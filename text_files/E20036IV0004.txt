 Individualforfølgning er den ene af de to hovedformer for  

 kreditorforfølgningssystemer, der anvendes til tvangsfuldbyrdelse af krav.  

 Den anden hovedform er universalforfølgning, Tvangen i  

 kreditorforfølgningen ligger i, at skyldneren ikke kan modsætte sig de  

 retsskridt, der følger heraf, og hvis han forsøger, kan de gennemføres med  

 magt.
Individualforfølgning er karakteriseret ved, at den kun omfatter enkelt  

 kreditorer hver for sig.
De væsentligste tvangsfuldbyrdelsesformer er  

 udlæg, arrest og forbud.
Universalforfølgning er karakteriseret ved, at  

 samtlige kreditorer omfattes af en samlet gældsordning.
Opstarten hertil  

 vil ofte være en betalingsstandsning med en efterfølgende akkord eller  

 konkurs.
 Hvis flere kreditorer samtidig har iværksat individualforfølgning mod  

 en fælles skyldner, og der således opstår konkurrence mellem de enkelte  

 kreditorer om fyldestgørelse i skyldnerens aktiver, gælder princippet om  

 "først i tid, bedst i ret" i kreditorernes indbyrdes prioritetsstilling.
Her I Inddrivelsesvejledningens afsnit D behandles fuldbyrdelsesformen  

 udlæg indgående.
Endvidere behandles arrest.
Universalforfølgning  

 behandles i afsnit E.
D.1 Fogedordninger Indledningsvis vil hovedlinierne i fogedordningerne kort blive  

 gennemgået her med hovedvægten lagt på kompetencereglerne i  

 inddrivelsesloven.
I de efterfølgende underafsnit vil disse hovedlinier  

 blive udbygget og uddybet.
 Ved inddrivelse af told- og skattemyndighedernes krav hos virksomheder  

 og borgere anvendes 3 forskellige typer af fogder:
 Fogdernes indbyrdes saglige kompetence er afgrænset i INDL §§ 1-4.
 Told- og skattefogdernes og pantefogdernes udlæg skal ifølge INDL § 5  

 foretages efter reglerne i retsplejelovens kapitler 45 - 47, med de  

 undtagelser der er anført i lovens §§ 7 og 8. Disse fogders stedlige  

 kompetence er afgrænset i INDL § 10.
Indsigelser mod told- og skattefogdernes og pantefogdernes udlæg skal  

 indbringes for den fogedret, der skulle have foretaget udlægsforretningen,  

 hvis told- og skattefogden eller pantefogden ikke havde haft den saglige  

 kompetence hertil, jf.
INDL § 6, stk. 2.
Fogedretten træffer kun afgørelse om indsigelser mod udlæg, som  

 fremsættes over for pantefogder eller told- og skattefogder vedrørende  

 fogdernes retlige funktion.
Fogedretten er således ikke kompetent til at  

 afgøre tvister vedrørende sagsbehandleres almindelige administrative  

 opkrævningsfunktion, hvilket er kommet til udtryk i Retten i Roskildes  

 kendelse af 12. april 2002 i FS 9-5350/2001. I denne sag havde en skyldner  

 indbragt en sag for fogedretten om, hvorvidt en sagsbehandler i Roskilde  

 Kommune måtte gøre brug af interne oplysninger vedrørende skyldnerens  

 samlever til brug for fastsættelsen af en afdragsordning.
Skyldneren  

 mente, at fogedretten var kompetent i denne sag, jf.
INDL § 6, stk. 1.  

 Fogedretten fastslog, at en sagsbehandlers tilvejebringelse af et  

 afgørelsesgrundlag for en afdragsordning sker som et led i den pågældendes  

 almindelige administrative opgavefunktion og ikke angår vedkommendes  

 retlige funktion som pantefoged.
Da skyldnerens indsigelse over for  

 kommunen ikke vedrørte en udlægsforretning, fandt fogedretten ikke, at  

 sagen henhørte under fogedrettens kompetence, jf.
INDL § 6, stk. 1,  

 hvorfor sagen afvistes.
Fogedrettens afgørelser i sager om indsigelse mod udlæg kan indbringes  

 for landsretten - også af told- og skattemyndighederne, som det fx skete i  

 TfS 2002, 894 VLK, hvor Venstre Landsret ændrede fogedrettens kendelse,  

 således at en udlægsforretning kunne fremmes.
Fogedrettens kendelse gik ud  

 på, at udlægsforretningen blev nægtet fremmet, og told- og skattefogedens  

 udlæg ophæves.
Hvis der foretages tvangsinddrivelsesskridt uden at betingelserne  

 herfor fuldt ud har været opfyldt, kan skyldneren i medfør af RPL § 505  

 kræve erstatning for tab og godtgørelse for tort hos fordringshaveren.
Se  

 herom i afsnit  

 D.1.10 .
 Sidst i afsnittet (afsnit  

 D.1.6 )  

 vil krav, hvortil der knytter sig særlige bestemmelser, blive  

 omtalt.
D.1.1 Anvendelse af udlæg i  

 inddrivelsesarbejdet Opstår der restancer til told- og skattemyndighederne er  

 udgangspunktet, at der skal følges hurtigt og effektivt op på den  

 manglende betaling ved tilbundsgående udlæg.
Hvis der er tale om personskatterestancer, skal det endvidere vurderes,  

 om der kan foretages udlæg i medfør af KSL § 72, stk. 2, om subsidiært  

 udlæg hos ægtefællen.
Dette instrument er nærmere beskrevet i afsnit  

 B.1.8.
Udlæg kan undtagelsesvis undlades, hvis der er tale om en  

 førstegangsrestant, og fogden vurderer, at en kort betalingsudsættelse  

 ikke vil medføre øget risiko for, at statskassen lider tab.
Se mere herom  

 i afsnit D.2 Udlægsforretningens forberedelse.
Hvis betingelserne for udlæg ikke fuldt ud er opfyldt, og  

 inddrivelsesmyndighederne bliver opmærksom på, at skyldneren er eller  

 inden for kort tid vil komme i besiddelse af et betydeligt aktiv, og der  

 er en begrundet formodning for, at skyldneren vil bringe sine aktiver ud  

 af landet eller lignende, bør det vurderes om en arrest skal søges  

 gennemført.
Arrest, der er et foreløbigt sikringsmiddel for pengekrav, er  

 nærmere beskrevet i afsnit D.9.
 En betingelse for, at udlægsinstrumentet kan anvendes er, at kravet er  

 tillagt udpantningsret.
D.1.2 Udpantningsret  

 (eksekutionsgrundlag) Skatter og afgifter mv., der opkræves og inddrives af told- og  

 skattemyndighederne, er tillagt udpantningsret enten i udpantningsloven,  

 lovens § 1, eller i de enkelte særlove og kan dermed inddrives umiddelbart  

 ved udlæg, jf.
RPL § 478, stk. 2.
 Hjemlen i udpantningslovens § 1, nr. 1, fastsætter, at udpantning kan  

 ske for "stats- og kommuneskatter, samt afgifter og ydelser, som ifølge  

 lovgivningens umiddelbare bud eller en i henhold til samme foretagen  

 ligning eller ansættelse tilkommer stat, kommune, kirker, ------.".
 For så vidt angår omkostninger forbundet med udlægsforretninger er  

 disse tillagt udpantningsret i udpantningslovens § 1, nr. 4, der  

 fastsætter, at udpantning kan finde sted for "gebyrer for kongelige eller  

 ministerielle ekspeditioner, rets- og magistratsgebyrer og de med  

 retshandlinger forbundne afgifter samt det vederlag, derunder indbefattet  

 dagpenge og befordringsgodtgørelse, som tilkommer nogen for udførelsen af  

 forretninger eller møder i medfør af loven, af offentlig bestilling eller  

 af en af vedkommende myndighed særlig sket udmelding eller givet pålæg,  

 for så vidt vederlagets størrelse eller reglen for dets beregning er  

 fastsat i lov eller i en af kongen eller vedkommende ministerium i henhold  

 til de gældende regler stadfæstet takst, så og erstatning for de af den  

 pågældende til forretningens udførelse lovlig gjorte udlæg;".
Medens udpantningsretten for moms, punkt- og miljøafgift mv. normalt  

 hviler på udpantningslovens § 1, er der på skatteområdet tradition for, at  

 der i den enkelte særlov er indsat en udpantningshjemmel.
Som eksempel  

 herpå kan nævnes KSL § 72, stk. 1.
 Hvis der ikke er anført en udpantningshjemmel i en skattelov, kan  

 skatten på trods heraf være tillagt udpantningsret, hvis den opfylder  

 betingelserne i udpantningslovens § 1.
For så vidt angår administrativt vedtagne bøder findes  

 udpantningshjemlen enten i opkrævningsloven eller i de enkelte særlove.
Se  

 mere om bøder i afsnit D.1.5.
 Krav, som i lovgivningen er tillagt udpantningsret, inddrives af de  

 regionale told- og skattemyndigheder og kommunerne efter retningslinierne  

 i inddrivelsesloven.
D.1.3 Inddrivelsesmyndighedernes  

 fogder Told- og skattefogder og pantefogder er kun underlagt de administrative  

 myndigheder i relation til selve ansættelsesforholdet.
Fogdernes juridiske  

 beføjelser er fastsat i inddrivelsesloven og i retsplejeloven.
 De administrative myndigheder har således ikke en egentlig  

 instruktionsbeføjelse for så vidt angår fogdens judicielle arbejde i  

 forbindelse med udlægsforretninger.
Dette er blandt andet kommet til udtryk i dommen UfR 1991,117 VLK.
I  

 denne sag gør skyldneren under en udlægsforretning indsigelse mod kravets  

 størrelse.
Indsigelsen indbringes ved en fejl ikke for fogedretten.
Vestre  

 Landsret finder, at denne fejl ikke er begået af distrikstoldkamret som  

 rekvirent, men af toldfogden, hvorfor landsretten fastholder udlægget med  

 den virkning, at kravet ikke kan anses for forældet efter 1908-lovens  

 5-årige forældelsesfrist.
 Det judicielle arbejde er heller ikke underlagt det administrative  

 rekurssystem og falder derfor uden for Ombudsmandens kompetence.
Indenfor de judicielle beføjelsers rammer kan TSS i cirkulærer og  

 vejledninger regulere told- og skattefogdernes og pantefogdernes  

 administrative beføjelser.
Fx som anført i afsnit D.2.8 hvor TSS i medfør  

 af INDL § 11 har bestemt, at afværgelse af en fogedforretning kan ske  

 såvel inden som under udlægsforretning ved betaling, modregning eller  

 korrektion af skylden.
D.1.3.1 Told- og skattefogden Inddrivelse af skatter og afgifter mv. med undtagelse af personskatter  

 og arbejdsmarkedsbidrag foretages af told- og skattefogder, der bemyndiges  

 hertil af de statslige told- og skattemyndigheder, jf.
INDL § 3, stk. 1. I  

 praksis gives bemyndigelsen som told- og skattefoged af  

 regionschefen.
D.1.3.1.1 Den stedlige kompetence Den stedlige kompetence beskriver told- og skattefogdens geografiske  

 kompetence i forhold til skyldnerens værneting (se afsnit D.1.3.3) og i  

 forhold til udlægseffekternes geografiske placering.
 INDL § 10, stk. 1, fastsætter, at told- og skattefogden kan tilsige  

 skyldneren til udlægsforretning, såfremt denne foretages ved den region,  

 hvor skyldneren har bopæl eller opholdssted, eller hvorfra han driver  

 erhvervsmæssig virksomhed.
 Hovedreglen er, at en told- og skattefoged alene kan foretage udlæg i  

 eget regionsområde.
 En påbegyndt udlægsforretning skal dog, jf RPL § 491, stk. 3,  

 kontinueres ind i et andet område, hvis særlige forhold gør sig gældende,  

 fx hvis der er påviselig fare for, at skyldneren vil skjule eller afhænde  

 aktiver, som befinder sig der, eller hvis en nøjagtig registrering af  

 udlagte effekter gør det nødvendigt.
Som en undtagelse til hovedreglen, jf. ovenfor, kan en udlægsforretning  

 efter samme bestemmelse påbegyndes i et andet regionsområde, hvis det kan  

 antages, at dette ikke vil være mere byrdefuld for skyldneren.
Betingelsen  

 herfor er dog, at fogden forud for udlægsforretningens foretagelse  

 indhenter den pågældende regions tilladelse til at foretage udlæg i dennes  

 område.
 Hvis en sådan sag er hastende, kan tilladelsen hertil indhentes  

 telefonisk og dokumenteres ved et telefonnotat på sagen.
I andre tilfælde end de ovenfor anførte oversendes sagen til  

 vedkommende region med anmodning om bistand til inddrivelse.
Den  

 oversendende regions foged kan i givet fald medvirke under den  

 efterfølgende udlægsforretning som vidne på den bemyndigede told- og  

 skattefogeds initiativ, jf. afsnit D.3.9 Vidner, hvis der er behov herfor.
D.1.3.1.2 Den saglige kompetence Den saglige kompetence beskriver told- og skattefogdens kompetence i  

 forhold til den stedlige fogedret samt omfanget af fordringer told- og  

 skattefogden kan foretage udlæg for.
Krav, der i lovgivningen er tillagt udpantningsret (afsnit D 1.2), kan  

 umiddelbart inddrives ved udlæg, jf.
RPL § 478, stk. 2. Told- og  

 skattefogden kan således umiddelbart foretage udlæg for offentligretlig  

 krav, i det omfang kravet i lovgivningen er tillagt udpantningsret.
Told- og skattefogden kan foretage udlæg for skatte- og afgiftskrav  

 mv., der opkræves i henhold til opkrævningsloven, toldloven og  

 selskabsskatteloven.
For så vidt angår kildeskatteloven, kan told- og  

 skattefogden foretage udlæg for udbytteskat, royalty og indeholdte ikke  

 afregnede lønindeholdte beløb herunder lønindeholdte ikke-afregnede beløb  

 for kommunale og andre statslige krav end skattekrav.
 Told- og skattefogden kan endvidere foretage udlæg for aktieafgift  

 (D.1.6.1), bo- og gaveafgift (D.1.6.2), spilleautomatsafgift og -gebyr  

 (D.1.6.4), stempelafgift (D.1.6.5), tillægsafgift efter  

 pensionsbeskatningsloven (D.1.6.6) og tinglysningsafgift (D.1.6.7). Hertil  

 kommer bøder, som er behandlet særskilt i afsnit D.1.5, og erstatning for  

 skatte- og afgiftskrav omfattet af en straffedom, der er omtalt under  

 afsnit D.1.7.
 Udpantningsretten omfatter foruden selve kravet også krav på  

 efterbetalinger af for lidt betalte beløb, samt renter, gebyrer,  

 ekspeditionsafgifter, retsafgifter, tinglysningsomkostninger m.m.
Tilbagesøgning af for meget udbetalt afgift er ligeledes omfattet af  

 udpantningslovens § 1, stk. 1, nr. 1, jf.
UfR 1994, 968 H (kendelse), der  

 fastslår, at for meget udbetalt negativ moms er omfattet af  

 udpantningslovens § 1, stk. 1, nr. 1, sammenholdt med ML § 34, stk. 1,  

 hvorfor udlægget nød fremme efter RPL § 478, stk. 2.
 Told- og skattefogden kan derimod aldrig foretage udlæg for krav af  

 privatretlig karakter, så som erstatningskrav og sagsomkostninger tilkendt  

 ved dom, se herom i afsnit D.1.8 Krav der ikke er tillagt udpantningsret.
D.1.3.2 Den kommunale pantefoged Den kommunale pantefoged er, jf.
INDL § 2, ansat af kommunen.
Ifølge KSL § 72, stk. 1 er skatteministeren bemyndiget til at fastsætte  

 nærmere regler for opkrævning af skatter.
Denne bemyndigelse har  

 skatteministeren udnyttet i kildeskattebekendtgørelsens § 1, stk. 2, der  

 fastsætter, at "Personlige skatter, som ikke indbetales rettidigt,  

 inddrives tillige med tillæg, renter og gebyrer ved Told- og  

 Skattestyrelsens foranstaltning med bistand af kommunerne - - -".  

 Personligt AM-bidrag følger systematikken for opkrævning, betaling og  

 inddrivelse af personskatter.
Inddrivelse af personskatter og arbejdsmarkedsbidrag mv. er således en  

 statslig opgave, men varetages af kommunerne.
Udlæg for disse krav  

 foretages af de kommunale pantefogder.
 I henhold til en rammeaftale, der er indgået mellem kommunerne og TSS,  

 skal kommunerne følge TSS s generelle og specielle anvisninger ved  

 inddrivelse af personskatter og arbejdsmarkedsbidrag og dermed også  

 ToldSkats inddrivelsesstrategi.
D.1.3.2.1 Den stedlige kompetence Den stedlige kompetence relaterer sig til pantefogdens geografiske  

 kompetence i forhold til skyldnerens værneting og i forhold til  

 udlægseffekternes geografiske placering.
 Tilsvarende som for told- og skattefogder fastsætter INDL § 10, stk. 1,  

 at pantefogden kan tilsige skyldneren til udlægsforretning, hvis denne  

 foretages i den kommune, hvor skyldneren har bopæl eller opholdssted,  

 eller hvorfra han driver erhvervsmæssig virksomhed.
Hvis en kommunalbestyrelse har tilsluttet sig et kommunalt samarbejde  

 om opkrævning og inddrivelse som hjemlet i § 1 i lov nr. 52 af 31. januar  

 2001 om kommunalt samarbejde om opkrævning og inddrivelse, kan skyldneren  

 dog, jf.
INDL § 10, stk. 2, tilsiges til udlægsforretning af pantefogden i  

 den kommune, der er bemyndiget til at forestå inddrivelsen.
Pantefogden påbegynder som hovedreglen en udlægsforretning i den  

 kommune, hvor skyldneren har værneting, jf.
RPL § 487, medmindre der er  

 grundlag for for at anvende undtagelsesbestemmelsen i RPL § 491, stk. 3,  

 som er beskrevet under afsnit D.1.3.1.1 om told- og skattefogdens stedlige  

 kompetence.
D.1.3.2.2 Den saglige kompetence Den saglige kompetence beskriver pantefogdens kompetence i forhold til  

 den stedlige fogedret samt omfanget af fordringer pantefogden kan foretage  

 udlæg for.
Krav, der i lovgivningen er tillagt udpantningsret kan  

 umiddelbart inddrives ved udlæg, jf.
RPL § 478, stk. 2.
 Pantefogden kan således umiddelbart foretage udlæg for  

 personskatterestancer i medfør af KSL § 72, stk. 1, og subsidiært udlæg i  

 medfør af KSL § 72, stk. 2, samt udlæg for egne AM-bidrag i medfør af AMFL  

 § 15, stk. 5.
 Udpantningsretten omfatter foruden selve kravet renter og gebyrer mv.
Pantefogden kan endvidere foretage udlæg for for meget udbetalt  

 børnefamilieydelse (D.1.6.3) og visse bøder.
Bøder er særskilt behandlet i  

 afsnit D.1.5.
 Som told- og skattefogden har pantefogden ingen kompetence til at  

 foretage udlæg for krav af privatretlig karakter, så som erstatningskrav  

 og sagsomkostninger tilkendt ved dom.
D.1.3.2.3 Subsidiært udlæg hos ægtefælle og  

 børn KSL § 72, stk. 2, fastsætter, at der for personskatterestancer kan  

 foretages udlæg i ejendele, der tilhører ægtefællen eller børn, hvis der  

 er foretaget forgæves udlæg hos skyldneren selv.
I bestemmelsens sidste  

 punktum er det fastslået, at bestemmelsen ikke finder anvendelse ved  

 inddrivelse af indeholdte skattebeløb.
A-skatterestancer kan således ikke  

 gøres til genstand for subsidiært udlæg.
Det samme gælder restancer af  

 AM-bidrag, moms, punktafgifter m.v.
 Bestemmelsen i KSL § 72, stk. 2 om udlæg i ejendele, der tilhører børn,  

 er betinget af, at barnets formue eller afkast heraf medregnes ved  

 skyldnerens skatteansættelse efter reglerne i KSL § 5, stk. 2.  

 Bestemmelsen har kun betydning i begrænset omfang.
 Der henvises til afsnit B.1.8, hvor betingelserne for anvendelse af KSL  

 § 72, stk. 2, er nærmere beskrevet.
D.1.3.3 Værnetingsreglerne Værnetingsreglerne angiver, hvor udlægsforretningen skal påbegyndes.
 Det skal fremhæves, at der fra værnetinget kan foretages udlæg i  

 aktiver, der befinder sig i andre regioners (afsnit  

 D.1.3.1.1 )/kommuners  

 (afsnit  

 D.1.3.2.1 )  

 områder, da det af hensyn til registrering, vurdering eller  

 rådighedsberøvelse kan være nødvendigt at kontinuere udlægsforretningen  

 til det sted, hvor det pågældende aktiv befinder sig.
 Skyldnerens værneting bestemmes efter reglerne i RPL § 487, jf. §§ 235,  

 236, 238, 239 og 240.
 De principale værneting er sideordnede, således at et eventuelt valg  

 tilkommer told- og skattefogden med respekt af de begrænsninger, der  

 følger af fogdens geografiske kompetence.
 Hvis der ønskes anvendt et subsidiært værneting, skal sagen oversendes  

 til den region/kommune, hvis told- og skattefoged/pantefoged er stedlig  

 kompetent til at foretage udlægget.
 RPL § 487, stk. 2, angiver 2 sideordnede subsidiære værneting:
Det kan fx være tilfældet, hvis skyldneren er ved at forlade landet  

 eller foretager handlinger, der vil lægge væsentlige hindringer i vejen  

 for foretagelse af udlæg.
I praksis vil RPL § 487, stk. 4, navnlig være en  

 hjemmel til at anvende de subsidiære værneting  

 ekstraordinært.
D.1.3.4 Fogedernes juridiske  

 kompetence Told- og skattefogdens og pantefogdens kompetence er noget snævrere end  

 den judicielle fogeds (se afsnit  

 D.1.9 ).
 Begrundelsen herfor er af retssikkerhedsmæssig karakter idet:
D.1.3.4.1 Begrænsninger i den juridiske  

 kompetence Told- og skattefogdens og pantefogdens kompetence er begrænset i  

 forhold til den judicielle fogeds kompetence på følgende områder:
D.1.3.4.2 Udvidelse i den juridiske  

 kompetence Told- og skattefogdens og pantefogdens kompetence er udvidet i forhold  

 til den judicielle fogeds kompetence således:
D.1.4 Fogdernes  

 inddrivelsesinstrumenter Hvis skatter og afgifter mv., der opkræves af TSS ikke indbetaltes  

 rettidigt iværksættes tvangsinddrivelse.
For så vidt angår personskatter og egne AM-bidrag, oversendes disse  

 krav til skyldnerens hjemkommune til inddrivelse, når TSS har rykket for  

 betaling en gang.
Efterfølgende rykkere fra kommunen kan medføre et gebyr  

 på op til 250 kr. efter reglerne i gebyrloven.
Told- og skattemyndighedernes politik på inddrivelsesområdet er  

 fastlagt i ToldSkats inddrivelsesstrategi.
Strategien fokuserer på  

 begrebet "den reelle inddrivelseskvalitet" forstået på den måde, at der i  

 den givne situation overfor den konkrete restant vælges det  

 inddrivelsesmiddel eller den kombination af inddrivelsesmidler, der er  

 egnet til at eliminere restancen eller standse restancetilvæksten.
Kernen i inddrivelsesstrategien er, at det i et inddrivelsesforløb - på  

 baggrund af konkrete individuelle overvejelser - skal være legitimt at  

 tillægge det betydning, at en virksomhed altid overholder sine aftaler med  

 told- og skattemyndighederne herunder altid betaler til tiden.
Tilsvarende  

 gælder også, hvis en virksomhed aldrig overholder sine forpligtelser eller  

 aftaler med myndighederne.
 Indrivelsesstrategien har således karakter af at være et instrument til  

 prioritering af anvendelsen af allerede kendte inddrivelsesinstrumenter  

 overfor den enkelte restant.
 I forbindelse med det daglige inddrivelsesarbejde anvender en foged  

 såvel retlige som administrative inddrivelsesinstrumenter.
Kendetegnende for inddrivelsesinstrumenterne er, at de med ganske få  

 undtagelser kan anvendes på samtlige skatte-, told-,moms- og afgiftsbeløb,  

 som told- og skattemyndighederne inddriver.
Undtagelserne fremgår af  

 beskrivelserne af de særlige inddrivelsesinstrumenter, som er tillagt  

 henholdsvis ToldSkat eller kommunerne.
 Såvel de retlige som de administrative inddrivelsesinstrumenter kan  

 opdeles i 3 grupper:
Inden for disse 3 kategorier er relevante instrumenter kort omtalt  

 under afsnittene D.1.4.1 Retlige instrumenter og D.1.4.2 Administrative  

 instrumenter D.1.4.1 Retlige instrumenter fælles for ToldSkat  

 og kommunerne Ved retlige instrumenter forstås i denne sammenhæng, instrumenter, der  

 er reguleret i retsplejeloven.
 Instrumenterne er anført i alfabetisk orden i underafsnittene til dette  

 afsnit.
D.1.4.1.1 Arrest Reglerne for arrest findes i retsplejelovens kapitel 56. Af § 627  

 fremgår det, at fogedretten kan foretage arrest til sikkerhed for  

 pengekrav, når der ikke kan foretages udlæg for fordringen og det må  

 antages, at muligheden for senere dækkning vil blive væsentlig  

 forringet.
Arrest kan kun foretages af den judicielle foged og anvendes i  

 tilfælde, hvor kreditors krav ikke er fastslået ved et af de i RPL § 478  

 nævnte eksegible retsgrundlag, herunder et opgjort skatte- eller  

 afgiftskrav, der er tillagt udpantningsret.
Arrest har således kun  

 praktisk betydning, når betingelserne for at foretage udlæg ikke er  

 tilstede.
Arrest medfører, at skyldneren bliver uberettiget til at råde over  

 aktiver, som er omfattet af arresten.
Herved sikrer kreditor sig, at der  

 er noget at foretage udlæg i, når det nødvendige eksekutionsfundament  

 foreligger.
 Arresten afskærer dog ikke øvrige kreditorers adgang til at søge sig  

 fyldestgjort i de arresterede aktiver.
 Arrest er nærmere beskrevet i afsnit D.9, hvortil der  

 henvises.
D.1.4.1.2 Beslaglæggelse Reglerne for beslaglæggelse findes i retsplejelovens kapitel 74. Af §  

 801 fremgår det, at beslaglæggelse kan ske i følgende tilfælde:
Beslaglæggelse besluttes af retten efter politiets begæring.
Dog kan  

 politiet, hvor en sådan beslutning ikke uden fare kan afventes, foretage  

 en foreløbig beslaglæggelse.
Underretning herom skal straks og senest  

 inden 24 timer forelægges retten med henblik på stillingtagen til, om  

 beslaglæggelsen skal opretholdes.
Samme beføjelse som politiet har enhver anden, der træffer en person i  

 tilknytning til udøvelsen af et strafbart forhold.
Det beslaglagte skal  

 snarest overgives til politiet, der forelægger sagen for retten, medmindre  

 det beslaglagte tilbageleveres inden udløbet af 24 timer.
Beslaglæggelse medfører, jf.
RPL § 807b, at der hverken ved aftale  

 eller kreditorforfølgning kan disponeres over det beslaglagte i strid med  

 formålet med beslaglæggelsen.
Beslaglæggelse med henblik på udbytte- eller  

 genstandskonfiskation er således beskyttet både mod aftaleerhververe og  

 kreditorer og er dermed omfattet af en stærkere beskyttelse end  

 arrest.
D.1.4.1.3 Forbud Reglerne om forbud er reguleret i retsplejelovens kapitel 57. Kun  

 undladelsespligter kan danne grundlag for nedlæggelse af forbud.
En  

 allerede etableret retsstridende tilstand kan således ikke imødegås med et  

 forbud.
Forbudsinstituttet kan ikke anvendes til at fremskaffe bevis for  

 allerede skete krænkelser af rekvirentens ret.
En sådan bevisførelse kan  

 ved en forbudssag kun ske i det omfang, bevisførelsen er nødvendig for at  

 belyse sandsynligheden for, at rekvirentens ret fortsat vil blive  

 krænket.
Forbud nedlægges af fogedretten.
Et fogedforbud giver hurtig hjælp mod  

 en aktuel eller truende retskrænkelse.
Et fogedforbud kan iværksættes langt hurtigere, end en domssag kan  

 gennemføres, bl.a. fordi forbud kan nedlægges af fogden, selvom  

 rekvirenten ikke fuldt ud har godtgjort men dog sandsynliggjort sit krav  

 jf.
RPL § 642.
D.1.4.1.4 Udlæg Udlæg er en retspanteret eller en ret til ejendom.
Regler for udlæg  

 findes i retsplejelovens kapitel 47. Udlæg stifter ret til  

 forauktionering. jf.
RPL § 538, stk. 1, eller udlæg til realisation på  

 anden måde end tvangsauktion, jf.
RPL §§ 557 (værdipapirer) og 558 (andre  

 fordringer) eller udlæg til ejendom, jf.
RPL § 521 (rede penge). Enkelte  

 grupper af udlægsgenstande er kort omtalt nedenfor.
D.1.4.2 Retlige instrumenter - specielt for  

 ToldSkat (TDL §§ 83 og 84) Foreløbig beslaglæggelse ToldSkat har en særlig hjemmel til beslaglæggelse af varer under  

 smugleri og af køretøjer, der er anvendt i forbindelse med indsmugling  

 eller forsøg på indsmugling af højt beskattede varer, jf.
TDL §§ 83 og 84.  

 Hvis den pågældende ikke frivilligt accepterer, at godset tages i  

 bevaring, skal beslaglæggelse ske efter reglerne i retsplejelovens kapitel  

 74, hvilket vil sige, at sagen skal indbringes for retten inden 24  

 timer.
 Når den regionale told- og skattemyndighed eller kommunen under  

 kontrol- eller revisionsbesøg, udlægsforretning eller i anden anledning,  

 kommer ud for ovennævnte situationer, bør myndigheden tage de pågældende  

 aktiver i bevaring, hvor dette skønnes nødvendigt.
D.1.4.3 Retlige instrumenter - specielt for  

 kommunerne (KSL § 72, stk. 2.) Subsidiært udlæg hos ægtefællen Udlæg i medfør af KSL § 72, stk. 2, er nærmere beskrevet i afsnit D  

 1.3.2.3.
Udlæg kan foretages i ægtefællens aktiver, hvis alle betingelserne i  

 KSL § 72, stk. 2, er opfyldt.
Det er uden betydning, om aktiverne er  

 omfattet af ægtefællens særeje.
Før der kan foretages subsidiært udlæg hos en ægtefælle, skal der være  

 foretaget forgæves udlæg hos den skattepligtige selv.
Samlivet skal bestå  

 mellem ægtefællerne på det tidspunkt, hvor det subsidiære udlæg foretages.  

 Den subsidiære hæftelse indtræder for skattekrav, der er pålignet fra det  

 år, hvori ægteskabet er indgået.
D.1.4.4 Administrative instrumenter - fælles for  

 ToldSkat og kommunerne Ved administrative instrumenter forstås i denne sammenhæng alle andre  

 instrumenter end dem, der er fastsat i retsplejeloven.
 Instrumenterne er anført i alfabetisk orden i underafsnit til dette  

 afsnit.
D.1.4.4.1 Afdragsordninger Der er ikke i dansk ret nogen forpligtelse for en fordringshaver i et  

 skyldforhold, der ikke er indgået ved aftale, til at modtage betalingen i  

 afdrag.
En inddrivelsesmyndighed kan således som fordringshaver nægte, at  

 tiltræde en ansøgning om afdragsordning uden, at dens retsstillingen  

 derved forringes.
Tiltræder inddrivelsesmyndigheden en afdragsordning, afskæres  

 myndigheden som udgangspunkt fra at inddrive kravet på anden måde, før end  

 ordningen udløber eller misligholdes.
Dette indebærer eksempelvis, at der  

 ikke kan foretages modregning, medmindre der er taget et særskilt  

 modregningsforbehold i forbindelse med tiltrædelsen af en afdragsordning.  

 Der skal gives klagevejledning, når der ved tilladelse til afdragsvis  

 betaling tages forbehold for modregning, jf.
FVL § 25, stk. 1, medmindre  

 skyldner i forbindelse med forhandling af vilkårene for afdragsordningen  

 samtykker i modregningsforbeholdet.
Et samtykke bør fremgå af aftalen.
 Inddrivelsesmyndighedernes bemyndigelser til etablering af  

 afdragsordninger fremgår af Inddrivelsesvejledningens afsnit F.2  

 Afdragsordninger.
D.1.4.4.2 Lønindeholdelse Pålæg om lønindeholdelse for skyldige skatte-, told-, moms- og  

 afgiftsbeløb gives af Det Fælles Lønindeholdelsesregister til den  

 indeholdelsespligtige arbejdsgiver på baggrund af inddrivelsesmyndighedens  

 afgørelse.
Lønindeholdelse kan kun iværksættes, når der er udtrykkelig lovhjemmel  

 til det.
Hjemlen til at foretage lønindeholdelse for personskatter findes  

 i KSL § 73 og for indeholdt A-skat, moms, punktafgifter mv. i OPKL §  

 14.
 Lønindeholdelsen kan højst udgøre 20 % af nettoudbetalingen.  

 Procentsatsen kan dog overstige 20, hvis der er tale om underholdsbidrag.  

 Hvis der i forskudsskatten er indregnet restancer i medfør af KSL § 61 A,  

 skal der tages hensyn hertil ved fastsættelsen af  

 indeholdelsesprocenten.
At der højst kan indeholdes 20 % giver mulighed for at indeholde med et  

 lavere procentsats, idet der skal overlades skyldneren det nødvendige til  

 eget og familiens underhold.
Der skal således foretages en vurdering  

 svarende til den i RPL § 509 vedrørende trangsbeneficiet.
 Lønindeholdelsesinstrumentet er nærmere beskrevet i afsnit F.3, og  

 spørgsmålet om skyldnerens betalingsevne er behandlet i afsnit  

 F.1.
D.1.4.4.3 Modregning Modregning, der er en ophørsgrund for fordringer, er ikke lovreguleret,  

 men hviler på retspraksis og retssædvane.
Der findes dog enkelte specielle  

 lovbestemmelser om modregning.
Ved modregning opgiver den ene part sit tilgodehavende hos den anden,  

 men samtidig bringer han sin gæld til den anden til ophør.
Han får således  

 lov til at beholde den ydelse, han ellers skulle have erlagt til  

 opfyldelse af sin gæld.
Modregning har imidlertid også karakter af privat tvangsfuldbyrdelse,  

 idet modregning kan ske, hvis blot den ene part ønsker det.
Der skal  

 således ikke foreligge en aftale mellem parterne eller et samtykke fra  

 modparten.
Modregning betyder her, at en fordring, som en part ikke er i  

 stand til eller ikke er villig til at betale, dog bliver dog  

 fyldestgjort.
 Der findes 2 hovedformer for modregning:
 Statens modregninger sker på baggrund af registreringer i Det Centrale  

 Fordringsregister (CFR).
 CFR er oprettet for at sikre, at ingen styrelse eller offentlig  

 myndighed udbetaler beløb til en virksomhed eller person, når samme  

 virksomhed/person er i restance over for en anden styrelse eller offentlig  

 myndighed.
Se mere om modregning i D.1.4.4.4 Transport En transport er en erklæring, der bygger på en frivillig aftale, hvor  

 overdrageren (transportgiveren) helt eller delvist overdrager en fordring  

 på en debitor (fordringsdebitor) til erhververen (transporthaveren).  

 Transportforholdet er udelukkende af frivillig karakter, og har på ingen  

 måde karakter af tvangsfuldbyrdelse.
Ved transporten indtræder transporthaveren i transportgiverens ret til  

 at få fordringen udbetalt.
Transporthaveren får ikke større eller bedre  

 ret end transportgiveren, jf.
GBL § 27. Transporthaveren må således  

 respektere indsigelser og modkrav, der er rejst eller rejses af  

 fordringsdebitoren overfor transportgiveren, ligesom transporthaveren må  

 respektere de vilkår mv., som må være opfyldt, for at fordringen kan  

 udbetales.
Som udgangspunkt er det muligt at overdrage næsten alle fordringer ved  

 en transport.
Der er dog i lighed med foretagelse af udlæg krav, der ikke  

 kan overdrages - altså krav, hvori der ikke kan gives transport fx  

 underholdsbidrag og børnefamilieydelse.
 De regionale told- og skattemyndigheder kan notere transporter  

 vedrørende krav på udbetaling af negativ moms, overskydende skat og  

 AM-bidrag mv., når afgiftsperioden eller indkomståret er udløbet.
For offentligretlige krav findes reglerne for notering af transporter i  

 OPKL § 13, KSL § 62, stk. 5, og AMFL § 15, stk. 1, 5. punktum.
Disse  

 regler er undtagelser til reglerne i GBL § 28. Reglerne for transport i  

 tilgodehavender er i øvrigt reguleret i GBL § 28.
 Transport er nærmere beskrevet i Inddrivelsesvejledningens afsnit I.  

 Transport af fordringer.
D.1.4.5 Administrative instrumenter - specielt  

 for ToldSkat (ML § 63 og OPKL § 12, stk. 4) Vedrørende en mere uddybende beskrivelse af modregningsinstituttet  

 henvises der til afsnit H.
 Dette inddrivelsesinstrument relaterer sig til det forebyggende  

 restancearbejde, men er nævnt, da tvangsinddrivelse for positive  

 momstilsvar ikke kan ske, før det tilbageholdte beløb så at sige er "spist  

 op" af positive momsbeløb.
 Bestemmelsen bør kun anvendes i de tilfælde, hvor det ud fra en konkret  

 vurdering må antages, at der er en væsentlig risiko for, at det positive  

 afgiftstilsvar ikke vil blive indbetalt på sidste rettidige  

 betalingsdag.
 Bestemmelsen behandles ikke nærmere her, da også dette instrument må  

 karakteriseres som et instrument til forebyggelse af, at restancer  

 opstår.
D.1.4.6 Administrative instrumenter - specielt  

 for kommunerne (KSL §§ 61, stk. 3, 61 A og §§ 62 og 62 A Følgende forebyggende restanceinstrumenter virker i et samspil med  

 egentlige restanceinstrumenter, hvorfor de kort nævnes her.
 Indregnet restskat i medfør af KSL § 61, stk. 3.
 Der kan i medfør af KSL § 61, stk. 3, indregnes nye restskatter i  

 forskudsregistreringen på et grundbeløb på 10.000 kr.
Hvis en kontanthjælpmodtager er på varig hjælp, kan indregnet restskat  

 medføre økonomisk trang, på grund af den nedsatte betalingsevne.
Restskat  

 kan derfor i visse situationer trækkes ud af forskudsregistreringen, og  

 der vil kunne bevilges henstand for det udtrukne beløb.
Henstand bevilges  

 i givet fald af kommunen.
 Indregnet restancer i medfør af KSL § 61 A.
 Er der ikke fuldt ud indregnet nye restskatter, kan der i medfør af KSL  

 § 61 A indregnes restancer op til et grundbeløb på 10.000 kr.
KSL § 61 A er i modsætning til KSL § 61, stk. 3, et egentligt  

 restanceinddrivelsesinstrument.
Kommunalbestyrelsen er bemyndiget til at  

 træffe afgørelse i 1. instans i sager om indregning af restskat efter KSL  

 § 61 A, jf. sagsudlægningsbekendtgørelsens § 11, nr. 3.
Ved iværksættelse af lønindeholdelse skal der ved fastsættelse af  

 indeholdelsesprocenten tages hensyn til indregnede restancer.
Se herom i  

 afsnit F.3.4.2.
Modregning i medfør af KSL §§ 62 og 62A Inden tilbagebetaling af overskydende skat finder sted, modregnes  

 eventuelle restancer af personlig skat med påløbne morarenter og  

 eventuelle uforfaldne bidrag efter AMFL § 15, stk. 1, 1. og 2. punktum,  

 jf.
KSL §§ 62, stk. 3, sidste punktum, og 62A, stk. 4 sidste punktum.
 Vedrørende en mere uddybende beskrivelse af modregning henvises der til  

 afsnit H.
D.1.5 Bøder Kompetencen til at inddrive bøder for overtrædelse af særlovgivningen  

 inden for skatteministeriets resortområde er delt mellem ToldSkat og  

 politiet.
 Bøder pålagt ved dom eller vedtaget i retten inddrives ved politiets  

 foranstaltning, medens administrativt vedtagne bøder inddrives af told- og  

 skattemyndighederne.
Bøder falder uden for definitionen i udpantningslovens § 1. Betingelsen  

 for at told- og skattemyndigheder kan foretage udlæg for bøder er derfor,  

 at bøderne er tillagt udpantningsret.
Udpantningsret for administrativt  

 vedtagne bøder findes fx i OPKL § 18, stk. 4, TDL § 37, stk. 4, og KSL §  

 79 A.
 For så vidt angår tvangsbøder, antages det ifølge administrativ  

 praksis, at administrativt fastsatte tvangsbøder er tillagt udpantningsret  

 i medfør af § 17, stk. 1, i ikrafttrædelsesloven til  

 straffeloven.
D.1.5.1 Forældelse af bøder I forbindelse med inddrivelsesarbejdet giver bøder særlige problemer,  

 da forældelse ikke kan afbrydes ved udlæg.
 I medfør af reglerne i straffelovens § 97 a. bortfalder bøder på 3.000  

 kr. og derunder efter 3 år, og bøder på over 3.000 kr. efter 5 år.  

 Forældelsesfristen regnes fra den dag bøden vedtages, jf. straffelovens §  

 97 a., stk. 4.
 Forvandlingsstraf for bøder bortfalder inden for samme frister  

 medmindre fuldbyrdelse er påbegyndt, jf. straffelovens § 97 a, stk. 2.  

 Forvandlingsstraf for bøder er fængselsstraf.
 I sagen UfR 1999, 1893 VLD fastslår landsretten, at forældelsesfristen  

 på 3 eller 5 år for bødeforvandlingsstraf kun afbrydes ved påbegyndelse af  

 fuldbyrdelse (afsoning). I sagen var der således ikke hjemmel til at  

 fastsætte en forvandlingsstraf på datoen for domsafsigelsen (29. marts  

 1999) for en bøde vedtaget 6. december 1993. Herefter må § 97 a., stk. 2,  

 forstås således, at henvisningen til "de i stk. 1 nævnte tidsrum" alene  

 angår forældelsesfristerne på henholdsvis 3 og 5 år og ikke den i stk. 1  

 anførte fristafbrydelse.
For så vidt angår afbrydelse af forældelsesfristen i straffelovens § 97  

 a., stk. 1, ved udpantning, er afbrydelsen betinget af, at  

 fordringshaveren søger udlægsforretningen fremmet uden ugrundet ophold som  

 fastsat i RPL § 527, jf.
UfR 1978, 582 ØLD.
I denne sag var der inden  

 udløbet af 5 års fristen i straffelovens § 97 a. foretaget udlæg for et  

 resterende bødebeløb i en fast ejendom, men en fastsat afdragsordning  

 efter RPL § 525, stk. 2, hindrede, at den udlagte ejendom kunne sættes på  

 tvangsauktion, hvilket ville medføre, at fogedforreningen ikke ville kunne  

 fremmes til tvangsuktion uden ugrundet ophold, jf.
RPL § 527, med den  

 følgevirkning, at restbødebeløbet ville forælde efter reglerne i § 97 a.
D.1.5.2 Administrativt vedtagne bøder (OPKL §  

 18, TDL § 80 og KSL § 79) Told- og skattefogderne er bemyndiget til at inddrive administrativt  

 vedtagne bøder i medfør af OPKL § 18 og TDL § 80.
De er endvidere bemyndiget til at inddrive vedtagne bøder i medfør af  

 KSL § 79, jf. § 3, nr. 2, i bekendtgørelse om udlæg for tvangsbøder.
Ved  

 denne bestemmelse er kompetencen til at inddrive vedtagne bøder entydigt  

 tillagt told- og skattefogderne, og der kan således ikke opstå tvivl om  

 kompetencen i forhold til pantefogderne.
D.1.5.2.1 Foranstaltninger ved manglende  

 betaling Hvis bøden ikke betales ved påkrav, skal der straks efter vedtagelsen  

 af bøden foretages udlæg til sikring af bødens betaling, med mindre der  

 stille anden fyldestgørende sikkerhed.
Af praktiske grunde foretages udlæg særskilt og ikke sammen med andre  

 krav.
Udlæg skal kun foretages i aktiver, der kan dække bøden ved en  

 eventuel realisering af aktivet.
 Der kan ikke opkræves retsafgift ved udlæg for bøder.
 Bøden bør betales straks, men hvis der er tilstrækkelig sikkerhed for  

 bødens betaling, kan der, hvis forholdene i særlig grad taler herfor,  

 indgås en betalingsordning med skyldneren til løbende afvikling af bøden.  

 Bøden skal dog kunne være betalt fuldt ud inden forældelsesfristens  

 udløb.
 Hvis en afdragsordning overholdes, medfører det en delvis eftergivelse  

 af den del af bødegælden, der eventuelt endnu ikke er betalt, når  

 forældelsen indtræder, jf. punkt 3. i Justitsministeriets skrivelse af 20.  

 maj 1998, journal nr. 2.k., til politimestrene.
 Efter bortfald af begrebet "hæftestraf", vil en forvandlingsstraf for  

 en bøde være fængselsstraf.
 Bødesager, i hvilke skyldneren ingen betalingsevne har, skal således  

 ikke oversendes til politiet, da politiet umiddelbart må forventes at  

 ville returnere sådanne sager, jf. punkt 4 i Juststisministeriets  

 skrivelse af 20. maj 1998, der fastslår, at der ikke træffes beslutning om  

 afsoning af bødeforvandlingsstraf, hvis det dokumenteres, at  

 misligholdelse af en afdragsordning skyldes, at den pågældende manglede  

 betalingsevne på betalingstidspunktet, jf. nedenfor om politiets  

 behandling af spørgsmålet om bødeforvandlingsstraf.
 En bødesag skal således heller ikke oversendes til politiet, såfremt  

 bøden kan inddrives ved lønindeholdelse, og lønindeholdelsen kan udtømme  

 skyldnerens betalingsevne.
D.1.5.3 Tvangs- og straffebøder (SKL §§ 5, 9 og  

 20) Pantefogderne i Københavns og Frederiksberg kommuner er endvidere  

 bemyndiget til at foretage udlæg for dagbøder efter SKL § 9, jf. § 2, stk.  

 2, i bekendtgørelse om udlæg for tvangsbøder.
Told- og skattefogderne er bemyndiget til at foretage udlæg for  

 dagbøder efter SKL § 9 med undtagelse af bøder, som pantefogderne i  

 Københavns og Frederiksberg kommuner kan foretage udlæg for.
Det vil sige,  

 at told- og skattefogderne har kompetence til at inddrive bøder efter SKL  

 § 9 i alle kommuner med undtagelse af København og Frederiksberg, jf. § 3,  

 nr. 1. i bekendtgørelse om udlæg for tvangsbøder.
 Pantefogderne er bemyndiget til at opkræve og inddrive en sådan bøde,  

 medmindre bøden opkræves sammen med en bøde for overtrædelse af  

 merværdiafgiftsloven, arbejdsmarkedsfondsloven eller andre paragraffer i  

 kildeskatteloven end § 75. Pantefogden er således også bemyndiget til at  

 opkræve og inddrive en bøde efter SKL § 20, når bøden opkræves sammen med  

 en bøde for overtrædelse af KSL § 75.
 Told- og skattefogderne har således kompetence til at opkræve og  

 inddrive bøder efter SKL § 20, når bøden opkræves sammen med en bøde for  

 overtrædelse af merværdiafgiftsloven, arbejdsmarkedsfondsloven eller  

 kildeskatteloven, dog med undtagelse af en bøde for overtrædelse af KSL §  

 75.
D.1.6 Specielle kravstyper I dette afsnit omtales kort nogle krav, som på et eller flere punkter  

 afviger fra retningslinierne for inddrivelse af moms, indeholdt A-skat,  

 AM-bidrag mv.
Under afsnit D.1.8 nævnes nogle krav, der ikke er tillagt  

 udpantningsret i lovgivningen og derfor ikke kan inddrives ved udlæg af  

 inddrivelsesmyndighederne.
D.1.6.1 Aktieafgift Indledningsvis bemærkes det, at aktieafgiftsloven, lovbekendtgørelsen  

 nr. 718 af 1/8 1994 om afgift ved overdragelse af aktier mv., er ophævet  

 ved lov nr. 909 af 16/12 1998 med virkning for overdragelser, der finder  

 sted fra og med den 1. oktober 1999. Afgiften er medtaget her, da der  

 fortsat resterer en del krav.
 Aktieafgift er tillagt udpantningsret i medfør af udpantningslovens §  

 1, stk. 1, nr. 1.
 Personer bemyndiget af de statslige told- og skattemyndigheder har i  

 medfør af inddrivelseslovens § 3, jf. § 1, og udpantningslovens § 1, stk.  

 1, nr. 1. kompetence til at foretage udlæg alene på grundlag af en  

 opgørelse af afgiftskravet.
 ToldSkat Sydjylland, Region Sønderborg administrerer aktieafgiften og  

 sender afgiftsrestancer til tvangsinddrivelse ved skyldnerens hjemregion,  

 når der er behov herfor.
D.1.6.2 Bo- og gaveafgifter Ifølge boafgiftslovens § 39, stk. 1, fremgår det, at skifteretten eller  

 told- og skatteregionen (nu: de regionale told- og skattemyndigheder) skal  

 sørge for inddrivelse, hvis bo- eller arveafgift ikke er indbetalt inden 3  

 uger efter betalingsfristens udløb.
 Afgifterne kan inddrives ved udpantning og ved lønindeholdelse jf.  

 lovens § 39, stk. 2, og stk.3. Inddrivelse kan ske hos arvinger og  

 legatarer henholdsvis gavemodtager eller gavegiver.
 Der er indgået en aftale mellem Domstolsstyrelsen, Finansstyrelsen og  

 TSS om, at inddrivelse af boafgiftsrestancer og de retsafgifter mv., der  

 knytter sig hertil, er henlagt til regionerne med virkning fra 1. november  

 1999.
 Skifteretterne fremsender inddrivelsessagen til den region, hvor  

 arvingen bor.
D.1.6.3 Børnefamilieydelse I medfør af § 4 i inddrivelsesloven har justitsministeren i  

 bekendtgørelse nr. 490 af 25. juni 1991 fastsat, at de kommunale  

 pantefogder foretager udlæg for tilbagebetalingskrav efter § 7, stk. 1, i  

 lov om børnefamilieydelse.
Lovens § 7, stk. 1, fastsætter, at  

 børnefamilieydelse modtaget med urette skal tilbagebetales.
 Lovens § 7, stk. 2, fastsætter, at kravet er tillagt udpantningsret.  

 Kravet kan ikke inddrives ved lønindeholdelse eller subsidiært udlæg hos  

 ægtefællen.
 Krav på tilbagebetaling af børnefamilieydelse er et statskrav, idet  

 udgifterne til ydelsen afholdes af statskassen, jf. lovens § 9.
 Der kan derfor foretages modregning i skyldnerens krav på overskydende  

 skat, overskydende moms. mv.
Ifølge lovens § 11, stk. 2, kan op til 50 pct. af børnefamilieydelsen  

 anvendes til modregning af eventuelle restancer vedrørende betaling for  

 dag- og klubtilbud samt skolefritidsordning.
Herudover kan krav på  

 børnefamilieydelse ikke anvendes til modregning af eventuelle offentlige  

 krav mod beløbsmodtageren.
Der kan derfor ikke foretages modregning i  

 fremtidige krav på børnefamilieydelse for tidligere uberettiget modtaget  

 børnefamilieydelse.
 Kommunen kan kun give henstand med eller tilladelse til afdragsvis  

 tilbagebetaling af ydelsen i det omfang, inddrivelsesmæssige hensyn  

 tilsiger det.
 Der beregnes ikke renter af tilbagebetalingskrav.
 Kommunen skal anmelde tilbagebetalingskrav i de tilfælde, hvor  

 skyldneren erklæres konkurs eller dør, eller hvor der indledes akkord,  

 gældssanering mv.
Klager over en kommunalbestyrelses afgørelse vedrørende genopkrævning  

 af børnefamilieydelse kan indbringes for amtsankenævnet.
For så vidt angår  

 Københavns og Frederiksbergs kommuner kan klager indbringes for de sociale  

 nævn.
D.1.6.4 Spilleautomatafgift og gebyr til  

 spillemyndigheden Personer bemyndiget af de statslige told- og skattemyndigheder har  

 derfor i medfør af inddrivelseslovens § 3, jf. § 1, og udpantningslovens §  

 1, stk. 1, nr. 1. kompetence til at foretage udlæg alene på grundlag af en  

 opgørelse af afgiftskravet.
D.1.6.5 Stempelafgift Stempelafgift er tillagt udpantningsret i medfør af udpantningslovens §  

 1, stk. 1, nr. 1.
 Personer bemyndiget af de statslige told- og skattemyndigheder har i  

 medfør af inddrivelseslovens § 3, jf. § 1, og udpantningslovens § 1, stk.  

 1, nr. 1. kompetence til at foretage udlæg alene på grundlag af en  

 opgørelse af afgiftskravet.
Ifølge stempelafgiftslovens § 31 hæfter enhver, der er part i det  

 retsforhold, som et stempelpligtigt dokument vedrører, for betaling af  

 stempelafgiften.
Hvis en part ikke har fast ophold her i landet, og  

 dokumentet på pågældendes vegne er underskrevet af en herboende person,  

 hæfter denne person tilsvarende for afgiften.
 Afgiftsmyndigheden er ifølge stempelafgiftsbekendtgørelsens § 1, stk.  

 2, Told- og Skatteregion Høje-Tåstrup (nu: ToldSkat Sydsjælland, Region  

 Høje-Tåstrup). Regionen sender eventuelle restancer til tvangsinddrivelse  

 ved skyldnerens hjemregion.
D.1.6.6 Tillægsafgift efter  

 pensionsbeskatningsloven I pensionsbeskatningslovens § 38, er der udpantningshjemmel for så vidt  

 angår tillægsafgift (60 pct. af det udbetalte beløb) efter  

 pensionsbeskatningslovens § 28.
 Administration og opkrævning af denne tillægsafgift forestås af  

 ToldSkat Sydsjælland, Region Maribo.
 Inddrivelse af tillægsafgiften hos den indeholdelsespligtige  

 (pengeinstitutter m.fl.) forestås af de regionale told- og  

 skattemyndigheder.
 Inddrivelsen af tillægsafgiften hos den pensionsberettigede forestås af  

 kommunerne.
D.1.6.7 Tinglysningsafgift Tinglysningsafgift er tillagt udpantningsret i  

 tinglysningsafgiftslovens § 21.
 Afgiftsmyndigheden er ToldSkat Sydsjælland, Region Høje-Tåstrup, hvis  

 opgaver blandt andet er vejledning, tilladelse til særlig afregningsform  

 (storkundeordning) og kontrol med afgiftens rette betaling.
Opkrævning og inddrivelse af tinglysningsafgift forestås af de  

 regionale told- og skattemyndigheder.
Udlæg for restancer foretages af  

 told- og skattefogden ved skyldnerens hjemregion.
 Registreringsmyndigheden er tinglysningsmyndigheden i den retskreds,  

 hvor den faste ejendom er beligende, Bilbogen, Skibsregisteret eller  

 Statens Luftfarsvæsen.
D.1.7 Skatte- og afgiftskrav omfattet af en  

 straffedom Told- og skattefogderne har den saglige kompetence til at inddrive  

 erstatning for skatte- og afgiftsbeløb omfattet af en straffedom samt  

 bøder i tilknytning hertil.
 Dette følger af RPL § 997, stk. 1, sammenholdt med INDL § 3.
RPL § 997, stk. 1, fastslår at politmesteren drager omsorg for  

 straffedommes fuldbyrdelse.
Dette skal forstås således, at politiet har  

 pligt til at gøre skadelidte bekendt med, at et erstatninskrav kan rejses,  

 hvorefter politiet har en klar forventning om, at skadelidte selv sikrer  

 kravet.
INDL § 3 fastslår, at udlæg for ydelser, der opkræves eller  

 inddrives af de statslige told- og skattemyndigheder kan foretages af  

 told- og skattefogder.
Politikredsene oversender normalt straffedomme vedrørende skatte- og  

 afgiftskrav til inddrivelse ved de regionale told- og skattemyndigheder,  

 da ToldSkat råder over et velfungerende inddrivelsessystem.
Støtte hertil  

 findes bl.a. i UfR 1992, 175 VLK.
Af denne sag fremgår det, at  

 politimesteren ikke er berettiget til som rettergangsfuldmægtig at  

 iværksætte tvangsinddrivelse af erstatninger tilkendt ved straffedom.
 Hvis politiet inddriver bøden, har politiet - ulovhjemlet - accepteret,  

 at politiets ressourcer også bruges til inddrivelse af et skatte- og  

 afgiftskrav, men med respekt af, at udlægskompetencen ligger hos hos told-  

 og skattefogderne og kreditorbeføjelserne for erstatningskravet for  

 skatter og afgifter hos de statslige told- og skattemyndigher, fx  

 eftergivelseskompetencen.
 Tilsvarende gør sig gældende, hvis en straffedom omfatter  

 toldbeløb.
D.1.8 Krav, der ikke er tillagt  

 udpantningshjemmel Et enkelt krav, som told- og skattemyndighederne forestår opkrævning  

 af, er ikke tillagt udpantningsret.
Det drejer sig om  

 kapitaltilførselsafgift. (loven er nu ophævet, hvorfor der alene er tale  

 om enkelte tilbageværende krav) Udlæg for krav der ikke er udpantningshjemmel for kan alene ske, hvor  

 der er udlægsfundament efter RPL § 478, stk. 1. Den kompetente myndighed  

 her er fogedretten.
Told- og skattefogden og pantefogden kan ikke foretage udlæg for krav  

 af privatretlig karakter, som fx erstatningskrav (vedrørende  

 erstatningskrav for skatter og afgifter omfattet af en straffedom, se  

 D.1.7) og sagsomkostninger tilkendt ved dom.
Sådanne krav skal  

 tvangsinddrives gennem fogedretten.
D.1.9 Den judicielle foged Fogedretten har betydning for told- og skattemyndighedernes  

 inddrivelsesarbejde henholdsvis ved tvangsfuldbyrdelse af krav, som ikke i  

 lovgivningen er tillagt udpantningsret, og som klageinstans for udlæg  

 foretaget af inddrivelsesmyndighedens fogder, jf.
INDL § 6, stk. 1.
 I det omfang inddrivelsesmyndigheden ikke er i besiddelse af den  

 nødvendige kompetence til at inddrive ved udlæg, sker tvangsinddrivelse  

 ved udlæg foretaget af fogedretten.
 Andre krav end skatte- og afgiftskrav mv., som told- og  

 skattemyndighederne har mod virksomheder eller borgere, fx civilretlige  

 krav, inddrives således med bistand af fogedretten.
 I den forbindelse skal det bemærkes, at der er visse begrænsninger i  

 fogedrettens kompetence afhængig af, om fogedretten beklædes af en  

 juridisk foged eller af en såkaldt kontorfoged.
Kontorpersonalet ved fogedretterne kan med hjemmel i RPL § 17a, stk. 2,  

 bemyndiges til at foretage fogedforretninger.
Hvis fogedretten beklædes af  

 en kontorfoged, må der ikke træffes afgørelse i tvister eller foregå  

 bevisførelse.
Bliver der behov herfor må kontorfogden enten udsætte sagen  

 eller tilkalde en juridisk foged.
Kontorfogden kan dog træffe beslutning  

 om politifremstilling af en skyldner.
I praksis foretages mange  

 udlægsforretninger af kontorfogder.
Hvis en skyldner udebliver fra et møde i fogedretten og told- og  

 skattefogden eller pantefogden mener, at sagen bør behandles under en  

 udkørende fogedforretning med henblik på at høre skyldnerens personlig  

 forklaring og undersøge skyldnerens bolig for udlægsegnede effekter, skal  

 fogedretten imødekomme en sådan begæring, jf.
UfR 2001, 2396  

 VLK.
 D.1.10 Erstatning for ulovlige udlæg  

 mv.
I medfør af INDL § 5, jf.
RPL § 505, stk. 1, påhviler det  

 fordringshaveren at betale skyldneren erstatning for tab og godtgørelse  

 for tort, hvis der er truffet foranstaltninger til tvangsfuldbyrdelse,  

 uden at betingelserne har været til stede, og dette kan lægges  

 fordringshaveren til last.
Tilsvarende har en skyldner, for hvem der har været truffet bestemmelse  

 om politifremstilling, krav på erstatning for tab og godtgørelse for tort,  

 jf.
RPL § 505, stk. 2.
Kravet på erstatning skal fremsættes overfor told- og skattefogden,  

 fogedretten eller de almindelige domstole senest 3 måneder efter det  

 tidspunkt, da skyldneren blev i stand til at gøre kravet gældende, jf.
RPL  

 § 505, stk. 3.
 Dansk rets almindelige erstatningsregler gælder ved siden af den  

 særlige erstatningsregel i retsplejeloven.
 Ved fejl og forsømmelser i det juridiske arbejde kan  

 inddrivelsesmyndigherne og/eller told- og skattefogden eller pantefogden  

 således ifalde et erstatningsansvar.
Spørgsmålet om ansvar for fejl og forsømmelser i forbindelse med en  

 told- og skattefogeds arbejde har være prøvet i sagen UfR 1974,255 ØLD.
En  

 toldfoged havde foretaget udlæg i et kasseapparat, der efterfølgende blev  

 bortsolgt på tvangsauktion.
Kasseapparatet havde hørt til butiksinventaret  

 i en forretning i en fast ejendom, som 3-mand havde pant i og som  

 pågældende overtog som ufyldestgjort panthaver efter tvangsauktionen.  

 Toldkamret erkendte, at kasseapparatet var omfattet af TL § 37 og  

 udbetalte provenuet fra tvangsauktionen til tredje-mand.
I denne sag  

 stadfæster Østre Landsret civilrettens dom, der fastslår, at  

 distrikstoldkammeret ikke ved toldfogdens udlægsforretning eller på anden  

 vis findes at have gjort sig skyldig i uforsvarlig adfærd, der kan medføre  

 erstatningspligt efter den almindelige erstatningsregel, og at der  

 ikke findes grundlag for at statuere videregående ansvar efter andre  

 erstatningsregler.
Heller ikke i sagen TfS 1999, 169 ØLD finder landsretten at  

 myndighederne havde begået fejl eller forsømmelser og frifinder  

 Skatteministeriet for et erstatningskrav efter at have fastslået, at en  

 fordringshaver "efter retsplejelovens § 505, stk. 1, er - - - - ansvarlig  

 på objektivt grundlag over for skyldneren, hvis den fordring, der danner  

 grundlag for tvangsfuldbyrdelse, ikke består.". Landsretten finder det  

 ikke godtgjort, at der ikke allerede fra låneoptagelsen til køb af den  

 faste ejendom var ydet pågældende tidsubestemt henstand med betaling af  

 renter, hvorfor der ikke har været fradragsret for renterne.
Herefter  

 finder Landsretten ikke skyldneren berettiget til erstatning for tort.
Et andet udfald fik sagen i TfS 2000, 2852 (fogedretskendelse), hvor en  

 skatteyder havde rejst krav om godtgørelse for tort på 40.000 kr.
Retten  

 fandt ikke, at der var grundlag for at lade kommunens objektive ansvar  

 bortfalde eller nedsætte på grund af egen skyld hos skatteyderen, hvorfor  

 skatteyderen blev tilkendt godtgørelse for tort, men godtgørelsen blev  

 nedsat til 8.000 kr., idet fogedretten navnlig lagde vægt på, at  

 skatteansættelsen, der have medført restskatten, og som der var foretaget  

 udlæg for, blev annuleret og udlægget ophævet inden for en uge efter dets  

 foretagelse.
D.2 Udlægsforretningens forberedelse Opstår der restancer til told- og skattemyndighederne er  

 udgangspunktet, at der skal følges hurtigt og effektivt op på den  

 manglende betaling ved tilbundsgående udlæg.
Udlæg kan tidligst foretages,  

 når sidste rettidige betalingsdag er udløbet.
Foretagelse af udlæg kræver  

 således, at der er konstateret en restance.
 Ud fra en konkret vurdering kan inddrivelsesmyndighedernes fogder dog  

 undlade at iværksætte en fogedforretning første gang en virksomhed eller  

 en borger optræder på en restanceliste.
Inddrivelsesmyndigheden kan vælge, at kontakte restanten telefonisk med  

 henblik på en afklaring af, hvornår beløbet vil kunne betales.
Der kan  

 gives en kort fristudsættelse med betaling på maksimalt en måned.
Betaling  

 skal dog som udgangspunkt altid ske inden næste tilsvar/rate  

 forfalder.
 Hvis betaling ikke kan ske inden for denne tidsfrist, skal der  

 foretages udlæg for det forfaldne beløb.
Inden udlæg foretages skal inddrivelsesmyndighedernes fogder påse, at  

 de formelle udlægsbetingelser er overholdt, det vil sige, at Manglende overholdelse af de 3 første betingelser medfører udlæggets  

 ugyldighed, medens betingelserne 4 og 5 i visse tilfælde kan  

 fraviges.
D.2.1 Fuldbyrdelsesfrist Hovedreglen, for hvornår udlæg kan foretages, er fastsat i RPL § 485,  

 der fastslår, at udlæg først kan foretages, når der er forløbet 7 dage fra  

 skyldneren fik meddelelse om udlægsforretningen.
 Denne 7-dages frist, kaldes fuldbyrdelsesfristen og er indført for at  

 give skyldneren en mulighed for at afværge udlægsforretningen.
 Fuldbyrdelsesfristen regnes fra den dag meddelelsen om forretningen er  

 givet til skyldneren.
 Undtagelser til hovedregelen i RPL § 485 er fastsat i RPL § 486, stk.  

 2.
Fravigelse fra hovedreglen kan herefter blive, Før denne undtagelsesbestemmelse anvendes skal der i hvert enkelt  

 tilfælde foretages en individuel og konkret vurdering af samt være  

 konkrete holdepunkter for antagelsen om, at dækningsmuligheden i modsat  

 vil blive væsentligt forringet.
 Hvis en undtagelsesbestemmelse bringes i anvendelse, skal det  

 dokumenteres på udlægsbladet med angivelse af, hvorfor  

 undtagelsesbestemmelsen er anvendt og hvilke konkrete forhold, der har  

 begrundet anvendelsen.
D.2.2 Forkyndelse Hvis fuldbyrdelse sker på grundlag af en udpantningsret, skal  

 meddelelse om forretningen forkyndes for skyldneren, jf.
RPL § 493, stk.  

 3, 1. punktum,. med mindre andet er bestemt i lovgivningen En forkyndelse  

 er en underretning til skyldneren om udlægsforretningen.
Underretningen skal indeholde oplysninger om tid og sted for  

 forretningens foretagelse, jf.
RPL § 493, stk. 1, og skyldnerens skal være  

 underrettet om om kravets grundlag, størrelse og sidste rettidige  

 betalingsdato, jf.
RPL § 493, stk. 3, 2. punktum.
Forkyndelsesformen skal kun anvendes første gang, der foretages udlæg  

 for et krav, jf.
RPL § 493, stk. 3, 3. punktum.
Ved senere forretning for  

 samme krav, skal der således ikke ske forkyndelse efter stk. 3, kun  

 underretning efter stk. 1 om tid og sted for forretningens foretagelse.  

 Underretning kan dog undlades, jf.
RPL § 493, stk. 2, se nærmere herom i  

 afsnit D 2.5.
D.2.3 Forkyndelsesformer Forkyndelse kan ske enten overfor hver enkelt skyldner efter reglerne i  

 retsplejelovens kapitel 17 (individuel forkyndelse) eller ved  

 bekendtgørelse i de mest almindelige dagblade, jf.
INDL § 9, stk. 1.
 Endvidere kan udlæg foretages uden forudgående forkyndelse eller  

 bekendtgørelse, hvis dette tydeligt er angivet på et indbetalingskort,  

 hvor beløbets størrelse og sidste rettidige indbetalingsdag er anført, jf.  

 INDL § 9, stk. 2.
 INDL § 9, stk. 2, kan også anvendes ved udlægsforretninger mod  

 subsidiært hæftende ægtefæller ifølge Retten i Brønderslevs kendelse af  

 25. marts 2002 i sagen FS 3-690/2001 (fogedretskendelse).
Udlæg kan dog tidligst foretages 7 dage efter sidste rettidige  

 betalingsdag.
Gives meddelelsen efter sidste rettidige betalingsdag, kan  

 udlæg tidligst foretages 7 dage efter afsendelse af meddelelsen.
 Denne forkyndelsesform anvendes ved udlæg for selskabsskatter,  

 B-skatter samt restskatter, og kan som anført ovenfor også anvendes mod  

 subsidiært hæftende ægtefæller.
D.2.3.1 Forkyndelse i dagspressen Dagbladsforkyndelse i medfør af INDL § 9 sker ultimo i måneden og  

 omfatter restancer for told, moms, lønsumsafgift, selskabsskat, indeholdt  

 A-skat og arbejdsmarkedsbidrag.
 Udlæg for punktafgifter og administrative bøder forkyndes  

 individuelt.
 Bekendtgøres udlægsforretningen efter INDL § 9 skal fogden herudover  

 give skyldneren underretning om tid og sted for udlægsforretningen, jf.  

 RPL § 493, stk. 1.
 Finder regionen, at en udlægsforretning på grund af særlige  

 omstændigheder ikke kan afvente bekendtgørelse i dagspressen, kan  

 udlægsforretningens fremskyndes ved forkyndelse for skyldneren  

 personligt.
D.2.3.2 Individuel forkyndelse Udlæg for punktafgifter og administrative bøder forkyndes individuelt.
Individuel forkyndelse skal ligeledes anvendes, hvis fogden, jf.
INDL §  

 9, stk. 1, træffer bestemmelse om, at skyldneren skal fremstilles ved  

 politiets foranstaltning efter reglerne i RPL § 494, stk. 2, eller stk.  

 3.
 Forkyndelse overfor skyldneren personligt skal ske efter reglerne i  

 retsplejelovens kapitel 17 og kan ske i følgende former:
 Forkyndelsen anses for gyldig, blot den er kommet frem til skyldneren,  

 medens den ikke behøver at være kommet til hans kundskab.
Er reglerne om forkyndelse i RPL §§ 155 - 157 ikke overholdt, anses  

 forkyndelsen alligevel for gyldig, såfremt den er kommet skyldneren i  

 hænde, jf.
RPL § 163, stk. 3.
D.2.3.2.1 Brevforkyndelse Retningslinierne for brevforkyndelse er fastsat i RPL § 155, nr. 1.
 Den meddelelse, som skal forkyndes, sendes eller afleveres til  

 skyldneren, som anmodes om at bekræfte modtagelsen på en genpart eller et  

 modtagelsesbevis.
Forkyndelse anses for sket, når skyldneren har underskrevet genpart  

 eller modtagelsesbevis.
Retsvirkningerne regnes fra den dag, forkyndelsen  

 angives at være modtaget eller hvis en modtagelsesdag ikke er anført den  

 dag, der fremgår af poststemplet, jf.
RPL §  

 156.
D.2.3.2.2 Postforkyndelse Retningslinierne for postforkyndelse er fastsat i RPL § 155, nr. 2.
 Meddelelsen sendes til skyldneren i et brev med afleveringsattest.
 Overfor hvem og hvor forkyndelse kan ske er nærmere beskrevet under  

 punktet D 2.3.2.3 om stævningsmandsforkyndelse.
D.2.3.2.3 Stævningsmandsforkyndelse Retningslinierne for stævningsmandsforkyndelse er fastsat i RPL § 155,  

 nr. 3.
 Meddelelsen afleveres til skyldneren af en stævningsmand.
Post- og stævningsmandsforkyndelse skal, jf.
RPL § 157, stk. 1, så vidt  

 muligt ske overfor skyldneren personligt.
I så fald stilles der ikke krav  

 til stedet for forkyndelsen.
Træffes skyldneren ikke, kan forkyndelse ske på bopælen eller  

 opholdsstedet for personer, der hører til husstanden, eller hvis  

 skyldneren bor til leje i en andens bolig, for udlejeren eller dennes  

 ægtefælle, for så vidt de pågældende træffes på bopælen eller  

 opholdsstedet eller på skyldnerens arbejdssted over for arbejdsgiveren eller dennes  

 repræsentant eller for så vidt angår selvstændige næringsdrivende, på den  

 pågældendes kontor, værksted eller forretningslokale overfor personer, der  

 er ansat i virksomheden.
I de tilfælde skyldneren ikke træffes, kan forkyndelse dog ikke ske for  

 personer under 18 år, jf.
RPL § 157, stk. 2.
Er skyldneren et selskab sker forkyndelse overfor direktøren eller et  

 andet medlem af ledelsen, jf.
RPL § 494, stk. 4, der giver vejledning om,  

 over for hvem forkyndelse kan ske.
D.2.3.2.4 Forkyndelse i statstidende Retningslinierne for forkyndelse i Statstidende er fastsat i RPL §  

 159.
Forkyndelse kan ske i Statstidende, hvis skyldnerens bopæl eller  

 opholdssted eller hans arbejdssted her i landet ikke kan oplyses, eller hvis en fremmed myndighed nægter eller undlader at efterkomme en  

 anmodning om forkyndelse for en skyldner med kendt bopæl eller opholdssted  

 i udlandet, jf.
RPL § 158.
D.2.3.2.5 Politiforkyndelse Reglerne for politiforkyndelse er fastsat i § 8 i bekendtgørelse nr.  

 256 af 20. juni 1972 om forkyndelse, der er udstedt i medfør af en  

 bemyndigelse til justitsministeren i RPL § 165, stk. 1, til at fastsætte  

 nærmere regler for forkyndelse.
 Efter disse regler kan politiet foretage forkyndelse, hvis der i  

 forbindelse med politiets undersøgelser vedrørende skyldnerens adresse,  

 opholdssted eller arbejdssted træffes nogen, over for hvem forkyndelse kan  

 ske.
 Betingelsen for at anmode politiet om bistand, er at forkyndelse ikke  

 kan foretages på grundlag af de foreliggende oplysninger om adresse,  

 opholdssted eller arbejdssted, og at nye oplysninger ikke kan  

 tilvejebringes ved henvendelse til folkeregisteret eller på anden  

 måde.
 En anmodning om bistand fremsendes til politidirektøren i København/  

 politimesteren i den politikreds, hvor skyldneren sidst har haft  

 bopæl.
D.2.4 Tid og sted for  

 udlægsforretningen Skyldneren skal som hovedregel have underretning om tid og sted for  

 udlæggets foretagelse, jf.
RPL § 493, stk. 1.
 Tidspunktet fastsættes under hensyn til følgende:
 Stedet for udlægsforretningen fastsættes under hensyn til følgende:
 Påbegyndes udlægsforretningen på regionen/kommunen eller et subsidiært  

 mødested skal det nøjagtige tidspunkt angives.
Foretages udlægsforretningen udenfor regionens/kommunens adresse  

 angives tid og sted så præcist som den praktiske tilrettelæggelse af  

 arbejdet tillader.
Angivelse af dato og formiddag/eftermiddag anses for  

 tilstrækkeligt, ligesom der kan angives alternative  

 datoer.
D.2.5 Underretning Af hensyn til skyldnerens retssikkerhed er det i RPL § 493, stk. 3,  

 bestemt, at skyldneren, hvis ikke andet er bestemt i lovgivningen, skal  

 have underretning om udlægsforretningen, såfremt fuldbyrdelse sker på  

 grundlag af en udpantningsret.
 Retsplejeloven stiller ingen formelle krav til underretning, men den  

 bør altid ske på en sådan måde, at det efterfølgende kan godtgøres, at  

 underretning rent faktisk er sket.
 Sendes underretning samtidig med bekendtgørelse i dagspressen, skal  

 fristen af hensyn til overholdelse af fuldbyrdelsesfristen være på mindst  

 7 dage.
 Sendes underretningen efter udløbet af fuldbyrdelsesfristen kan udlæg  

 foretages med aftens varsel.
 Der bør gives skyldner en frist, som giver skyldner mulighed for at  

 afværge udlægsforretningen.
 Undlades underretning, uden at betingelserne i RPL § 493, stk. 2,  

 herfor er opfyldt, er udlægget ugyldigt, medmindre det antages, at  

 undladelsen har været uden betydning.
Retten i Randers har behandlet spørgsmålet i sagen FS 6-1079/2002  

 (fogedretskendelse). I denne sag stadfæstede fogedretten regionens udlæg i  

 indestående på bankkonti tilhørende skyldneren, da der ikke var foretaget  

 udlæg i en budgetkonto, og der henstod et beløb på 2.500 kr. til  

 leveomkostninger indtil næste lønudbetaling.
Udlægget var foretaget uden  

 forudgående underretning og uden skyldnerens tilstedeværelse, da  

 skyldneren tidligere på dagen overfor fogden havde tilkendegivet, at han  

 intet ejede, som kunne være til genstand for et udlæg, hvorefter det blev  

 aftalt, at en igangværende afdragsordning skulle  

 fortsætte.
D.2.6 Tilsigelser - fælles træk Underretning sker typisk i form af en tilsigelse i henhold til INDL §  

 10. En tilsigelse er et pålæg til skyldner om at møde til  

 udlægsforretning.
Tilsigelsen skal angive tid og sted samt konsekvenserne  

 af en udeblivelse.
 Der anvendes 2 typer af udlægstilsigelser henholdsvis en uformel  

 tilsigelse og en formel tilsigelse.
 I begge tilfælde er det skyldneren og/eller virksomhedens ansvarlige  

 leder, der tilsiges til udlægsforretning.
 Fælles for de 2 typer af tilsigelser er oplysningerne om mødested,  

 -dato og -tid, restancens størrelse og oplysningerne om, hvordan  

 udlægsforretningen kan afværges.
 Derimod er virkningen af udeblivelse fra udlægsforretning forskellige  

 på de 2 typer, se nærmere herom under punkterne D 2.6.1 (uformel  

 tilsigelse) og D 2.6.2 (formel tilsigelse).
D.2.6.1 Uformel tilsigelse Virkningen ved udeblivelse på en uformel tilsigelse er, at der uden  

 fornyet underretning inden for 2 dage kan foretages udlægsforretning på  

 skyldnerens bopæl eller i virksomheden.
En sådan udgående fogedforretning anses ifølge gældende retspraksis for  

 en fortsættelse af den varslede, hvis den vel at mærke foretages inden for  

 2 dage.
Hvis 2-dagsfristen ikke kan overholdes, skal der ske fornyet  

 underretning af skyldneren, da der i så fald er tale om en ny  

 udlægsforretning.
 En uformel tilsigelse kan forkyndes i dagspressen efter reglerne i INDL  

 § 9, men kan også forkyndes for skyldneren personligt, hvis  

 udlægsforretningen på grund af særlige omstændigheder ikke kan afvente  

 forkyndelse i dagspressen.
 Hvis skyldneren ikke træffes på den udgående fogedforretning, og fogden  

 vurderer, at der er behov for at gennemføre fogedforretningen, rekvirerer  

 fogden en formel tilsigelse.
D.2.6.2 Formel tilsigelse Virkningen af udeblivelse på en formel tilsigelse er, at skyldneren  

 uden yderligere varsel kan blive afhentet og fremstillet ved politiets  

 foranstaltning efter reglerne i RPL § 494, stk. 2 og 3, jf.
INDL § 7, stk.  

 1 En formel tilsigelse anvendes således alene, når konsekvenserne af  

 udeblivelsen forventes at blive politifremstilling, se D 2.7  

 Politifremstilling.
 En formel tilsigelse skal altid forkyndes for skyldneren personligt, se  

 herom i afsnit D 2.3.2.
D.2.7 Politifremstilling Er skyldneren blevet tilsagt i henhold til RPL § 494, stk. 1, ved en  

 formel tilsigelse, har skyldneren pligt til at give møde under  

 udlægsforretningen.
Udebliver skyldneren uden lovlig forfald, kan fogden bestemme, at han  

 skal politifremstilles, jf.
RPL § 494, stk. 2.
Begæring om politifremstilling beror på fogdens skøn.
I det skøn, der  

 skal udøves, skal det indgå, om der ikke forinden bør forsøges med en  

 udgående udlægsforretning.
Lovligt forfald foreligger først og fremmest, hvis skyldneren  

 beviseligt har været syg.
Det er derimod ikke tilstrækkeligt, at han fx  

 skulle på arbejde eller ud at rejse.
 Foreligger der ikke lovligt forfald, men dog visse undskyldende  

 omstændigheder kan disse tages i betragtning i relation til skønnet over  

 det rimelige i at lade skyldneren politifremstille.
 Har skyldneren på grund af bortrejse ikke personligt været bekendt med  

 tilsigelsen bør han ikke politifremstilles.
 Har skyldneren reageret på tilsigelsen ved fx at sende et brev med  

 indsigelser, eller har han betalt et afdrag, bør han ikke  

 politifremstilles, men i stedet tilsiges til et nyt møde eller en ny  

 udlægsforretning.
Anser fogden det for overvejende sandsynligt, at der ikke under  

 udlægsforretningen kan opnås hel eller delvis dækning af kravet, bør  

 fogden ikke træffe bestemmelse om politifremstilling, jf.
RPL § 494, stk.  

 3, medmindre formålet hermed er at fremskaffe oplysninger til brug for  

 lønindeholdelse, jf.
INDL § 7.
Er der truffet bestemmelse om politifremstilling, uden at betingelserne  

 herfor er opfyldte kan dette medføre et erstatningskrav fra skyldneren,  

 jf.
RPL § 505, stk. 1 og 2. (se afsnit D 1.10).
Krav om erstatning skal fremsættes overfor fogden, fogedretten eller de  

 almindelige domstole senest 3 måneder efter det tidspunkt, da skyldneren  

 blev i stand til at gøre kravet gældende, jf.
RPL § 505, stk.  

 3.
D.2.8 Afværgelse af udlægsforretning INDL § 11, stk. 1 bestemmer, at fra den dag, udlæg kan foretages, kan  

 skyldneren med frigørende virkning betale det skyldige beløb til den, der  

 skal foretage udlægget, samt at told- og skattevæsenet kan bestemme, at  

 betaling til fogden kun kan ske under forretningen.
 Told- og Skattestyrelsen har bestemt, at afværgelse kan ske såvel inden  

 som under udlægsforretning ved betaling, modregning eller korrektion af  

 kravet.
Afværgelse ved betaling forudsætter indbetaling af det samlede krav  

 inkl. renter og omkostninger.
Betaling skal ske kontant eller ved  

 banknoteret check.
Afværgelse ved modregning kan ske under udlægsforretningen, såfremt  

 skyldnerens krav anerkendes af fogden, eller hvis rigtigheden må anses for  

 godtgjort og de almindelige modregningsbetingelser er opfyldte, jf.
RPL §  

 522.
 Dækker modregningen kun en del af fordringen, gennemføres der  

 udlægsforretning for den resterende del.
 Afværgelse ved korrektion af skyldgrundlaget kan ske ved 0-angivelse,  

 negativ angivelse eller oplysning om, at virksomheden er afmeldt fra  

 registrering uden restance.
Fogden må vurdere, om korrektionen kan antages at være korrekt.
I  

 benægtende fald fremmes udlægsforretningen og eventuelle indsigelser  

 forelægges fogedretten til prøvelse, jf.
INDL §  

 6.
D.3 Udlægsforretningens gennemførelse Fremgangsmåden under en udlægsforretning er den samme, uanset hvor den  

 finder sted, og uanset om skyldneren tidligere har været tilsagt til en  

 udlægsforretning for det aktuelle krav eller et andet krav.
 Før udlægsforretningen påbegyndes skal inddrivelsesmyndighedens foged  

 påse, at de formelle udlægsbetingelser er opfyldt.
 I forbindelse med påbegyndelse af udlægsforretningen, skal fogden  

 præsentere sig overfor den, som møder eller træffes under  

 udlægsforretningen, og skal på forlangende forevise legitimation.
 Fogden skal ligeledes sikre sig identifikation af skyldneren.
Det krav, der foretages udlæg for, opgøres for skyldneren og indføres  

 på udlægsbladet.
Har skyldneren spørgsmål besvares de så vidt muligt og på  

 en sådan måde, at skyldneren er klar over, hvad det er for et krav, der  

 foretages udlæg for.
 Det fremgår af RPL § 500, stk. 1, at fogden skal vejlede en skyldner,  

 som ikke møder med advokat, om hans retsstiling under udlægsforretningen.  

 Vejledningspligten er nærmere beskrevet i afsnit D 3.8.1.
Vejledningspligten skal iagttages under alle udlægsforretninger, uanset  

 om skyldneren tidligere har givet møde under en udlægsforretning.  

 Forsømmelse af vejledningspligten kan medføre, at udlægget ophæves som  

 ugyldigt, hvis forsømmelsen anses for væsentlig.
Spørgsmål om ophævelse  

 afgøres af fogedretten.
I denne forbindelse er det vigtigt, at skyldneren oplyses om  

 klageadgangen til fogedretten, jf.
INDL § 6 (se D. 3.8.7). Hvis  

 indsigelsen fremsættes overfor fogden under udlægsforretningen, indbringer  

 fogden klagen for fogedretten.
Efterfølgende kan en inddsigelse også  

 fremsættes over for enten regionen eller kommunen, der derefter vil  

 foranledige indsigelsen videresendt til fogedretten.
Fristen for  

 fremsendelse af indsigelser til fogedretten er 4 uger fra  

 udlægsforretningens gennemførelse, jf.
INDL § 6, stk. 3. Hvis særlige  

 forhold gør sig gældende, kan fogedretten i indtil 1 år efter  

 forretningens foretagelse dog tillade, at en indsigelse behandles.  

 Fogedrettens afgørelse om indsigelser kan kæres til landsretten efter  

 reglerne i retsplejelovens kapitel 53, jf.
INDL § 6, stk. 3, sidste  

 punktum.
D.3.1 Sagens parter Under udlægsforretningen er foruden skyldneren fogden til stede.  

 Skyldneren kan vælge at lade sig repræsentere ved en anden.
 Ved gennemførelse af udlægsforretningen kan der i visse tilfælde  

 anvendes vidner.
 Inddrivelsesmyndighedernes fogder har under udlægsforretningen en  

 dobbelt rolle, idet fogden dels er repræsentant for kreditor (told- og  

 skattemyndighederne) og dels er "fogedretten", der som inddrivelsesinstans  

 også skal tilgodese skyldnerens interesser.
Under en udlægsforretning kan tredjemænd, som mener, at et udlæg vil  

 støde mod deres rettigheder, være til stede, jf.
RPL § 499 (se  

 D.3.10).
 Tredjemand kan på et hvilket som helst tidspunkt rejse indsigelse mod  

 udlægsforretningen, også efter at eventuel tvangsauktion er afholdt.  

 Tredjemand kan dog kun rejse indsigelse vedrørende udlæggets genstand og  

 ikke mod formalia ved udlægsforretningen, som fx at forkyndelse ikke er  

 sket.
 Endvidere kan der deltage vidner under en udlægsforretning (se  

 D.3.9).
D.3.2 Skyldneren Når en skyldner er tilsagt til udlægsforretning, er der mødepligt  

 medmindre skyldneren har lovligt forfald, se herom  

 D.2.6  om  

 tilsigelser.
 Skyldneren kan være:
I et interessentskab hæfter deltagerne personligt, solidarisk og  

 direkte for selskabets forpligtelser.
Fælleskreditorerne har fortrinsret  

 til interessentskabets formue i forhold til de enkelte interessenters  

 særkreditorer.
Fælleskreditorer kan enten søge fyldestgørelse i  

 interessentskabets formue eller i den enkelte interessents formue.  

 Særkreditorerne kan foretage udlæg i den enkelte interessents formue eller  

 i interessentens ideelle andel af interessentskabet, det vil sige  

 nettoandelen.
 Fogden skal i forbindelse med udlægsforretningen sikre sig  

 identifikation af skyldneren og sikre sig, at der kun foretages udlæg i  

 skyldnerens formue, se mere herom i afsnit D 5.1 Skyldnerens  

 formue.
D.3.3 Skyldnerens pligter Fogden skal vejlede skyldneren om hans retstilling under  

 udlægsforretningen.
 I de følgende underafsnit vil det blive beskrevet, hvad der indgår i  

 fogdens vejledningspligt overfor skyldneren om skyldnerens pligter under  

 og efter udlægsforretningen.
D.3.3.1 Mødepligt Skyldneren har mødepligt, jf.
RPL § 494, stk.1. Dette skal sammenholdes  

 med, at skyldneren efter reglen i INDL § 10 kan tilsiges til en  

 udlægsforretning, og at tilsigelsen er et pålæg om at møde.
 Skyldnerens mødepligt og virkningerne af udeblivelse fra  

 udlægsforretningen skal fremgå af teksten på de udlægstilsigelser, der  

 fremsendes eller forkyndes for skyldneren, jf. afsnit D.2.6.1 Uformel  

 tilsigelse og D.2.6.2 Formel tilsigelse.
D.3.3.2 Oplysningspligt Skyldneren har oplysningspligt, jf.
RPL § 497, stk. 1. Skyldneren skal  

 give de oplysninger, som fogden finder nødvendige til gennemførelse af  

 udlægsforretningen.
 Blandt andet på grund af reglen i RPL § 509 om opretholdelse af et  

 beskedent hjem og en beskeden levefod for skyldneren og hans husstand, er  

 skyldneren pligtig til at give oplysninger om egne og husstandens  

 økonomiske forhold og egne formueforhold.
 En skyldner har også pligt til at give oplysninger om sin egen og  

 husstandens økonomiske forhold efter RPL § 497, stk. 1, selv om der er  

 rejst sigtelse mod ham for dokumentfalsk/bedrageri, når der ikke er  

 sammenhæng med den rejste sigtelse, jf. ØLK af 23. november 2001 i sagen  

 B-3024-01.
 Af hensyn til muligheden for lønindeholdelse kan det kræves, at  

 skyldneren giver oplysninger om arbejdsforhold herunder  

 ansættelsessted.
 På baggrund af ovennævnte oplysninger skal fogden vurdere hvilke  

 fyldestgørelsesmuligheder, der er til stede.
Såfremt skyldneren ikke vil fremkomme med de fornødne oplysninger kan  

 han tages i forvaring i op til 6 måneder, jf.
RPL § 497, stk. 2.  

 Afgørelsen herom kan alene træffes af fogedretten, jf afsnit D 1.3.4.1  

 Begrænsninger i den juridiske kompetence.
Hvis en skyldner fortsat ikke vil give oplysninger til brug for  

 udlæg/lønindeholdelse efter at have været taget i forvaring ved politiets  

 foranstaltning i samme sag i 6 måneder, uafbrudt eller sammenlagt, jf.
RPL  

 § 497, stk. 2, har vi ikke yderligere tvangsmidler til fremskaffelse af  

 oplysninger.
Ifølge RPL § 494, stk. 4, har en direktør mv., der møder som  

 repræsentant for et selskab, pligt til at give oplysninger om selskabets  

 forhold under en udlægsforretning.
En sammenholdelse af RPL § 494, stk. 4,  

 og RPL § 497, stk. 2, fører frem til, at retsplejelovens bestemmelse om  

 forvaring i § 497, stk. 2, også kan finde anvendelse på et selskabs  

 direktør mv.
En direktør eller et medlem af bestyrelsen i et selskab kan således  

 tilsvarende tages i forvaring af politiet, indtil pågældende til brug for  

 udlægsforretning giver oplysninger om selskabets aktiver.
Kendelse herom  

 skal afsiges af fogedretten, der påser, om der er udsigt til at opnå  

 hel/delvis dækning, og om sanktionen (forvaring) står i rimeligt forhold  

 til kravets størrelse, jf.
RPL § 494, stk. 3.
D.3.3.3 Sandhedspligt Skyldneren har sandhedspligt, jf.
RPL § 497, stk. 1.
Fogden skal pålægge skyldneren at tale sandt og gøre ham bekendt med  

 strafansvaret for afgivelse af urigtig erklæring.
Kravet om  

 tilkendegivelse af strafansvar er opfyldt blot ved, at fogden angiver, at  

 overtrædelse kan straffes.
Oplysningspligten i § 497 gælder alene i relation til skyldneren, ikke  

 i relation til de personer, der møder i henhold til fuldmagt, jf.
UfR  

 1960.717 ØLD, og heller ikke i forhold til tredjemænd.
 I UfR 1960, 717 ØLD fandt landsretten det berettiget, at skyldnerens  

 advokat nægtede at oplyse, hvad der stod på skyldnerens klientkonto, da  

 der ikke var hjemmel til at sidestille skyldnerens advokat med skyldneren  

 selv ved anvendelse af § 497, stk. 1, og da advokaten ikke var afæsket  

 forklaring som vidne.
Der kan imidlertid blive tale om, at andre end skyldneren afhøres som  

 vidner.
Hvis tredjemænd ønskes afhørt som vidne - som fx i sagen UfR 1979,  

 216 VLD - skal sagen indbringes for den juridiske foged.
I denne sag  

 fastslår landsretten, at en skyldner, der under en fogedforretning til  

 tvangsfuldbyrdelse af et pengekrav har oplysningspligt efter RPL § 497,  

 ikke har grundlag for at nægte samtykke til eventuel vidneførsel af  

 bankpersonale til oplysning af, om skyldneren har yderliger aktiver i den  

 konkrete bank.
 Overtrædelse af sandhedspligten overfor en foged er sanktioneret i  

 straffelovens § 162 om strafansvar for afgivelse af urigtig pligtmæssig  

 erklæring.
 Ved grov tilsidesættelse af sandhedspligten kan forholdet anmeldes til  

 politimesteren, der er kompetent til at rejse tiltale for forholdet.  

 Anmeldelsen skal ledsages af en udskrift af udlægsbladet, samt en nærmere  

 beskrivelse af forholdene i sagen.
 Sager om overtrædelse af straffelovens § 162 kan af regionen forelægges  

 politimesteren, som afgør, om der er grundlag for at rejse sigtelse.
 Da oplysningspligten alene påhviler skyldneren personligt, kan  

 straffelovens § 162 ikke bringes i anvendelse overfor skyldnerens  

 ægtefælle, advokat eller andre, der møder på skyldnerens vegne.
 Såfremt skyldneren skjuler aktiver, som kunne gøres til genstand for  

 udlæg, ifalder han ansvar efter reglen i straffelovens § 283 om  

 skyldnersvig.
D.3.3.4 Åbningspligt Skyldneren har åbningspligt, jf.
RPL § 498, stk. 1. Det vil sige, at  

 der skal gives fogden adgang til at undersøge skyldnerens husrum og  

 gemmer, samt skyldnerens person, hvis sådan undersøgelse er nødvendig for  

 gennemførelse af udlægsforretningen.
 Bestemmelsen om undersøgelse af skyldnerens person bør kun anvendes i  

 undtagelsestilfælde, og kun såfremt fogden har en mistanke om, at  

 skyldneren skjuler kontanter eller værdigenstande på sig.
Tilladelse til undersøgelse af skyldnerens person i henhold til INDL §  

 7, stk. 3, kan indhentes telefoniske fra fogedretten.
Der må ikke anvendes  

 magt ved undersøgelse af skyldnerens person.
 Der bør tilføjes en bemærkning om en undersøgelse af henholdsvis husrum  

 og gemmer og/eller skyldnerens person på udlægsbladet.
 Med husrum og gemmer menes de lokaler, hvorfra skyldneren driver sin  

 virksomhed, samt skyldnerens bopæl m.v.
I sagen UfR 1948,1154 ØLD fik skattevæsenet adgang til skyldnerens  

 bankboks, hvori der lå statsobligationer.
Det burde dog først have været  

 forsøgt at fratage skyldneren bankboksnøglen, eventuelt under anvendelse  

 af tvang efter RPL § 497, stk. 2, om forvaring.
 Det må antages, at fogden under en udlægsforretning kan gennemse  

 skyldnerens personlige papirer for at blive gjort bekendt med såvel  

 skattekort som lønsedler med henblik på at kunne foretage lønindeholdelse.
 Fogden kan endvidere gennemse breve og lignende hos skyldneren.  

 Gennemgangen af breve bør dog begrænses til gennemgang af breve, der  

 fremtræder som forretningsbreve eller som indeholder aktiver, hvori der  

 kan foretages udlæg.
Det kan formentlig ikke pålægges postvæsenet, at udlevere breve eller  

 pakker, som er adresseret til skyldneren Fogden kan anvende den fornødne magt, herunder bryde skuffer og døre  

 op, eller der kan tilkaldes en låsesmed.
Indgrebet indebærer en krænkelse  

 af privatlivets fred, og det bør derfor kun anvendes, hvis ikke skyldneren  

 er til stede, eller han nægter at åbne, og fogden i øvrigt med den  

 fornødne sikkerhed kan identificere stedet som skyldnerens  

 virksomhed/bopæl.
 Fogden kan endvidere efter reglen i RPL § 498, stk. 2, anmode politiet  

 om bistand ved åbning mv., ligesom politiet bør medvirke i tilfælde, hvor  

 skyldneren optræder truende eller modsætter sig udlægsforretningens  

 gennemførelse.
Fogden kan anvende fornøden magt overfor en tredjemand, der forsøger at  

 hindre udlægsforretningens gennemførelse.
Derimod kan der ikke ske  

 undersøgelse af tredjemands person.
D.3.3.5 Begrænsning i skyldnerens rådighed over  

 udlagte genstande Et udlæg giver en panteret i et aktiv, og skyldnerens råderet over  

 aktivet indskrænkes tilsvarende.
RPL § 519, stk. 1, fastslår derfor, at  

 skyldneren ikke må råde over aktivet på en måde, som kan være til skade  

 for udlægshaver.
Hvilke indskrænkninger, der er nødvendig, afhænger af,  

 hvilke aktiver, der foretages udlæg i.
Det udlagte skal behandles og opbevares forsvarligt, men sædvanlig brug  

 er tilladt trods udlæg.
Derimod må skyldneren ikke forbruge det  

 udlagte.
Der må ikke foretages retlige dispositioner i strid med udlægget.
Der  

 er intet til hinder for, at skyldneren underpantsætter udlagte  

 løsøregenstande, men der må ikke foretages dispositioner over aktivet, der  

 medfører, at rådigheden over aktivet ikke er hos skyldneren.  

 Håndpantsætning og salg er således udelukket.
Såfremt skyldneren forsætligt råder over aktivet i strid med udlægget,  

 ifalder han strafansvar efter straffelovens § 283 om skyldnersvig, jf.
RPL  

 § 519, stk. 2.
 Sager om overtrædelse af straffeloven kan af regionen overgives til  

 politimesteren, som afgør, om der er grundlag for at rejse  

 tiltale.
D.3.4 Skyldnerens rettigheder Der er i retsplejeloven indsat en række bestemmelser til beskyttelse af  

 skyldneren under en udlægsforretning.
Disse rettigheder er kort beskrevet i afsnit D.1.4.1.4 Udlæg og  

 uddybende i D.5 Udlæggets genstand.
Endvidere er to væsentlige rettigheder  

 beskrevet i afsnit D.3.8.2 om udtagelsesretten og i afsnit D.3.8.3 om  

 påvisningsretten.
D.3.5 Skyldneren møder ved  

 befuldmægtiget Skyldneren kan under udlægsforretningen lade sig repræsentere af en  

 anden.
Som hovedregel kræves det, at vedkommende medbringer fuldmagt.  

 Fuldmagten skal forevises fogden, som noterer i sagen, at den er forevist  

 og derefter arkiverer fuldmagten på sagen.
Dette kan ske ved at fuldmagten  

 påhæftes udlægsbladet.
Under udlægsforretningen kan der kun foretages  

 handlinger, som er dækket af fuldmagten.
 Det ligger i en advokats stillingsfuldmagt, at han kan varetage  

 klientens interesser, og der skal derfor ikke forevises en særskilt  

 fuldmagt.
Reglerne om stillingsfuldmagt kan efter reglen i RPL § 265, stk. 3,  

 ikke umiddelbart udstrækkes til at gælde for andre grupper herunder  

 revisorer.
Fogden må derfor forlange forevisning af fuldmagt i tilfælde,  

 hvor skyldneren er repræsenteret ved revisor eller lignende.
 Det antages dog, at en ægtefælle har tilstrækkelig fuldmagt til at  

 repræsentere skyldneren, når tilsigelsen medbringes.
 Et mangelfuldt fuldmagtsforhold medfører udlæggets ugyldighed ligesom  

 skyldneren ikke er bundet af de oplysninger, som er afgivet under  

 udlægsforretningen.
Erklæring om, at skyldneren intet ejer, der kan gøres til genstand for  

 udlæg, kan kun gives, såfremt der er grundlag herfor i fuldmagten.
Som  

 udgangspunkt bør fogden aldrig acceptere en insolvenserklæring, der  

 afgives af en person, der møder i stedet for skyldner, jf.
Højesterets  

 kendelse af 16. juni 2000 i sag 590-1999. Her udtalte Højesteret, at  

 fogedretten ikke med virkning efter RPL § 490 (den såkaldte  

 fredningsregel) kan konstatere, at en skyldner er insolvent, alene på  

 grundlag af en erklæring fra en fuldmægtig for skyldneren.
 Afgiver skyldneren en insolvenserklæring, bør rigtigheden af  

 erklæringen undersøges under en udgående udlægsforretning, med mindre  

 fogdens kendskab til skyldneren gør en sådan udgående udlægsforretning  

 overflødig.
D.3.6 Skyldneren møder ikke Hvis skyldneren ikke møder, kan skyldneren, afhængig af om der ved  

 tilsigelsen er anvendt en formel eller en uformel tilsigelse, henholdsvis  

 afhentes og fremstilles ved politiets foranstaltning efter reglerne i RPL  

 § 494, stk. 2 og 3, eller få foretaget udlægsforretning på bopælen eller i  

 virksomheden.
D.3.7 Told- og skattefogden og  

 pantefogden Under udlægsforretningen repræsenterer fogden told- og  

 skattemyndighederne som offentlig kreditor.
Samtidig hermed fungerer  

 fogden som inddrivelsesmyndighed.
 Fogden har pligt til at påse, at skyldnerens rettigheder ikke krænkes,  

 ligesom pågældende skal vejlede en skyldner, som møder alene, om dennes  

 retstilling, se afsnit D.3.8.1 Vejledning af  

 skyldneren.
D.3.8 Told- og skattefogdens/pantefogdens  

 pligter Vejledningspligten skal iagttages under alle udlægsforretninger, uanset  

 om skyldneren tidligere har givet møde under en udlægsforretning.
Hvis der rejses indsigelse under en udlægsforretning, skal fogden  

 indbringe indsigelsen for fogedretten, jf.
INDL § 6, stk. 3, 1.  

 punktum.
 Hvis forsømmelsen er væsentlig, fx vejledning om klageadgang  

 (indsigelse) til fogedretten, kan retsvirkningen af forsømmelse af  

 vejledningspligten være ophævelse af udlægget som ugyldigt.
 Netop fogdens dobbeltrolle er baggrund for bestemmelsen i INDL § 6,  

 stk. 1, om at fogedretten træffer afgørelse om indsigelse mod udlæg, som  

 fremsættes overfor fogden.
 Spørgsmålet om ophævelse afgøres normalt af fogedretten, men  

 inddrivelsesmyndighederne kan frafalde et udlæg, hvis det er  

 fejlbehæftet/mangelfuldt.
D.3.8.1 Vejledning af skyldneren Fogden skal vejlede skyldneren om pågældendes retstilling, jf.
RPL §  

 500, stk. 1, og skal dermed vejlede skyldneren om dennes pligter og  

 rettigheder under- og efter en udlægsforretning, herunder om at  

 indsigelser over udlægsforretningen vil blive behandlet af fogedretten,  

 jf.
INDL § 6, stk. 1. (se D.3.8.1).
 Herudover skal fogden give skyldneren al den vejledning, der er behov  

 for.
D.3.8.2 Overholdelse af  

 udtagelsesretten Bestemmelsen i RPL § 509 om udtagelsesretten finder kun anvendelse ved  

 fysiske personer.
 Fogden skal iagttage at reglerne om udtagelsesretten overholdes, jf.  

 RPL § 509, og overholdelsen heraf dokumenteres på udlægsbladet.
Reglen er præceptiv.
Det vil sige, at den ikke ved aftale med  

 skyldneren kan tilsidesættes til ugunst for ham.
Bestemmelsen er nærmere  

 beskrevet under afsnit D.5 Udlæggets genstand.
D.3.8.3 Overholdelses af  

 påvisningsretten Fogden skal iagttage, at reglerne om skyldnerens påvisningsret  

 overholdes, jf.
RPL § 517, stk. 1, der fastslår, at skyldneren har ret til  

 at påvise de aktiver, i hvilke udlæg skal foretages.
 Påvisningsretten bliver således alene aktuel, når skyldner ejer flere  

 aktiver, hvis værdi til sammen overstiger skyldens størrelse.
 Skyldnerens pligt til at give oplysninger om, hvilke aktiver han ejer,  

 følger af hans oplysningspligt i RPL § 497, stk. 1. Af samme bestemmelse  

 følger, at han har pligt til at oplyse, hvor hans aktiver befinder sig.  

 Heraf må følge, at skyldneren også har pligt til oplyse hvilke aktiver han  

 ejer.
 Overholdelse af fogdens pligt til vejledning af skyldneren om  

 påvisningsretten skal dokumenteres på udlægsbladet.
 Det følger af RPL § 507, stk. 1, at der kun kan foretages udlæg i  

 genstande, der har en økonomisk værdi.
 Hvis en skyldner anviser et aktiv uden værdi fx fordi aktivet er  

 overbehæftet, bør fogden på fogedbladet notere, at skyldneren har anvist  

 genstand XX, men at udlæg i XX er afvist, da XX skønnes at være uden  

 udlægsværdi, hvorfor udlægsforretningen er sluttet som  

 forgæves.
D.3.8.4 Opgørelse af krav Fogden skal for skyldner opgøre det krav, der foretages udlæg for, og  

 indføre beløbet på udlægsbladet.
D.3.8.5 Registrering af aktiver på  

 udlægsbladet Fogden skal foretage en registrering i udlægsbogen af aktiver, der  

 foretages udlæg i, jf.
RPL § 518, stk. 1. Registrering sker med angivelse  

 af værdi, såfremt der er foretaget vurdering af de udlagte aktiver.
 Vedrørende registrering på udlægsbladet og retsvirkningen heraf mv.  

 henvises til afsnit D.4.3. og D.4.4.
D.3.8.6 Klagevejledning Fogden skal give skyldneren klagevejledning, jf.
INDL § 6, stk. 1, om,  

 at indsigelser mod udlægget kan indbringes for fogedretten til afgørelse,  

 se afsnit D.3.8.7.
 Klagevejledning med angivelse af klagefrister bør også gives i de  

 situationer, hvor der foretages udlæg, uden at skyldneren træffes, fx  

 udlæg i fast ejendom på skyldnerens adresse.
D.3.8.7 Indbringelse af indsigelser for  

 fogedretten På grund af fogdens dobbeltrolle er det fastsat i INDL § 6, at  

 fogedretten træffer afgørelser om indsigelser mod fogdens udlæg.
Under forretningen kan indsigelser fremsættes over for fogden, der  

 indbringer indsigelsen for fogedretten til afgørelse.
Indsigelsen  

 protokolleres på fogedbladet.
Efter forretningen kan indsigelser fremsættes over for fogedretten  

 inden for en frist på 4 uger fra forretningens foretagelse.
Hvis en  

 indsigelse inden for 4-ugersfristen udløb fremsættes overfor fogden, skal  

 fogden også i denne situation indbringe indsigelsen for fogedretten så  

 betids, at 4-ugersfristen overholdes.
D.3.9 Vidner Der kan medvirke vidner under udlægsforretningen på skyldnerens eller  

 fogdens initiativ, jf.
RPL § 491, stk. 4. Det anses normalt ikke for  

 påkrævet, at fogden anvender vidner under udlægsforretninger, som  

 foretages på regionen eller det subsidiære mødested.
 Derimod kan det være hensigtsmæssigt at anvende vidner i situationer,  

 hvor der er tale om en vanskelig eller ubehagelig skyldner, eller det i  

 øvrigt må antages, at der kan opstå problemer.
Inddrivelsesmyndigheden er bemyndiget til selv at afgøre i hvilket  

 omfang, der skal medvirke vidner.
Der skal dog altid medvirke vidner under  

 afhentningsforretninger i tilfælde af, at fogden må skaffe sig adgang til  

 skyldnerens bopæl, og hvis der kun træffes umyndige på bopælen.
Der er ikke i lovgivningen opstillet krav om, at det skal være en ansat  

 ved told- og skattemyndighederne eller endog en offentlig ansat, der  

 fungerer som vidne.
Som vidne kan derfor også medvirke en låsesmed, en  

 taxachauffør eller lignende.
Hvervet som vidne er et offentligt ombud.
 Vidnet pålægges tavshedspligt efter særlovgivningens regler, idet  

 forvaltningsloven ikke finder anvendelse på udpantningsvirksomhed i  

 henhold til inddrivelsesloven.
Overtrædelse straffes efter reglerne i straffelovens §§ 152 og 152 c -  

 f, uanset om vidnet er fastansat eller ikke.
Vidnet kan medvirke anonymt  

 medmindre skyldneren dokumenterer tilstrækkelig retlig interesse i at få  

 oplyst vidnets identitet.
D.3.10 Tredjemand Tredjemand kan indtræde som part under en udlægsforretning, jf.
RPL §  

 499, hvis han mener, at udlægget strider mod hans bedre ret, fx  

 ejendomsret eller ejendomsforbehold.
 Disse indsigelser skal indbringes for fogedretten til afgørelse,  

 medmindre fogden finder det ubetænkeligt at acceptere  

 indsigelsen.
D.4 Registrering i Udlægsbogen Fogden skal registrere udlægsforretningens forløb på et udlægsblad (se  

 D. 4.1 Protokolation på udlægsbladet) herunder optegne de aktiver, der er  

 foretaget udlæg i, eventuelt med angivelse af værdi.
Retningslinierne for  

 registrering af aktiver er fastsat i RPL § 518. Hvis der opstår tvivl om  

 hvilke genstande, der er foretaget udlæg i, må et udlæg frafaldes.
Det er overladt inddrivelsesmyndighederne selv at afgøre, hvordan  

 udlægsblade skal indrettes.
Udlægsblade skal ikke autoriseres.
 En registrering er altid nødvendig og skal foretages med betydelig  

 omhu, da den er en afgørende forudsætning for de fleste af de  

 retsvirkninger, der er knyttet til et udlæg.
D.4.1 Protokolation på udlægsbladet RPL § 518 angiver alene, at der skal ske registrering af de aktiver,  

 hvori der er foretaget udlæg.
Fogden skal dog beskrive (protokollere) hele  

 udlægsforretningens forløb på udlægsbladet.
 En omhyggelig registrering af, hvad der er passeret under  

 udlægsforretningen er nødvendig for eventuelt senere at kunne løfte  

 bevisbyrden overfor fogedretten om, at udlægsforretningen er sket i  

 overensstemmelse med reglerne i retsplejeloven og inddrivelsesloven.
Som eksempel kan nævnes, at fogdens vejledningspligt efter RPL § 500,  

 stk. 1, er obligatorisk.
Tilsidesættes vejledningen på et for skyldneren  

 afgørende punkt, fx påvisningsretten kan dette medføre, at udlægget  

 ophæves.
Det er fogden, der overfor fogedretten har bevisbyrden for, at der er  

 sket vejledning som foreskrevet.
En omhyggelig protokollation på  

 udlægsbladet af, hvad der er passeret under udlægsforretningen, vil stille  

 fogden stærkt i eventuelle indsigelsestilfælde.
For så vidt angår told- og skattefogderne skal den øvrige  

 protokollation på udlægsbladet ske i overensstemmelse med den fortrykte  

 tekst.
Dette sker enten ved afkrydsning eller ved overstregning.
I det omfang, den fortrykte tekst ikke dækker det, der sker under  

 udlægsforretningen, skal dette indskrives på udlægsbladet.
Kun forhold,  

 der vedrører foretagelsen af udlægsforretningen, herunder hvad der er sket  

 af særlig karakter og udlæggets genstand, skal protokolleres.
Se afsnit D  

 4.3 om registrering.
 I visse tilfælde vil det være hensigtsmæssigt, at få skyldneren til at  

 skrive under på udlægsbladet som bekræftelse på, at pågældende er bekendt  

 med protokolationen.
 Andre forhold, der observeres hos skyldneren, og som kan have interesse  

 for kontrolopgaven eller for bobehandlingen, så som sort arbejde,  

 omstødelige dispositioner m.v. kan noteres på et særskilt stykke papir.
D.4.2 Vurdering af aktiver Jf.
RPL § 507, stk. 1, kan udlægget kun udstrækkes til så mange af  

 skyldnerens aktiver, som fogden skønner er nødvendigt til dækning af det  

 skyldige beløb og de omkostninger, der er forbundet med  

 udlægsforretningen.
 Hvis fogden finder det nødvendigt, eller skyldneren forlanger det, skal  

 fogden foretage en vurdering af det udlagte.
Ønsker skyldneren vurderingen foretaget, kan skyldnerens anmodning  

 herom gøres betinget af, at der stilles sikkerhed for omkostningerne  

 herved, jf.
RPL § 507, stk. 4. Kræves der særlig bistand til vurderingen,  

 kan regionen rekvirere en sådan.
 Ved vurderingen ansættes værdien til det beløb, som de udlagte effekter  

 skønnes at kunne indbringe ved en offentlig auktion efter fradrag for de  

 omkostninger, der er forbundet med auktionen.
 Vurderingen skal foretages for hvert enkelt aktiv og ikke ved en samlet  

 vurdering.
Ved udlæg i værdipapirer, som dagligt kursfastsættes på Københavns  

 Fondsbørs, eller i udenlandske statspapirer, aktier og lignende  

 værdipapirer, som kursnoteres på fremmede børser, skal vurdering ikke  

 foretages, jf.
RPL § 557.
 Heller ikke ved udlæg i fordringer eller i indtægter af faste ejendomme  

 finder vurdering sted.
 Omfanget af udlægget bestemmes ved et skøn af hensyn til mulige  

 omkostninger og udgifter ved indfordringen.
D.4.3 Hvad omfatter registrering Registrering på udlægsbladet skal være så detaljeret, at de udlagte  

 aktiver senere kan identificeres og således, at en ombytning af de udlagte  

 genstande med andre tilsvarende aktiver ikke kan finde sted.
 For visse aktiver er registreringen enkel, medens registrering af udlæg  

 i andre aktiver kan være vanskeligt.
 De krav, der stilles til registreringen af udlagte aktiver af hensyn  

 til den nødvendige individualisering, er nærmere omtalt under kapitel D 5  

 Udlæggets genstand.
D.4.4 Retsvirkning af registreringen Fogden skal foretage en registrering på udlægsbladet af aktiver, der  

 foretages udlæg i, med angivelse af værdi, såfremt vurdering er foretaget,  

 jf.
RPL § 518.
 Formålet med registreringen er at opnå en strafferetlig og tinglig  

 beskyttelse af de udlagte formuegoder.
Registreringen skal være så nøjagtig, at det udlagt kan identificeres  

 ved en senere afhentningsforretning.
Ved udlæg stilles der samme krav om  

 individualisering som ved tinglysning af underpant i løsøre, jf.
UfR 1987,  

 750 Sø- og Handelsretten, hvor det fastslås, at formuleringen af udlægget  

 ikke var tilstrækkeligt præcist til at kunne anses for dækkende for  

 formålet med udlægget.
I UfR 1987,750 Sø- og Handelsretten anmelder en  

 kreditor i et konkursbo et separatist krav sikret ved udlæg.
Boet anfægter  

 kravet.
Kurator gør gældende, at beskrivelsen af det udlagte er for  

 upræcist til at opnå tinglig beskyttelse, hvilket Sø- og Handelsretten  

 giver kurator medhold i.
Hvis det er utvivlsomt, hvilket aktiv der er foretaget udlæg i, vil en  

 formel fejl i form af en fejlregistrering dog ikke i alle tilfælde  

 medføre, at udlægget tilsidesættes, jf.
UfR 1984,1084 VLD.
I fogedbogen  

 var anført et forkert registreringsnummer, der var oplyst af virksomhedens  

 bogholder.
Efter at der er sket registrering af de udlagte aktiver, skal fogden  

 vejlede skyldneren om, at han ikke må disponere over de udlagte genstande  

 i strid med udlægget.
Hvilke dispositioner, der er i strid med udlægget er  

 beskrevet under punkt D 3.3.5 om begrænsninger i skyldnerens rådighed over  

 udlagte genstande.
 Udlægget er herefter at betragte som et udlæg til forauktionering,  

 hvilket betyder, at det udlagte aktiv kan bortsælges ved  

 tvangsauktion.
 Udlægget giver adgang til tvangsrealisation, selv om skyldneren har  

 handlet i strid med udlægget, idet den udlagte genstand som udgangspunkt  

 kan kræves tilbage fra den, som genstanden er overdraget til (dansk rets  

 almindelige regel om vindikation).
D.4.5 Retsvirkning af mangelfuld  

 registrering Kan det ikke senere bevises, hvad der er foretaget udlæg i, kan der  

 ikke hævdes nogen særlig ret i kraft af udlægget.
 Der kan således fx ikke blive tale om:
 Angivelse af retsvirkningerne ved mangelfuld registrering er ikke  

 udtømmende.
 Registrering er dog ikke et absolut formkrav, der automatisk fører til,  

 at udlægget er en nullitet eller ugyldigt, hvis den tilsidesættes.
Kan det uanset den mangelfulde registrering godtgøres, hvad der er  

 foretaget udlæg i, er udlægget gyldigt, og det vil have de normale  

 retsvirkninger.
Dette gælder navnlig, hvis tredjemand ikke berøres af  

 udlægget.
 En mangelfuld registrering indebærer således en risiko for, at udlægget  

 helt eller delvist ikke vil få de sædvanlige  

 retsvirkninger.
D.4.6 Registrering af tredjemandspant Stiller tredjemand pant for skyldnerens gæld, er der tale om en  

 frivillig pantsætning, der kræver tredjemands samtykke.
Sikkerhedsstillelsen skal ske ved pantsætningserklæring, som kan  

 afgives på den måde, at der på udlægsbladet noteres, at tredjemand  

 frivilligt pantsætter et eller flere nærmere beskrevne aktiver som  

 sikkerhed for skylden.
Denne erklæring skal på udlægsbladet underskrives  

 af tredjemand.
Hvis fogden i stedet for pantsætningserklæring foretager udlæg i  

 tredjemands aktiver, er udlægget ugyldigt.
Spørgsmålet har været behandlet  

 af Fogedretten i Århus i kendelse af 18. januar 1999, sag nr.
FS. 11686/98  

 (fogedretssag). I denne sag havde en samlever givet samtykke til udlæg i  

 en bil, som hun ejede.
Fogedretten ophævede udlægget med denne  

 begrundelse:
"Det lægges til grund som ubestridt, at XX ikke hæfter for YY s gæld  

 til Told og skatteregion NN, og at der er foretaget udlæg i hendes bil til  

 sikkerhed for YY s gæld.
Uanset om XX har givet samtykke til foretagelsen  

 af udlægget eller ej, finder fogedretten ikke, at regionen har hjemmel til  

 at foretage udlæg hos hende for YY s gæld, og udlægget har derfor ikke  

 nogen retsvirkning, hvorfor det af Told- og Skatteregion NN den 27.  

 oktober 1998 foretagne udlæg i en Volvo 850 personbil, registreringsnummer  

 NN nn.nnn, ophæves." Fogden bør være opmærksom på retsvirkningslovens § 18 i de tilfælde,  

 hvor tredjemandspantet omfatter pantsætterens bolig, idet der i denne  

 situation kræves skriftligt samtykke fra tredjemands ægtefælle, for at  

 pantsætningen har gyldighed og kan tinglyses.
 Omfatter tredjemandspantet løsøre, bør pantsætningen tinglyses i  

 personbogen/bilbogen ved Retten i Århus for at få gyldighed overfor  

 pantsætterens øvrige kreditorer og overfor godtroende  

 aftaleerhververe.
D.4.7 Tidspunktet for registrering Registreringen skal foretages senest samtidig med udlægget og bør  

 straks foretages på selve udlægsbladet.
Udlæg bør ikke foretages under henvisning til, at registrering vil  

 finde sted på et senere tidspunkt.
Der er derimod ikke noget i vejen for,  

 at registreringen sker, inden udlægget dekreteres.
 Kan registreringen ikke foretages under udlægsforretningen på  

 regionen/kommunen, må udlægsforretningen kontinueres på det sted, hvor det  

 pågældende aktiv befinder sig, med henblik på en nøjagtig registrering.  

 Dette gælder, hvis det fx er nødvendigt at udarbejde specifikationer eller  

 fortegnelser over det udlagte.
 Udlæg kan i så fald først anses for foretaget, når registreringen har  

 fundet sted.
D.4.8 Rettelser i registreringen Rettelser i det, der er skrevet på udlægsbladet, kan kun ske under  

 udlægsforretningen og aldrig på et senere tidspunkt.
 Som dokumentation for, at rettelsen er sket under udlægsforretningen,  

 kan fogden anmode skyldneren om at påtegne rettelsen på  

 udlægsbladet.
D.4.9 Aftale om en betalingsordning Aftales der en betalingsordning under udlægsforretningen skal  

 afdragenes størrelse og betalingstidspunkt noteres på udlægsbladet,  

 medmindre aftalen dokumenteres på anden måde fx ved benyttelse af en  

 særlig blanket.
Hvis aftalen noteres på udlægsbladet anbefales det, at fogden anmoder  

 skyldneren om at bekræfte aftalen ved at underskrive aftalen på  

 udlægsbladet.
Herved imødegås en eventuel indsigelse fra skyldneren  

 vedrørende aftalens indgåelse.
D.5 Udlæggets genstand D.5.1 Skyldners formue RPL § 507, stk. 1, fastslår, at pengekrav kan fuldbyrdes i så stor en  

 del af skyldnerens formue, som efter fogedrettens skøn er tilstrækkelig  

 til dækning, ikke blot af kravet, men også omkostningerne ved  

 fogedforretningen og udgifterne til opbevaring af det udlagte, indtil det  

 kan sælges på tvangsauktion.
Der kan som absolut hovedregel ikke foretages udlæg i aktiver, der ikke  

 tilhører skyldneren.
Adgangen i KSL § 72, stk. 2, til at foretage et  

 såkaldt subsidiært ægtefælleudlæg er således en lovbestemt undtagelse  

 hertil.
 Det er derfor nødvendigt at foretage en afgrænsning af skyldnerens  

 formue over for formuegenstande, der tilhører andre.
 Om forholdet mellem ægtefæller skal der henvises til bl.a. afsnit  

 B.
Til illustration af problemstillingen kan her nævnes UfR 1997, 504 ØLK,  

 hvor en skatteyder overførte sine virksomheder til tre af ham stiftede  

 andelsselskaber med begrænset ansvar (a.m.b.a.). Told- og  

 skattemyndighederne begærede for skatteyderens personlige skat udlæg i  

 aktiver, der nu fremtrådte som tilhørende a.m.b.a. erne, idet det  

 anførtes, at der forelå en omgåelse af selskabslovgivningens regler,  

 eftersom driften burde være sket i aktie- eller anpartsselskabsregi.
De  

 tre a.m.b.a. er havde således ikke kunnet anerkendes som sådanne ved  

 registreringsanmeldelsen, og driften i disse var blot en videreførelse af  

 den tidligere i personligt regi foreståede drift.
Landsretten imødekom  

 udlægsbegæringen, idet a.m.b.a. erne ikke kunne anses som selvstændige  

 retssubjekter, hvilket begrundedes med, at der på nær en række  

 saldobalancer ikke forelå andre regnskabsmæssige oplysninger, fx  

 årsregnskaber, der kunne belyse selskabernes drift og økonomiske stilling.  

 Se tilsvarende UfR 1997, 507 ØLK (om et s.m.b.a.).
I TfS 1998, 644 VLK, fastslog Vestre Landsret, at organiseringen af et  

 a.m.b.a. ikke havde været forsvarlig, og at den indkærede medstifter ikke  

 havde godtgjort, at det begrænsede ansvar var kendeligt for tredjemand.  

 Der blev derfor statueret et personligt ansvar.
Det var også tilfældet i  

 en anden sag om et a.m.b.a. Østre Landsret udtaler således i præmisserne i  

 sin utrykte dom af 21. juni 1995, 6. afd. nr.
B-0477-94: "Efter  

 oplysningerne om selskabets oprettelse og drift kan det fastslås, at  

 selskabet ikke tjener til opfyldelse af et ønske i en medlemskreds om  

 etablering af et samvirke til løsning af opgaver i fælles interesse, men  

 reelt alene er etableret for at tjene stifternes personlige økonomiske  

 interesser." Nævnes kan også TfS 1999, 134 ØLK.
I denne sag var en skatteskyldner,  

 A, ansat som daglig leder af et anpartsselskab, der havde hans mor som  

 direktør.
Ved en fejltagelse blev et beløb på ca. 261.000 kr. overført til  

 A s bankkonto, selv om det rettelig tilkom selskabet.
I 1998 foretog en  

 kommune udlæg i A s konto for en større personlig skatterestance.
Såvel  

 fogedretten som Østre Landsret fandt, at der var sket en sådan  

 sammenblanding af selskabets og A s midler, at selskabets ret ikke var  

 beskyttet over for A s personlige kreditorer, hvorfor udlægget blev  

 opretholdt.
Se om udlæg i bankindeståender i øvrigt nedenfor i  

 D.5.8.7.
D.5.1.1 Aktiver i sameje, herunder  

 interessentskaber og kommanditselskaber D.5.1.1.1 Aktiver i sameje Aktiver i sameje kan gøres til genstand for udlæg, men kun for den  

 bruttoanpart af aktivet, som skyldneren ejer.
 Udlægget skal anmeldes over for den eller de øvrige ejere af aktiverne  

 af hensyn til, at skyldneren ikke længere har rådighed over sin del af  

 aktivet, og af hensyn til, at der eventuelt senere kan blive tale om  

 tvangsauktion over den udlagte ejerandel.
 Hvis det udlagte aktiv er en fast ejendom, skal udlægget tinglyses, og  

 der kan efter de gældende regler begæres tvangsauktion over andelen af den  

 faste ejendom.
 Med hensyn til udlæg i fast ejendom erhvervet af skyldnerens ægtefælle  

 henvises til B.1.5 og Østre Landsrets kendelser i UfR 1998, 162, og 1998,  

 1237, der begge statuerede, at et sameje ikke var opstået.
 Er der tale om udlæg i løsøre, må samejet opsiges, hvis dette er  

 muligt, og ellers kan samejet opløses ved dom, hvilket kræver sagsanlæg.  

 Det er ikke i praksis muligt at bortsælge en anpart af et løsøre på  

 tvangsauktion, idet det må forventes, at der ikke melder sig interesserede  

 købere.
D.5.1.1.2 Interessentskaber I et interessentskab hæfter interessentskabets formue kun for  

 interessentskabets gæld.
For gælden hæfter tillige den enkelte interessent  

 fuldt ud og med hele sin formue solidarisk med de øvrige  

 interessenter.
 Interessentskabet hæfter således ikke for den enkelte interessents  

 gæld.
 Der kan dog foretages udlæg i interessentskabets samlede formue for den  

 enkelte interessents gæld, men kun i interessentens ideelle nettoanpart af  

 interessentskabet, og udlægget må respektere såvel interessentskabets gæld  

 som interessenternes gensidige fradragsret i forbindelse med de enkelte  

 interessenters afholdelse af udgifter på alle interessenters vegne.
Fælleskreditorerne (interessentskabets kreditorer) har således  

 fortrinsret til interessentskabets formue i forhold til de enkelte  

 interessenters særkreditorer.
Det samme gælder den gensidige fradragsret  

 for interessenterne.
 Udlægget i den ideelle nettoanpart skal anmeldes over for  

 interessentskabet af hensyn til rådighedsberøvelse over for  

 skyldneren.
Udlægget må i juridisk henseende betragtes som et udlæg i en simpel  

 fordring, der hverken kan tinglyses eller gøres til genstand for  

 tvangsauktion.
Udlægshaveren indtræder derimod i interessentens eventuelle  

 ret til at opsige interessentskabsaftalen.
Udlægshaveren vil i tilfælde af  

 opsigelse kunne kræve udlodning fra interessentskabet af skyldnerens  

 nettoandel af formuen, men told- og skattefogeden/pantefogeden ("fogeden")  

 må i den forbindelse respektere bestemmelser i interessentskabsaftalen,  

 der vanskeliggør eller forhindrer udlodning eller udtræden af  

 interessentskabet.
Hvis der er mulighed for udlodning og udtræden, men parterne ikke kan  

 enes om dette, kan fogeden i kraft af indtræden i aftalen ved udlægget  

 kræve interessentskabet opløst ved skifterettens foranstaltning.
Opløsning  

 af interessentskaber sker efter § 82 i lov om skifte af dødsbo og fællesbo  

 m.v.
Der kan i interessentskabskontrakter være optaget bestemmelser om, at  

 den enkelte interessents ideelle anpart ikke kan gøres til genstand for  

 retsforfølgning fra den enkelte interessents kreditorer.
Sådanne  

 bestemmelser må som hovedregel betragtes som ugyldige, jf.
RPL § 514, stk.  

 3, om selvbåndlæggelse, og skal ikke respekteres af fogeden.
D.5.1.1.3 Kommanditselskaber Et kommanditselskab er et selskab, hvor mindst én deltager -  

 komplementaren - hæfter personligt med hele sin formue, medens et antal  

 deltagere - kommanditisterne - alene hæfter med deres indskud.
 Såvel komplementar(er) som kommanditister kan være fysiske og/eller  

 juridiske personer.
Et kommanditselskabs gæld kan inddrives ved udlæg både hos selskabet  

 selv og hos komplementaren, men der kan hos kommanditisterne ikke  

 foretages udlæg for et beløb, der overstiger det beløb, de ved indskuddet  

 i selskabet har tegnet sig for.
Er indskudsbeløbet indbetalt fuldt ud,  

 hæfter kommanditisten ikke yderligere for nogen del af selskabets  

 gæld.
 Udlæg i indskudsbeløbet er betinget af, at det af tegningskontrakten  

 for anparten fremgår, at der skal foretages (løbende) indbetalinger på  

 restindskuddet.
 Kommanditistens andel i selskabet kan gøres til genstand for udlæg for  

 den pågældendes gæld, selv om værdien af anparten er negativ, jf.  

 Højesterets kendelse i UfR 1997, 775, der er omtalt nedenfor i  

 D.5.2.2.
 Udlæg i en anpart i et kommanditselskab skal meddeles selskabet for at  

 afværge, at kommanditisten selv råder over sin anpart.
 Et udlæg i komplementarens rettigheder i kommanditselskabet for  

 komplementarens personlige gæld vil i reglen kun være muligt, hvis  

 komplementaren kan udtræde af kommanditselskabet.
 Også for kommanditselskaber kan der vedtægtsmæssigt være bestemmelser  

 for udtræden eller ophør eller for, hvorledes anparterne kan overdrages.  

 Anparter i kommanditselskaber kan i reglen gøres til genstand for  

 tvangsauktion.
D.5.1.1.4 Aktiver tilhørende  

 tredjemand Aktiver, der tilhører tredjemand, kan være i skyldnerens besiddelse af  

 flere forskellige grunde: lån, leje, reparation, forarbejdning, opbevaring  

 eller andet.
Der gælder særlige regler for kontante midler, jf.
D.5.5.2 om  

 "pengereglen".
Generelt må siges, at såfremt skyldneren - eller tredjemand -  

 dokumenterer, at aktiverne ikke tilhører skyldner, er de undtaget fra  

 udlæg for skyldnerens gæld, jf.
RPL § 507, stk. 1 ("skyldnerens  

 formue").
Såfremt der hersker berettiget tvivl om ejerforholdet, er det ikke  

 fogedens opgave at fastslå ejerforholdet.
I disse tilfælde kan fogeden  

 foretage udlæg i aktiverne og dernæst indbringe spørgsmålet for den  

 judicielle foged til afgørelse.
 Hvis der i forbindelse med skyldnerens ihændehavelse af aktiver  

 tilhørende tredjemand er opstået et pengekrav mod tredjemand, for eksempel  

 et krav på betaling for opbevaring, reparation, forarbejdning eller  

 lignende, kan dette krav naturligvis gøres til genstand for udlæg efter  

 reglerne om udlæg i simple fordringer.
D.5.1.1.5 Tredjemandspant Der er intet til hinder for, at tredjemand stiller egne aktiver til  

 sikkerhed for en skyldners restancer.
Dette begreb kaldes tredjemandspant,  

 og det kan kun forekomme som frivillig pantsætning.
 Hvis der over for fogeden tilbydes tredjemandspant, skal den frivillige  

 pantsætning ske skriftligt, enten som et særskilt dokument eller ved, at  

 tredjemand i fogedbogen skriver under på, at han stiller de pågældende  

 aktiver som sikkerhed, dvs. afgiver en pantsætningserklæring.
 Over for myndighederne er tredjemanden ikke debitor med sin formue.  

 Fogeden kan derfor kun holde sig til de aktiver, der er stillet som  

 sikkerhed, og hvis de ved tvangsrealisation ikke dækker den fordring, der  

 er foretaget udlæg for, kan fogeden udelukkende holde sig til den  

 oprindelige skyldner for restgælden.
D.5.1.1.6 Kaution Kaution eller forløfte er det forhold, at tredjemand indestår for  

 betaling af en gæld, hvis skyldneren ikke selv er i stand til det.
 Kaution kan forekomme som simpel kaution eller selvskyldnerkaution.
Simpel kaution indebærer, at kautionisten først er forpligtet til at  

 betale, når det ved retslige skridt er konstateret, at skyldner ikke selv  

 kan betale.
Opnåelse af betaling fra en simpel kautionist kan derfor være  

 en langvarig proces og kræver retsskridt.
 Selvskyldnerkaution indebærer, at kreditor kan kræve betaling fra  

 kautionisten, så snart det er konstateret, at skyldneren ikke har betalt.  

 Opnåelse af betaling fra en selvskyldnerkautionist er derfor forholdsvis  

 enkel.
 Kaution anvendes alene i beskedent omfang af told- og  

 skattemyndighederne.
D.5.2 Aktiver, der er undtaget fra  

 udlæg D.5.2.1 Indledning Hovedreglen i RPL § 507, stk. 1, er, at der kan foretages udlæg i alt,  

 hvad en skyldner ejer.
 Det er principielt uden betydning, hvilken form aktiverne har: fast  

 ejendom, løsøre, fordringer eller andre aktiver.
 Der er dog i retsplejeloven og i en række andre love indføjet  

 undtagelser fra denne hovedregel, således at visse aktiver er beskyttet  

 mod udlæg.
D.5.2.2 Økonomisk værdi Efter RPL § 507, stk. 1, kan der foretages udlæg i så stor en del af  

 skyldnerens formue, som er nødvendig til at dække gælden.
 Allerede i ordet formue ligger en begrænsning, idet det må fortolkes  

 sådan, at aktivet skal have en økonomisk værdi.
I UfR 1991, 790 ØLK, er det fastslået, at det udlagte skal kunne  

 indbringe et provenu til udlægshaveren.
Der var i sagen foretaget udlæg i  

 to skibsanparter, men udlægget blev ophævet for den ene anparts  

 vedkommende, fordi den ikke havde nogen positiv værdi.
Det blev samtidig -  

 for den anden anpart - fastslået i kendelsen, at der ved udlæg i sådanne  

 anparter ikke skulle tages hensyn til den eventuelle skattemæssige  

 konsekvens (beskatning af genvundne afskrivninger), som et salg af  

 anparten medførte.
I UfR 1997, 775, havde fogedretten nægtet at foretage udlæg i en række  

 kommanditanparter (skibsanparter mv.), idet de efter de foreliggende  

 oplysninger havde en negativ værdi.
Landsretten stadfæstede afgørelsen,  

 hvorimod Højesteret under hensyn til kommanditanparternes særlige karakter  

 og muligheden for, at værdien af disse senere ville blive positiv, i sin  

 kendelse nåede til det modsatte resultat og tillod udlæg foretaget i  

 disse, selv om det må antages, at et anpartsbevis med en negativ værdi  

 ikke kan sættes på tvangsauktion.
I UfR 1992, 352 ØLK, blev det fastslået, at der ikke kan foretages  

 udlæg i en bankgaranti.
Nogle købere af en fast ejendom havde stillet en  

 bankgaranti for købesummens erlæggelse.
Efter handelens ophævelse og efter  

 at have opnået dom over køberne ville sælgeren gøre udlæg i bankgarantien.  

 Dette var ikke muligt, da garantien ikke var noget aktiv for de  

 domfældte.
 Der sondres mellem udlæg til ejendom og udlæg til forauktionering.
Ved udlæg til ejendom overgår ejendomsretten til det udlagte aktiv til  

 kreditor ved udlæggets foretagelse, jf. navnlig RPL § 521 om udlæg i rede  

 penge.
Langt de fleste udlæg vil dog være udlæg til forauktionering, jf.  

 RPL § 538, stk. 1. Ved sådanne udlæg opstår en panteret (retspant) for  

 kreditor, således at denne efter en vis tid, jf.
RPL § 542, kan lade det  

 udlagte aktiv bortsælge på tvangsauktion med henblik på fyldestgørelse i  

 det indkomne provenu.
 Ved vurderingen af, om et aktiv har en værdi, skal der således gås ud  

 fra, hvad aktivet kan indbringe ved salg på tvangsauktion, og ikke, hvad  

 det eventuelt kunne indbringe i fri handel ved salg til en liebhaver.
 Hvis et aktiv ikke kan bortsælges på tvangsauktion, kan der heller ikke  

 heri foretages udlæg til forauktionering.
Som eksempel på sådanne aktiver kan nævnes lejerettigheder, der ikke  

 vil kunne gøres til genstand for tvangssalg.
Domspraksis har fastslået, at  

 der ikke kan foretages udlæg i sådanne aktiver.
 Goodwill har tidligere været undtaget fra udlægsadgangen, men ved en af  

 Højesteret afsagt kendelse gengivet i UfR 1995, 500, er det fastslået, at  

 der i princippet kan foretages udlæg i en virksomheds goodwill.
Værdien af det udlagte skal ikke blot dække hovedkravet med tillæg af  

 renter, men også omkostningerne ved udlægsforretningen og udgifterne ved  

 opbevaring og bortsalg på tvangsauktion, jf.
RPL § 507, stk. 1, og UfR  

 1968, 883 VLK.
 Efter RPL § 507, stk. 1, er det fogeden, der skønsmæssigt fastsætter  

 værdien af de udlagte aktiver.
Dog kan såvel skyldner som foged forlange, at det udlagte undergives en  

 egentlig vurdering, jf.
RPL § 507, stk. 3.
 Hvis fogeden selv foretager vurderingen, og skyldner ikke er enig i  

 denne, skal spørgsmålet indbringes for den judicielle foged efter INDL §  

 6.
 Hvis aktiverne er af en sådan beskaffenhed, at fogeden ikke selv kan  

 foretage vurderingen, kan der med hjemmel i RPL § 507, stk. 4, anvendes  

 sagkyndig bistand ved vurderingen.
D.5.2.3 RPL § 508 Efter RPL § 508 kan der foretages udlæg i rede penge, fast ejendom,  

 løsøre, fordringer og andre aktiver, hvis identitet kan fastslås, men ikke  

 i fremtidige erhvervelser.
Der kan dog foretages udlæg i en fremtidig erhvervelse, hvis  

 erhvervelsen kun afhænger af opfyldelsen af en formalitet eller af  

 opfyldelsen af betingelser i en indgået kontrakt, og erhvervelsen kan  

 identificeres.
I UfR 1996, 318 VLK, kunne der således foretages udlæg i en  

 ejendomsmæglers krav på salær i henhold til en 3-måneders  

 kommissionsaftale, selv om ejendommen endnu ikke var solgt.
 Det vil i hvert enkelt tilfælde afhænge af en konkret vurdering af  

 forholdene, når det skal afgøres, om der er tale om en identificerbar,  

 fastslået erhvervelse, eller der er tale om en fremtidig, uvis  

 erhvervelse.
I UfR 2000, 715 ØLD, der er refereret i afsnit D.5.8.6.4, blev det  

 statueret, at der kunne foretages udlæg i dankort-betalinger, selv om  

 disse først blev krediteret forretningens konto dagen efter udlægget.
Da  

 det er muligt at efterspore de dankort-betalinger, der er foretaget indtil  

 et bestemt klokkeslæt på (udlægs)dagen, fandtes det udlagte tillige  

 tilstrækkeligt identificeret.
Bestemmelsen i RPL § 508 fastslår også, at der kan foretages udlæg i  

 behæftede aktiver.
Et sådant udlæg må dog respektere tredjemands bedre  

 ret.
Hvis der er tale om ejendomsforbehold på grund af restgæld, vil der  

 ikke kunne afholdes tvangsauktion over det udlagte.
Hvis tvangsauktion var  

 tilladt, ville udlægshaveren nemlig underkende den i ejendomsforbeholdet  

 indbyggede mulighed for tilbagetagelse. Ét-års-fristen i RPL § 526, stk.  

 4, suspenderes, hvis tredjemands bedre ret er til hinder for  

 tvangsauktion.
Det gælder dog ikke, hvis udlægshaver vidste eller burde  

 vide, at denne ret, fx et ejendomsforbehold, var  

 ugyldigt.
D.5.2.4 Trangsbeneficiet Selv om en kreditor skal kunne forfølge sit tilgodehavende hos skyldner  

 i form af udlæg og efterfølgende tvangsauktion, er det ikke meningen, at  

 skyldner skal kunne fratages alt.
 Der er i RPL § 509 optaget bestemmelser om, at en skyldner altid skal  

 efterlades så mange aktiver, at han kan leve, om end på et beskedent  

 niveau.
 Reglerne omtales som trangsbeneficiet eller skyldnerens  

 udtagelsesret.
D.5.2.4.1 RPL § 509, stk. 1 RPL § 509, stk. 1, fastslår, at udlæg ikke kan foretages i aktiver, der  

 er nød-vendige til opretholdelse af et beskedent hjem og en beskeden  

 levefod for skyldneren og dennes husstand.
 Fast ejendom kan dog altid gøres til genstand for udlæg, selv om den  

 tjener skyldneren til bolig eller erhverv.
 Det er kun fysiske personer, der kan påberåbe sig bestemmelsen.  

 Juridiske personer er ikke omfattet.
Det er forholdene for skyldners husstand, der er afgørende.
Til  

 husstanden regnes fx ægtefælle, samlever, børn, plejebørn og forældre, der  

 til stadighed bor sammen med skyldner og har fælles husholdning med denne.  

 En husstand kan formentlig også udgøres af et kollektiv.
Det afgørende er,  

 om der består en faktisk forsørgelsesrelation mellem de pågældende, og om  

 vedkommende har en tilstrækkelig fast tilknytning til husstanden.
Det  

 kræves ikke, at der består en retlig forsørgelsespligt, jf.
UfR 1991, 449  

 VLK, om en samleverske.
Husstanden skal betragtes under ét.
Hvis udlæg omfatter flere medlemmer  

 af husstanden, kan bestemmelsen ikke anvendes af hver enkelt skyldner.
Der  

 skal ved vurderingen af, hvorvidt der efter RPL § 509, stk. 1, består en  

 udtagelsesret, anlægges en samlet vurdering af, hvor meget hele husstanden  

 behøver.
Det kan forekomme, at et af skyldneren udtaget aktiv har så stor en  

 værdi, at det er urimeligt, at der ikke kan foretages udlæg i dette.
I den  

 situation opstår spørgsmålet, om kreditor har ret til at ombytte det  

 værdifulde aktiv med et tilsvarende aktiv af ringere værdi - forudsat, at  

 aktivet af ringere værdi dog er anvendeligt til skyldners formål med  

 aktivet.
Man taler om "substitutionsprincippet". Retspraksis er ikke  

 entydig. Østre Landsret tillod i UfR 1986, 965 ØLK (værdifuld sofa og  

 marmorbord), substitution, hvorimod Vestre Landsret nåede frem til det  

 modsatte resultat i UfR 1988, 715 VLK (vandseng). Også retsteorien er  

 splittet.
Uenigheden beror formentlig på, om det skal fastholdes, at også  

 meget værdifulde genstande, der er nødvendige for skyldner, er omfattet af  

 trangsbeneficiet.
Hvis dette antages, er det svært at forkaste  

 substitutionsprincippet.
Meget værdifulde genstande må dog formentlig  

 falde uden for udlægsbeskyttelsen i RPL § 509, således at told- og  

 skattefogeden eller pantefogeden ikke bør afskæres fra at foretage udlæg i  

 sådanne aktiver.
I stedet må fogeden i henhold til RPL § 500 vejlede  

 skyldneren om indsigelsesretten efter RPL § 501, jf.
INDL § 6, således at  

 spørgsmålet i sidste ende kan afgøres af den judicielle foged.
Hvis skyldneren ejer aktiver i et sådant omfang, at der er mulighed for  

 at vælge, hvad der skal foretages udlæg i, er det skyldneren, der har ret  

 til at udøve valget.
Denne såkaldte "påvisningsret" fremgår af RPL § 517,  

 stk. 1. Udlæg kan dog altid foretages i rede penge (undtagelse følger af  

 trangsbeneficiet) og i et pant, som man har til sikkerhed for kravet, jf.  

 § 517, stk. 2.
Skyldneren kan ikke forlange, at der foretages udlæg i fast ejendom,  

 behæftede aktiver, aktiver, hvis værdi er usikker, eller aktiver, hvis  

 opbevaring eller afhændelse er særlig vanskelig, hvis han ejer andre  

 aktiver, hvori udlæg kan ske, jf.
RPL § 517, stk.  

 3.
D.5.2.4.2 Beskedent hjem og beskeden  

 levefod Der findes ikke nogen "facitliste", der angiver, hvad betegnelsen  

 "beskedent hjem" omfatter.
 Begrebet har tidligere i retsplejeloven været betegnet som "et simpelt  

 hjem", men samfundsudviklingen gør, at grænserne for, hvad der omfattes,  

 er under stadig udvidelse.
Det ligger dog helt fast, at der altid skal levnes møbler i et omfang,  

 så husstanden har bord, stol og seng til rådighed for alle husstandens  

 medlemmer.
Derudover er almindelig radio og farve-tv over ca. 2 år  

 omfattet af begrebet, ligesom almindelige køkken- og  

 husholdningsredskaber, billeder af ringe værdi og almindelig beklædning er  

 omfattet.
Enkelte fogedretter har udarbejdet en fortegnelse, der anvendes som  

 rettesnor for udlægsforretningerne ved den enkelte fogedret, men de har  

 ikke i sig selv nogen bindende virkning.
Det må dog tages i betragtning,  

 at såfremt et udlæg foretaget i indbo mv. indbringes for fogedretten, vil  

 det være dennes afgørelse, der er gældende.
 Hvis der foretages udlæg i erstatning i henhold til indboforsikring,  

 skal der af forsikringssummen efterlades skyldneren tilstrækkeligt til, at  

 han kan erhverve, hvad der hører til et beskedent hjem, såfremt disse  

 genstande ikke er i skyldners besiddelse.
D.5.2.4.3 Kontante midler Ud over bestemmelsen om et beskedent hjem rummer RPL § 509, stk. 1,  

 også en bestemmelse om, at skyldner skal efterlades, hvad der er  

 nødvendigt for at opretholde en beskeden levefod for husstanden.
 Dette medfører, at der i skyldnerens besiddelse skal efterlades så  

 mange kontante midler, at husstanden kan klare sig økonomisk, indtil næste  

 indtjening kommer.
 Der er heller ikke nogen fast regel for, hvor meget en husstand skal  

 have i likvide midler for at kunne klare sig, men der kan eventuelt tages  

 udgangspunkt i taksterne for kontanthjælp efter lov om aktiv  

 socialpolitik, således at der skal efterlades midler til betaling for  

 bolig, el, vand, varme, nødvendig transport til arbejde og et  

 rådighedsbeløb til daglige indkøb, beregnet for tidsrummet fra  

 udlægsforretningen og indtil skyldnerens eller husstandens næste  

 indtægt.
Ved bedømmelsen heraf er det husstandens samlede indkomst, der skal  

 danne grundlag for beregningen af, hvor meget skyldner selv skal have til  

 rådighed.
Der kan udmærket være tale om, at skyldner ikke skal efterlades  

 kontante midler, hvis den øvrige husstands indkomst kan dække de  

 nødvendige leveomkostninger.
Der kan i den forbindelse tages udgangspunkt  

 i rådighedsbeløbet ved betalingsevnevurderinger.
Se om disse  

 F.1.
D.5.2.4.4 Nødvendige aktiver for erhverv eller  

 uddannelse - RPL § 509, stk. 2 Bestemmelsen siger, at der ikke kan foretages udlæg i aktiver af indtil  

 3.000 kr. s værdi, som er nødvendige for skyldnerens eller hans husstands  

 erhverv eller uddannelse.
Det er uden betydning, om det drejer sig om skyldnerens hovederhverv  

 eller et bierhverv, men det er en betingelse, at Hvis der skal foretages udlæg hos flere medlemmer af samme husstand, og  

 de alle driver erhverv eller uddanner sig, gælder bestemmelsen for hver  

 enkelt.
 Kontante midler kan også falde ind under denne regel, fx til brug som  

 kassebeholdning eller vekselpenge, men dette må ikke forveksles med  

 bestemmelsen i § 509, stk. 1, hvorefter skyldner skal efterlades  

 nødvendige kontante midler til opretholdelse af en beskeden levefod.
 Skyldner kan ikke efter denne bestemmelse udtage genstande til en  

 større værdi end 3.000 kr. mod at betale differencen ned til de 3.000 kr.  

 Reglen er udformet således, at enten kan et aktiv udtages som havende en  

 værdi af ikke over 3.000 kr., eller også kan der foretages udlæg i  

 aktivet.
Ved fastsættelse af værdien skal der tages udgangspunkt i, hvad  

 aktiverne kan indbringe ved tvangsauktion, og ikke i nyværdi eller pris  

 ved salg til liebhaver, jf.
UfR 1987, 692 VLK.
D.5.2.4.5 RPL § 509, stk. 3 -  

 præceptivitet Ifølge § 509, stk. 3, er reglerne i stk. 1 og 2 præceptive, hvilket vil  

 sige, at de ikke kan fraviges, heller ikke efter aftale med  

 skyldneren.
 Dette betyder, at et udlæg, der er foretaget i aktiver, der er omfattet  

 af § 509, stk. 1 eller 2, er ulovligt foretaget og dermed ugyldigt.  

 Skyldner kan således ikke anvende sin påvisningsret efter RPL § 517, stk.  

 2, til at forlange, at der foretages udlæg i aktiver, der er omfattet af  

 RPL § 509.
D.5.2.5 Uoverdragelige rettigheder (pension mv.)  

 - RPL § 512 Efter RPL § 512, stk. 1, kan der ikke foretages udlæg i retten til  

 ydelser, der ikke kan kræves betalt til andre end den berettigede  

 personligt.
 Bestemmelsen omhandler fx retten til at leje en ejendom eller bolig,  

 retten til at bruge eller låne en ting, retten til kost og logi eller  

 aftægtsydelser eller retten til en arbejdsydelse.
 Der kan altså ikke foretages udlæg i sådanne uoverdragelige  

 rettigheder.
I UfR 2001, 1182 ØLK, blev det fastslået, at der kunne foretages udlæg  

 i et gavekort, selv om dette var personligt.
Skyldneren havde ved  

 lodtrækning vundet et efter vilkårene personligt gavekort på 25.000 kr.  

 til indkøb i udstederens varehus.
Grundet dets personlige karakter var  

 gavekortet som udgangspunkt beskyttet mod kommunens udlæg for en skyldig  

 restskat, men da udstederen havde erklæret sig villig til i det  

 foreliggende tilfælde over for kommunen at opfylde fordringen i henhold  

 til gavekortet, såfremt skyldneren samtykkede heri, fandtes bestemmelsen i  

 RPL § 512, stk. 1, ikke at kunne påberåbes af skyldneren.
 Ligeledes er efter RPL § 512, stk. 2, krav på underholdsbidrag i  

 henhold til lovgivning om ægteskab og om børns retsstilling undtaget fra  

 udlægsadgangen.
Efter RPL § 512, stk. 3, er også krav på pensioner og understøttelser  

 eller anden hjælp fra det offentlige eller fra velgørende institutioner  

 undtaget fra udlæg, medmindre der er forløbet tre måneder fra den dag,  

 beløbet kunne fordres udbetalt, jf. nedenfor.
Det samme gælder ved  

 pensionsopsparing i pengeinstitutter, jf. §§ 11-12 i lov om visse  

 civilretlige forhold mv. ved pensionsopsparing i pengeinstitutter.  

 Udlægsfritagelsen gælder således både tjenestemandspension og pensioner  

 ifølge private pensionsordninger, også selv om der er tale om individuelle  

 pensionsordninger.
Alle former for social pension (folke- og  

 førtidspension) er undtaget fra kreditorforfølgning, jf. § 47 i lov om  

 social pension.
Indeståender på kapitalpensionskonti, ratepensionskonti,  

 selvpensionskonti og indekskonti har et pensionssigte og er således også  

 undtaget fra kreditorforfølgning.
Tilsvarende gælder for  

 kapitalforsikringer, jf. §§ 116 og 118 i forsikringsaftaleloven.
Disse er  

 beskyttet mod kreditorforfølgning, indtil udbetaling har fundet sted.  

 Udlægsfritagelsen i RPL § 512, stk. 3, og § 47 i lov om social pension  

 gælder kun i tre måneder fra forfaldsdagen.
Det er dog tvivlsomt, om  

 3-måneders-fristen gælder i relation til pensionsordninger, fx  

 kapitalpension, der kommer til udbetaling med et éngangsbeløb, typisk når  

 kontohaveren har nået en bestemt alder.
D.5.2.6 Genstande med affektionsværdi - RPL §  

 515, stk. 1 Efter RPL § 515, stk. 1, kan udlæg ikke foretages i genstande, som har  

 en særlig personlig betydning for skyldneren eller medlemmer af hans  

 husstand, medmindre genstandene har en sådan værdi, at det ikke findes  

 rimeligt at holde dem uden for fuldbyrdelsen af fordringshaverens krav.  

 Det drejer sig primært om personlige genstande med affektionsværdi for  

 skyldneren eller dennes husstand, fx familieportrætter, særlige smykker  

 (forlovelses-/vielsesringe), sportspræmier, hæderstegn/-gaver og  

 kæledyr.
 Det er skyldnerens opgave at dokumentere, at genstandene har en sådan  

 personlig betydning eller affektionsværdi, at de er undtaget fra udlæg,  

 men reglen skal iagttages på samme måde som bestemmelsen om  

 trangsbeneficiet.
De genstande, som en skyldner hævder er af personlig værdi, kan dog  

 have en så høj værdi, at det findes uacceptabelt, at de kan friholdes for  

 udlæg.
Hvis det er tilfældet, må det bero på en konkret vurdering i det  

 enkelte tilfælde, om genstanden er omfattet af § 515, stk.  

 1.
D.5.2.7 Hjælpemidler - RPL § 515, stk.  

 2 Efter RPL § 515, stk. 2, kan udlæg ikke foretages i personlige  

 hjælpemidler, som er nødvendige på grund af sygdom eller legemlige  

 mangler.
 Området omfatter ikke alene fx kørestole, kunstige lemmer, briller og  

 lignende, men også i visse tilfælde mekaniske eller elektriske  

 hjælpemidler som biler, computere og andet, der skal hjælpe en handicappet  

 person til en mere tålelig tilværelse.
 Invalidekøretøjer er altid undtaget fra udlæg.
Der kan som rettesnor ved bedømmelsen af et eventuelt udlægsforbud  

 henses til, om hjælpemidlet er anskaffet med offentlig økonomisk hjælp,  

 men dette kan ikke være eneafgørende.
Afslag på økonomisk hjælp begrundet  

 i personens økonomiske situation kan således ikke i sig selv medføre, at  

 der kan foretages udlæg i det pågældende hjælpemiddel.
 Der bør dog altid ved skyldners påberåbelse af denne bestemmelse  

 foretages en konkret vurdering af, hvorvidt det beløb, effekterne kan  

 indbringe på tvangsauktion, står i rimeligt forhold til det behov,  

 skyldneren eller dennes husstand har for de pågældende  

 aktiver.
D.5.2.8 Godtgørelse for offentlige hverv - RPL §  

 516 Efter RPL § 516 kan forudbetalinger for udførelse af offentlige hverv  

 ikke gøres til genstand for udlæg.
 Der er tale om forudbetalinger til fx vidner, stævningsmænd, syns- og  

 skønsmænd og lignende.
Når hvervet er udført, er beløbene ikke længere fritagne fra udlæg.
Det  

 gælder, selv om der måtte være ubetalte regninger vedrørende  

 hvervet.
D.5.2.9 Båndlagt arv og gave - RPL §  

 514 Efter RPL § 514, stk. 1, kan der ikke foretages udlæg i gaver, hvis  

 giveren - da gaven blev givet - har bestemt, at udlæg ikke kan foretages.  

 Der kan heller ikke foretages udlæg i renter og udbytte af sådanne  

 båndlagte gaver, medmindre der er forløbet mere end 6 måneder efter  

 forfaldsdagen for renterne eller udbyttet.
 I denne situation er det altså en gavegiver, der bestemmer, at  

 gavemodtagerens kreditorer ikke kan søge fyldestgørelse i gaven.
Hvis gaven er givet mellem ægtefæller, kan der være tale om, at der  

 kræves ægtepagt.
Se herom afsnit B.1.3.1.
Også for arv, herunder tvangsarv, kan der ske båndlæggelse, og det er  

 arvelader, der skal bestemme, at arven båndlægges.
Reglerne om  

 båndlæggelse af arv findes i arvelovens §§ 58-65. Hvis båndlæggelse er  

 sket, kan der ikke foretages udlæg i arven, jf. arvelovens § 62, stk. 2,  

 samt nedenfor i D.5.3.5. Det samme gælder uhævede renter indtil 6 måneder  

 efter forfaldsdagen.
Båndlæggelse - hvad enten der er tale om gaver eller arv - er kun  

 gyldig, hvis Hvis en gave er behæftet med vilkår om, at modtageren ikke kan råde  

 over den, betragtes det samtidig som en bestemmelse om, at der ikke kan  

 foretages udlæg i gaven, medmindre andet fremgår af omstændighederne, jf.  

 RPL § 514, stk. 4.
I begge situationer er det altså gavegiver/arvelader, der har bestemt,  

 at gaven eller arven skal være beskyttet mod udlæg.
En gavemodtager eller  

 arving kan ikke selv bestemme, at gaven/arven skal være friholdt for  

 udlæg.
En sådan disposition har ikke gyldighed over for kreditorerne.
Bestemmelsen om båndlagte gaver har været bragt i anvendelse i  

 forbindelse med medarbejderaktier og medarbejderobligationer, der er  

 båndlagt 5 år fra modtagelsen, fordi de overdrages medarbejderen til en  

 favorabel kurs.
Der kan ikke foretages udlæg i sådanne aktier og  

 obligationer, så længe 5-års-fristen ikke er udløbet.
 RPL § 514, stk. 2, fastslår, at der heller ikke kan foretages udlæg i  

 andre aktiver, som skyldneren har erhvervet på tilsvarende vilkår som  

 nævnt i stk. 1, hvis erhvervelsen og vilkåret er led i en tilsvarende  

 ordning for flere personer, og hvis hensynet til ordningens formål taler  

 afgørende imod at tillade udlæg.
D.5.2.10 Udlæg i andelsboliger Efter Højesterets kendelse i UfR 1996, 1478, hvor det blev tilladt at  

 foretage udlæg i en skyldners andel i en andelsboligforening, blev der ved  

 lov nr. 383 af 10. juni 1997 i lov om andelsboligforeninger og andre  

 boligfællesskaber med § 6a indsat en bestemmelse, hvorefter udlæg og  

 arrest ikke kan foretages i en andel i en andelsboligforening, hvor der  

 til andelen er knyttet retten til en bolig, når det i vedtægten for  

 andelsboligforeningen er fastsat, at andele i andelsboligforeningens  

 formue ikke kan gøres til genstand for arrest eller eksekution, og at  

 andelene ikke kan pantsættes.
Se eksempelvis UfR 1997, 1567 ØLK, hvor et  

 udlæg i en partialobligation, hvortil der var knyttet brugsret til en af  

 andelsboligforeningsloven omfattet lejlighed, blev opretholdt af Østre  

 Landsret, idet vedtægterne ikke hindrede eksekution.
 Andelsboliger, hvortil der ikke er knyttet en boligret, fx  

 erhvervslejligheder, kan gøres til genstand for udlæg.
Det er ikke tilstrækkeligt, at forbuddet mod pantsætning alene fremgår  

 af andelsbeviset, jf.
UfR 2000, 1283 ØLK.
I UfR 2000, 1421 VLK, blev det  

 fastslået, at der efter forarbejderne til lovens § 6a ikke var grundlag  

 for at slutte modsætningsvist, således at der skulle være mulighed for at  

 foretage udlæg i et ikke-aktuelt provenu fra salg af en andel.  

 Udlægsforretningen nægtedes derfor fremme.
UfR 2000, 1908 ØLK, fastslog,  

 at skyldneren under en udlægsforretning efter RPL § 497, stk. 1, havde  

 pligt til at forevise eller udlevere vedtægterne for en  

 andelsboligforening, som han var medlem af.
Han skulle også oplyse om  

 foreningen, selv om han ikke havde vedtægterne.
D.5.2.11 Anden lovgivning Der findes også i en lang række andre love indskrænkninger i adgangen  

 til at foretage udlæg i en skyldners aktiver.
 Som eksempler kan nævnes:
Dog kan kunstværker og manuskripter gøres til genstand for udlæg, hvis  

 de har været udstillet eller udbudt til salg, jf.
UfR 1985, 812 ØLD.
 Efter § 62, stk. 2, kan der heller ikke foretages udlæg i eksemplarer  

 af værket, hvis der er tale om manuskripter, originalforme osv. samt  

 kunstværker, som ikke er udstillet, udbudt til salg eller på anden måde  

 godkendt til offentliggørelse.
 Udbytte af ophavsretten kan gøres til genstand for udlæg.
Med hensyn til fotografer udtaler lovens § 70, stk. 1, jf. stk. 3, at  

 fotografens eneret svarer til de rettigheder, der tilkommer en ophavsmand  

 til beskyttede værker.
Det betyder, at der gælder de samme indskrænkninger  

 i adgangen til at foretage udlæg.
 Der vil sædvanligvis være adgang til at foretage udlæg i renter og  

 udbytte fra disse konti, medmindre det udtrykkeligt er afskåret i de  

 enkelte love.
D.5.3 Aktiver, der ifølge lovgivningen er  

 delvist undtaget fra udlæg Ud over retsplejelovens undtagelser fra adgangen til udlæg rummer en  

 lang række speciallove også begrænsninger i adgangen til at foretage  

 udlæg.
 Retsplejeloven rummer også bestemmelser, der kun delvist hindrer udlæg  

 i skyldnerens aktiver, og disse bestemmelser vil blive gennemgået  

 nedenfor.
D.5.3.1 Gensidigt bebyrdede kontrakter - RPL §  

 511, stk. 3 Gensidigt bebyrdende kontrakter er eksempelvis kontrakter vedrørende  

 køb/salg af løsøre eller fast ejendom eller arbejdsforhold, fremstilling  

 og leverance af bestemte produkter samt byggeri.
 Der kan som hovedregel foretages udlæg i rettighederne ifølge en  

 gensidigt bebyrdende kontrakt, medmindre denne indeholder helt specielle  

 momenter af personlig karakter, jf. herom i afsnit D.5.2.4 og D.5.2.5.
 Om udlægget skal foretages i varen/produktet eller i betalingen herfor,  

 afhænger af, hvilken af kontraktsparterne der er skyldneren.
Udlæggets værdi er dog afhængig af, at den kontraktspart, der er  

 skyldneren, opfylder sin del af kontrakten.
Udlægget giver imidlertid  

 udlægshaveren ret til selv at indtræde i kontrakten og opfylde denne, men  

 der er ikke pligt dertil.
Denne indtrædelsesret benyttes ikke af told- og  

 skattemyndighederne.
 En kontraktspart vil som følge af udlægget ofte miste den  

 forretningsmæssige interesse i at opfylde kontrakten, men det kan også  

 ske, at han som følge af udlægget ikke bliver i stand til at opfylde sine  

 pligter, fx hvis betalingen for ydelsen går til udlægshaveren, hvorved  

 skyldneren ikke længere har midler til at betale arbejdsløn eller betale  

 for varekøb til opfyldelse af kontrakten.
 Derfor kan et udlæg i rettighederne ifølge kontrakten være generende  

 eller ødelæggende for den anden kontraktspart, der således ikke får sin  

 kontrakt opfyldt.
Der er derfor i RPL § 511, stk. 3, indsat en bestemmelse, hvorefter  

 medkontrahenten kan levere eller betale direkte til sin kontraktspart,  

 uanset at der måtte være foretaget udlæg i ydelsen eller betalingen, hvis  

 det er nødvendigt for at undgå nærliggende fare for tab eller væsentlig  

 ulempe.
Udlægshaveren må i sådanne situationer acceptere, at udlægget  

 tilsidesættes.
 Det er ikke skyldneren, der efter RPL § 511, stk. 3, kan tilsidesætte  

 udlægget, men derimod medkontrahenten.
 Muligheden for at tilsidesætte udlægget kan udnyttes på to måder:
 Hvis medkontrahenten benytter sig af sin ret efter RPL § 511, stk. 3,  

 til at tilsidesætte udlægget, løber han naturligvis en risiko for, at en  

 senere prøvelse af sagen viser, at der ikke var grundlag for at  

 tilsidesætte udlægget.
 Hvis det efterfølgende viser sig, at betingelserne for anvendelse af §  

 511, stk. 3, ikke var til stede, skal medkontrahenten erstatte værdien af  

 det tilsidesatte udlæg.
Denne risiko kan elimineres, ved at medkontrahenten i stedet for at  

 anvende § 511, stk. 3, gør sig til part under udlægsforretningen efter RPL  

 § 499 og fremsætter indsigelse mod fogedforretningen.
Der vil i så fald  

 under udlæggets prøvelse for den judicielle foged blive taget stilling  

 til, om indsigelsen er berettiget.
 Hvis udlægsforretningen er afsluttet, kan medkontrahenten endvidere  

 efter RPL § 504, nr. 1, begære forretningen genoptaget som stridende mod  

 sin ret, eller han kan kære udlægget eller anlægge anerkendelsessøgsmål  

 ved domstolene for at få fastslået, at udlægget strider mod hans  

 rettigheder.
 Hvis der under en af en told- og skattefoged/pantefoged afholdt  

 udlægsforretning vedrørende en gensidigt bebyrdende kontrakt fremkommer  

 indsigelse fra medkontrahenten, skal udlægsforretningen indbringes for den  

 judicielle foged efter bestemmelserne i INDL § 6. Der gælder ingen  

 4-ugers-frist for disse indsigelser.
D.5.3.2 Løn For at en lønmodtager ikke skal blive udsat for kontinuerlige udlæg i  

 sin indtjening, er der i retsplejeloven indført en bestemmelse om forbud  

 mod udlæg i ikke udbetalt løn mv.
D.5.3.2.1 Almindelig løn - RPL § 511, stk.  

 1 Efter RPL § 511, stk. 1, kan der ikke foretages udlæg i endnu ikke  

 udbetalt løn eller i andet vederlag for personligt arbejde, medmindre der  

 er forløbet mere end 7 dage efter slutningen af den periode, i hvilken  

 lønnen er indtjent, eller efter at vederlaget er fortjent.
Der skal være tale om et egentligt arbejdsforhold.
En aftale om  

 præstation af et bestemt arbejdsresultat, fx entreprisekontrakter og  

 sædvanlige forlagskontrakter, falder uden for § 511, stk. 1.
I UfR 1997, 241 ØLK, sidestilledes to forfaldne, skyldige fakturabeløb  

 med løn for personligt arbejde, og et udlæg i fakturabeløbene fremmedes  

 derfor.
Fakturaerne var udstedt af en af skyldners hustru ejet  

 enkeltmandsvirksomhed, som dog blev drevet af skyldneren i hustruens navn.  

 Hustruen havde intet med driften at gøre.
Det er optjeningstidspunktet, der er afgørende for, om der kan  

 foretages udlæg.
Det er uden betydning, hvordan lønnen/arbejdsvederlaget  

 betegnes, beregnes eller udbetales.
Det er således uden betydning, hvornår  

 lønnen er forfaldet.
Se fx UfR 1989, 283 VLK.
I de situationer, hvor lønnen udbetales forud og indgår på en lønkonto,  

 er der intet til hinder for at foretage udlæg i kontoens indestående, selv  

 om perioden for lønindtjeningen endnu ikke er udløbet, og 7-dages-reglen i  

 RPL § 511, stk. 1, skal ikke iagttages.
Lønnen er ved indsættelse på  

 kontoen blevet blandet med andre midler og er nu et indestående på en  

 bankkonto.
Se fx UfR 1973, 1009 ØLK.
 Udbetales lønnen bagud, skal der hengå 7 dage fra  

 indtjeningstidspunktet, før der kan foretages udlæg, medmindre lønnen er  

 blevet blandet med andre midler, således at den ikke længere er  

 identificerbar som lønindtægt.
 For provisionslønnede - fx assurandører, der optjener provisionen  

 løbende - kan der foretages udlæg i de provisioner, der er optjent indtil  

 7 dage før udlægsforretningen, selv om provisionen udbetales for en  

 periode, fx en måned ad gangen.
 Der skal under alle omstændigheder tages hensyn til bestemmelsen i RPL  

 § 509 om trangsbeneficiet.
 Udlæg i løn vil kun sjældent blive anvendt af told- og  

 skattemyndighederne, idet der er adgang til lønindeholdelse for langt den  

 største del af de skatter og afgifter, der  

 opkræves.
D.5.3.2.2 Udbetalinger fra Lønmodtagernes  

 Garantifond Udbetalinger fra Lønmodtagernes Garantifond (LG) er en erstatning for  

 mistet lønindtægt i forbindelse med arbejdsgivers økonomiske  

 sammenbrud.
 Udbetaling fra LG vil i praksis altid falde mere end 7 dage efter den  

 periode, hvor den manglende løn er optjent, hvorfor det ville være  

 nærliggende at antage, at beløbet kunne gøres til genstand for udlæg.
Der er ikke i loven om Lønmodtagernes Garantifond taget stilling til  

 spørgsmålet om, hvorvidt der kan foretages udlæg i et tilgodehavende hos  

 fonden, men lovens § 8 fastslår, at et krav kun kan overdrages til  

 vedkommende arbejdsgiver- eller lønmodtagerorganisation eller til en  

 statsanerkendt arbejdsløshedskasse.
Hvis kravet overdrages til andre,  

 bortfalder adgangen til at få betaling fra fonden.
 I UfR 1983, 388 HD, er det afgjort, at et krav på betaling fra LG ikke  

 kan anvendes til modregning, og i UfR 1992, 369 VLK, blev der truffet  

 afgørelse om, at udbetalinger fra LG er undtagne fra udlæg.
 Begge afgørelser er begrundet i formålet med  

 loven.
D.5.3.3 Lejeindtægter - RPL § 511, stk.  

 2 Der kan ifølge RPL § 511, stk. 2, ikke foretages særskilt udlæg i krav  

 på leje af fast ejendom, før kravet er forfaldet.
 Bestemmelsen forhindrer, at der foretages udlæg i fremtidig  

 lejeindtægt, selv om denne er et krav ifølge en gensidigt bebyrdende  

 kontrakt mellem udlejer og lejer.
 Lejeindtægter fra udlejning af andet end fast ejendom er ikke omfattet  

 af denne bestemmelse.
 Udlæg i kravet på lejen kan derfor kun foretages i det korte tidsrum,  

 der går fra lejens forfaldstidspunkt og indtil sidste rettidige  

 indbetalingsdag, sædvanligvis 3 dage efter forfaldstidspunktet.
 Det er ikke afgørende, hvilken form for fast ejendom lejen stammer fra.  

 Der kan være tale om beboelsesejendom, erhvervsejendom, lejlighed, værelse  

 eller sommerhus eller anden form for fast ejendom.
Bestemmelsen er ikke til hinder for, at der foretages udlæg i den faste  

 ejendom samt forfaldne og uforfaldne lejeindtægter, men da et sådant udlæg  

 er en tilsidesættelse af retsplejelovens bestemmelser om brugeligt pant,  

 er et sådant udlæg betinget af, at udlægshaver erklærer, at han snarest  

 vil begære tvangsauktion over ejendommen.
Udlægget vil derfor kun omfatte  

 lejeindtægten indtil tvangsauktionstidspunktet.
En auktionsbegæring kan  

 dog frit tilbagekaldes, indtil auktionen er afsluttet, hvorfor der er en  

 risiko for misbrug.
Indgiver udlægshaveren ikke snarest auktionsbegæring,  

 bortfalder udlægget i lejeindtægterne automatisk.
Det synes på baggrund af  

 bestemmelsen i RPL § 520 nærliggende at kræve, at udlægshaver skal indgive  

 auktionsbegæring inden 14 dage.
Skyldneren eller rettighedshaverne i  

 ejendommen vil evt. gennem en genoptagelse af udlægsforretningen kunne få  

 konstateret, at udlægget er bortfaldet som følge af ikke-rettidig  

 indgivelse af auktionsbegæring, jf.
RPL § 504, nr. 5. Det samme må gælde,  

 hvis udlægshaver ikke uden ugrundet ophold fremmer auktionssagen, efter at  

 han rettidigt har indgivet auktionsbegæring.
Udlægshaver har ingen pligter  

 over for lejerne, hvorimod en brugspanthaver vil være indtrådt i  

 pantedebitors pligter over for lejerne.
Udlægshaver har derfor ingen pligt  

 til at hensætte en del af den oppebårne leje på ejendommens  

 vedligeholdelseskonti eller varmekontoen.
Omvendt kan en udlægshaver ikke  

 kræve en misligholdende lejer sat ud af ejendommen.
Det ville en  

 brugspanthaver kunne gøre.
Selv om der afholdes tvangsauktion over  

 ejendommen, har udlægshaver ret til at beholde den af ham oppebårne leje  

 til afskrivning på sin fordring, jf.
UfR 1993, 798 ØLK, og UfR 1996, 9  

 VLK.
 Hvis lejen indbetales på en konto i et pengeinstitut, herunder BG Bank  

 A/S, kan der naturligvis foretages udlæg i indeståendet på  

 kontoen.
D.5.3.4 Erstatningskrav Erstatningskrav kan opdeles i to hovedgrupper:
D.5.3.4.1 Personskadeerstatning - RPL §  

 513 Der kan efter RPL § 513, stk. 1, ikke foretages udlæg i erstatninger  

 for invaliditet eller forsørgertab.
 I UfR  

 2002, 1742 HD, udtalte Højesteret, at de hensyn, der har begrundet denne  

 undtagelse fra kreditorforfølgning, også gør sig gældende, hvor  

 erstatningen beror på en forsikringsaftale, hvad enten der er tale om en  

 summaforsikring eller en forsikring med udbetaling af løbende ydelser  

 såsom invaliderenteydelser som i den konkrete sag.
 Ud over disse  

 erstatninger er for eksempel arbejdsskadeerstatninger og krav på  

 sygedagpenge undtagne fra udlæg efter de respektive speciallove.
 Sådanne krav, der ofte har en betragtelig størrelse, kan dog frivilligt  

 (viljesbestemt) overdrages eller pantsættes.
Beløbene er ikke alene undtagne fra udlæg, så længe de kun består som  

 krav.
Hvis de - efter udbetaling til den berettigede - holdes adskilt fra  

 dennes øvrige midler og deklareres som erstatning af en bestemt art, er de  

 undtagne fra udlæg.
Kravet om adskillelse fra øvrige midler er absolut,  

 jf.
RPL § 513, stk. 1, 2. pkt.
Hvis der har været hævet af en erstatning,  

 og et tilsvarende beløb senere indsættes, eller hvis en indestående  

 erstatning frivilligt har været stillet som sikkerhed, er beskyttelsen  

 bortfaldet.
 Også andre aktiver, der erhverves for erstatningsbeløbet, dvs. såkaldte  

 surrogataktiver, kan holdes uden for udlægsadgangen, hvis  

 erstatningsbeløbet var holdt klart adskilt fra skyldnerens øvrige formue,  

 og det kan bevises, at aktiverne er købt for erstatningsbeløbet.
Betænkning nr. 634 fra 1971 om udlæg og udpantning udtaler side 85, 2.  

 spalte, om adskillelseskravet, at et erstatningsbeløb efter  

 omstændighederne på tilstrækkelig klar måde vil kunne anbringes i fast  

 ejendom, enten i form at tinglyst pantebrev, der angiver, hvorfra midlerne  

 stammer, eller, hvis skyldneren ikke har anbragt andre midler i  

 ejendommen, ved en tinglyst deklaration på denne.
Ved tinglysningen må  

 erstatningen dokumenteres.
I UfR 1991, 750 ØLK, udtalte Østre Landsret  

 således, at det lå inden for tinglysningsdommerens opgaver at påse, om en  

 erstatning var omfattet af udlægsbegrænsningen i RPL § 513, stk. 1, 2.  

 pkt.
I sagen havde K som anlægsinvestering erhvervet en fast ejendom for  

 880.000 kr., der berigtigedes ved overtagelse af et i ejendommen  

 indestående lån med en restgæld på 807.025,08 kr. og en kontant udbetaling  

 på 72.972,92 kr., der hidrørte fra et beløb på 714.039,10 kr., som K havde  

 modtaget i erhvervsevnetabserstatning.
Tinglysningsdommeren afviste i  

 byrderubrikken at tinglyse en deklaration, i hvilken det blev oplyst, at  

 ejendommen var erhvervet for erhvervsevnetabserstatningen.  

 Tinglysningsdommeren begrundede afvisningen med, at alene udbetalingen  

 hidrørte fra udlægsfritagne midler, og at der derfor ville ske en  

 sammenblanding med øvrige midler, således at ejendommen ikke ville kunne  

 fritages for kreditorforfølgning.
Landsretten fandt imidlertid, at såvel  

 udbetalingen som de i øvrigt med erhvervelsen forbundne udgifter stammede  

 fra erhvervsevnetabserstatningen, der var holdt klart adskilt fra  

 skyldnerens øvrige formue.
Det var af K oplyst, at terminsydelser og  

 driftsudgifter skulle dækkes med lejeindtægter fra ejendommen.
 Forøgelsen af friværdien i en sådan fast ejendom på grund af inflation  

 eller normal amortisering med frie midler antages også at være beskyttet  

 mod udlæg.
En deklaration vil, som det fremgår af UfR 1991, 750 ØLK, kunne være én  

 måde, hvormed en skyldner vil kunne dokumentere, at et surrogataktiv er  

 erhvervet for udlægsfritagne erstatningsmidler.
Er surrogataktivet en fast  

 ejendom, bør deklarationen tinglyses, jf. betænkning nr. 634 fra 1971,  

 side 85, 2. spalte.
Efter Højesterets kendelse i UfR 1996, 1699, er det dog fastslået, at  

 der ikke - som sket i TfS 1995, 615 ØLD, og Vestre Landsrets 2. afdelings  

 utrykte kendelse af 22. januar 1996 i V.L.B-2714-95 - kan opstilles et  

 formelt beviskrav i form af en skriftlig tilkendegivelse i  

 erhvervelsesdokumentet om, at aktivet er erhvervet for udlægsfritagne  

 erstatningsmidler.
I Vestre Landsrets afgørelse blev det således udtalt,  

 at det ved erhvervelse af en fast ejendom for udlægsfritagne  

 erstatningsmidler skulle fremgå af en redegørelse i skødet, at den  

 kontante købesum var blevet betalt med beskyttede beløb, selv om den  

 udlægssøgende kreditor erkendte, at der var betalt med sådanne beskyttede  

 beløb.
Højesteret har med sin kendelse tilsidesat dette krav om en  

 redegørelse i erhvervelsesdokumentet.
Højesteret lagde i sin afgørelse til  

 grund, at en bil, et tv og en fræser, som skyldneren havde betalt med en  

 del af et erhvervsevnetabserstatningsbeløb, var fritagne for udlæg, da  

 skyldneren for denne del af erstatningen havde fået udstedt tre checks  

 direkte til sælgerne af disse surrogataktiver, således at der havde været  

 den fra skyldnerens øvrige formue fornødne adskillelse.
Der havde ikke i  

 erhvervelsesdokumenterne været nogen tilkendegivelse af, at effekterne  

 blev betalt med udlægsfritagne erstatningsmidler.
Som nævnt ovenfor mistes udlægsbeskyttelsen, hvis der har været hævet  

 af en erstatning, og et tilsvarende beløb senere indsættes, eller hvis en  

 erstatning har været anvendt som sikkerhedsstillelse.
Dette gælder også  

 for surrogataktiver.
Vestre Landsret fastslog dog i en i Fuldmægtigen nr.  

 3, 2000, side 41f, gengivet kendelse, V.L.B-2386-99, afsagt den 2. februar  

 2000, at et sommerhus købt for 457.000 kr., hvoraf udbetalingen på 35.000  

 kr. stammede fra en personskadeerstatning ("erhvervsevnetab"), var  

 udlægsfritaget i medfør af RPL § 513, stk. 1, trods en senere pantsætning.  

 Skyldneren havde mod pant i ejendommen optaget et lån på 50.000 kr. til  

 brug for opførelsen af en tilbygning til ejendommen.
Fogedretten fandt det  

 afgørende, at skyldneren ved pantsætningen havde belånt ejendommen på en  

 sådan måde, at han derved indirekte helt eller delvist havde disponeret  

 over sin personskadeerstatning.
Da de 50.000 kr. var brugt til en  

 tilbygning, var ejendommens værdi steget, hvorfor skyldneren ikke havde  

 disponeret over erstatningssummen ved pantsætningen.
Landsretten  

 tiltrådte, at udlægsfritagelsen ikke var bortfaldet ved den senere  

 pantsætning, men som kæremålet forelå, tog landsretten ikke stilling til,  

 om tilbygningen og dens finansiering havde betydning for  

 udlægsfritagelsen.
Det er tvivlsomt, hvordan retstilstanden er, hvis et aktiv kun delvist  

 er erhvervet ved hjælp af udlægsfritagne erstatningsmidler.
Hvis man  

 antog, at der gælder en udlægsfritagelse for sådanne aktiver, ville man  

 skabe en adgang for en skyldner til at opbygge et kreditorly ved at  

 erlægge en beskeden udbetaling med udlægsfritagne erstatningsmidler ved  

 anskaffelsen af et kostbart aktiv og lade resten finansiere med  

 ubeskyttede midler.
Den i takt med nedbringelsen af restgælden opståede  

 friværdi ville ligeledes være beskyttet mod udlæg, jf. ovenfor.
Dette  

 taler derfor for at lade udlægsfritagelsen for sådanne "delvise  

 surrogataktiver" være betinget af, at en væsentlig del af købesummen er  

 erlagt med udlægsfritagne erstatningsmidler.
I UfR 1991, 750 ØLK, der er  

 omtalt ovenfor, blev det antaget, at såvel udbetalingen på knap 10 % som  

 de i øvrigt med erhvervelsen af en fast ejendom forbundne udgifter  

 stammede fra en erhvervsevnetabserstatning, og denne afgørelse kan derfor  

 ikke tages til indtægt for en modsat opfattelse.
Hvis et udbetalt erstatningsbeløb eller surrogataktiver, der ikke er  

 unikke (species), sammenblandes med skyldnerens øvrige formue, er  

 adskillelseskravet i RPL § 513, stk. 1, 2. pkt., ikke længere opfyldt, og  

 udlægsfritagelsen er derfor ophørt.
Det gælder dog ikke ved rene  

 bagateller.
UfR 1999, 165 VLK, fastslog således, at udlæg hverken kunne  

 foretages i erstatningsbeløb indsat på en allerede eksisterende konto  

 eller i en bil købt for erstatningsbeløbet.
På skyldnerens konto indestod  

 der i april 1996 et beløb på 25,96 kr., og den 16. april samme år blev der  

 indsat en invaliditetserstatning på ca. 176.000 kr., hvorefter skyldneren  

 hævede 71.500 kr. for den 11. juni 1996 på kontoen at indsætte en  

 yderligere erstatning på ca. 213.000 kr.
Ti dage senere, den 21. juni,  

 købte skyldneren en bil for ca. 142.000 kr.
I perioden fra juli 1996 til  

 februar 1998 hævede skyldneren kontoens indestående.
For nogle af pengene  

 erhvervede han visse effekter, som han senere solgte.
Salgssummerne blev  

 indsat på kontoen.
En kreditor begærede i oktober 1997 udlæg i bilen.  

 Landsretten fastslog, at det beløb, der allerede stod på kontoen (25,96  

 kr.) var et i forhold til erstatningssummerne så ubetydeligt beløb, at det  

 under de foreliggende omstændigheder ikke kunne medføre, at  

 erstatningssummerne på tidspunktet for skyldnerens bilkøb ikke kunne anses  

 for adskilt fra skyldnerens øvrige formue.
Bilen var ubestridt erhvervet  

 for en del af de den 20. juni 1996 på kontoen indestående midler, hvorfor  

 udlægsfritagelsen også omfattede bilen, og det spillede herved ingen  

 rolle, om udlægsfritagelsen for så vidt angik kontoen var bortfaldet på et  

 senere tidspunkt.
Højesteret udtalte i sin kendelse i UfR 2001, 2372, at en udbetaling  

 fra en gruppelivsforsikring modtaget ved en ægtefælles død ikke var  

 udlægsfritaget efter RPL § 513, stk. 1, analogt.
I sagen havde D, som  

 havde en større gæld til sin ægtefælle, K, ved dennes død modtaget en  

 række livsforsikringssummer - heriblandt en gruppelivsforsikringssum - som  

 blev indsat på særskilte konti.
Boet efter K begærede udlæg foretaget i  

 disse indeståender.
Bestemmelsen i RPL § 513, stk. 1, kunne ikke  

 udstrækkes til også generelt at omfatte forsikringssummer udbetalt i  

 anledning af en ægtefælles død, og der var ikke oplyst konkrete  

 omstændigheder, som kunne begrunde beskyttelse mod udlæg i det  

 foreliggende tilfælde.
Sagen blev herefter hjemvist til fogedretten med  

 henblik på foretagelse af udlæg.
Efter RPL § 513, stk. 2, er krav som følge af ikke-økonomisk skade  

 undtagne fra udlæg.
Her er der tale om krav på erstatninger for  

 eksempelvis svie og smerte og lignende.
Disse krav på erstatninger er kun  

 undtagne fra udlæg, så længe erstatningen ikke er udbetalt.
Efter  

 udbetalingen kan de ikke inddrages under den i stk. 1 nævnte  

 kreditorbeskyttelse.
Også krav på erstatning for tabt arbejdsfortjeneste er undtaget fra  

 udlæg, jf.
RPL § 513, stk. 3. Her gælder som ved løn en 7-dages  

 fredningsregel.
Udlægsfritagelsen efter RPL § 513, stk. 1 og 2, gælder dog ifølge §  

 513, stk. 4, ikke, efter at kravet og dets størrelse er anerkendt eller  

 fastslået af domstolene, hvis skyldneren under udlægsforretningen giver  

 samtykke til udlæg eller har stillet aktivet som pant for vedkommende  

 fordring.
Bestemmelsen skal ses i sammenhæng med erstatningsansvarslovens  

 § 18, stk. 1, hvorefter krav om erstatning og godtgørelse for personskade  

 og krav om erstatning til den, der har mistet en forsørger, ikke kan  

 overdrages, så længe kravet og dets størrelse ikke er anerkendt eller  

 fastslået af domstolene.
I en utrykt dom af 26. november 1999 fra Vestre  

 Landsrets 5. afdeling i ankesag B-1467-98 gjorde skyldneren bl.a.  

 gældende, at en til en told- og skatteregion meddelt transport på et krav  

 på en forsikringssum i henhold til en ulykkesforsikring var ugyldig efter  

 aftalelovens § 36, da han hævdede ikke at være blevet tilstrækkeligt  

 vejledt af inddrivelsesmyndigheden.
Landsretten bemærkede, at der ikke var  

 grundlag for at anvende erstatningsansvarslovens § 18, stk. 1, eller  

 dennes analogi på krav i henhold til en ulykkesforsikring.
Dernæst  

 fastslog landsretten, at transporten ikke - som anført af skyldneren -  

 kunne sidestilles med et udlæg.
Som følge af udlægsforbuddet i  

 forsikringsaftalelovens § 123 og RPL § 513 måtte der imidlertid ifølge  

 landsretten være sikre holdepunkter for at antage, at en skyldner, der  

 under en udlægsforretning tilkendegiver at ville give frivillig transport  

 på en ulykkesforsikringssum, har været korrekt vejledt om indholdet af  

 disse bestemmelser, idet transporten i modsat fald ville kunne  

 tilsidesættes efter aftalelovens § 36. Landsretten fandt dog, at  

 skyldneren var blevet gjort bekendt med betydningen af en transport, og at  

 forsikringssummen som sådan var fritaget for udlæg.
Transporten blev  

 derfor opretholdt.
D.5.3.4.2 Tingsskadeerstatning Tingsskadeerstatning kan komme på tale, når et aktiv ødelægges eller  

 går tabt.
Der kan både være tale om fast ejendom og løsøre.
 Erstatningen kan ydes af skadevolderen, dennes forsikringsselskab eller  

 af den skaderamtes forsikringsselskab.
 Ingen af disse former for erstatning er undtagne fra udlægsadgangen, og  

 der er mulighed for at foretage udlæg allerede fra det tidspunkt, hvor  

 skaden er sket.
D.5.3.5 Arv Der sondres mellem:
En arvings indestående i et uskiftet bo kan heller ikke gøres til  

 genstand for udlæg.
Dette er tilfældet, uanset om førstafdøde er afgået  

 ved døden før arvelovens ikrafttræden den 1. april 1964, og arven derfor  

 arveretligt betragtes som falden, jf. ovenfor.
 Hvis arvelader har båndlagt arven, er arvingens kreditorer afskåret fra  

 at foretage udlæg i arven, jf. arvelovens § 62, stk. 2, og ovenfor i  

 D.5.2.9. Såvel tvangsarv som friarv kan båndlægges, og arven kan omfatte  

 alle former for aktiver: likvide midler, værdipapirer, løsøre og fast  

 ejendom mv.
Renter og udbytte af bunden arv er ikke bundne, men til arvingens frie  

 disposition.
Der er dog en fredningsperiode på 6 måneder fra det  

 tidspunkt, hvor renten/udbyttet forfaldt.
Først efter udløbet af denne  

 periode kan der foretages udlæg i renten/udbyttet, hvis beløbet ikke er  

 hævet.
Er renten/udbyttet hævet, kan der frit foretages udlæg heri.
 Skal en anden end arvingen oppebære renterne af arven, bør arvelovens  

 båndlæggelsesregel formentlig anvendes analogt, således at rentenyderens  

 kreditorer først kan foretage udlæg i renterne, når disse efter 6 måneder  

 fra forfaldstiden stadig ikke er hævet.
Hvis arven er falden, antages det i retspraksis, jf. fx UfR 1938, 824  

 ØLD, at arvingens kreditorer kan foretage udlæg i kapitalen med respekt af  

 rentenydelsesretten, selv om denne ret kan eksistere i meget lang tid.
I  

 dette tidsrum kan der ikke afholdes auktion.
 Med dødsboskifteloven fra 1996 gennemførtes nogle væsentlige ændringer  

 på området for skifte af dødsboer.
Efter loven kan boet i visse situationer udlægges uden skifte (§§  

 18-21) eller udlægges til den efterlevende ægtefælle (§§ 22-23), ligesom  

 det kan udleveres til hensidden i uskiftet bo (§ 24 samt arvelovens §§ 8  

 og 9). Skiftes boet, kan det ske som privat skifte (lovens kapitel 15)  

 eller ved bobestyrer (lovens kapitel 16). Der henvises til afsnit K.3 om  

 dødsboer og dødsboskifte.
Her skal blot nævnes, at det modsat tidligere  

 ikke er en betingelse for privat skifte, at arvingerne hæfter personligt  

 for afdødes gæld.
Fra dødsfaldet og indtil bestemmelse om boets  

 behandlingsmåde er truffet, kan udlæg eller arrest ikke foretages i boets  

 aktiver, jf. lovens § 10, stk. 1, 1. pkt.
Indtil arvingerne deler boet,  

 kan krav mod afdøde rettes mod boet.
Efter lovens § 27, stk. 1, består der  

 som hovedregel en solidarisk og personlig hæftelse for arvingerne for  

 afdødes gæld og al massegæld i det øjeblik, de deler boets aktiver eller  

 anvender samtlige bomidler til dækning af gæld uden at opfylde eller sikre  

 opfyldelsen af forpligtelser, der kan kræves dækket af boet.
Hæftelsen  

 omfatter også afdødes skat for forudgående år og mellemperioden.
Efter §  

 29 kan arvingerne bakke ud af et privat skifte, hvis boet viser sig  

 insolvent.
Det er tilstrækkeligt, at en enkelt arving forlanger det.
I så  

 fald får boet status som et bobestyrerbo.
Reglerne om bobestyrerboer har  

 afløst reglerne om det tidligere offentlige skifte, der kunne opdeles i  

 gældsfragåelses- og gældsvedgåelsesboer.
Disse er afskaffet.
I stedet  

 sondres der mellem solvente og insolvente bobestyrerboer.
Se nærmere herom  

 i K.3.4.
En arving kan give arveafkald, hvilket betyder, at arvingen ikke  

 modtager nogen arv.
Arveafkald kan gives til fordel for en eller flere  

 andre personer, der så træder i arvingens sted, eller blot som et afkald  

 på al arv.
Arveafkald kan ikke gives, efter at der er foretaget udlæg i  

 arven, men er arveafkald afgivet, er der ingen arv at foretage udlæg  

 i.
 En arving kan ikke selv båndlægge sin arv for derved at hindre  

 kreditorerne i at fyldestgøre sig i arven.
D.5.4 Nytteværdi, sikringsakt og  

 legitimationsvirkning D.5.4.1 Indledning I afsnittene D.5.2 og D.5.3 er gennemgået de negative afgrænsninger i  

 forhold til mulighederne for at foretage udlæg i skyldnerens aktiver:  

 lovbestemte undtagelser og delvise undtagelser fra udlægsadgangen.
Derfor  

 vil dette og de efterfølgende afsnit beskrive udlægsadgangen inden for de  

 områder af aktiver, der er nævnt i RPL § 508: rede penge, løsøre, fast  

 ejendom, fordringer og andre aktiver, hvis identitet kan  

 fastslås.
D.5.4.2 Nytteværdi Det kan dog inden denne gennemgang være formålstjenligt at henlede  

 fogedens opmærksomhed på nytteværdien af at foretage udlæg i bestemte  

 typer af aktiver.
 Nogle aktiver har større nytteværdi end andre, og hvis fogeden i en  

 udlægssituation kan vælge mellem flere aktiver, skal der foretages udlæg i  

 de aktiver, hvor nytteværdien af udlægget er størst.
Ved vurderingen af aktivernes nytteværdi skal der tages hensyn til, Hvis aktiverne efter denne bedømmelse skønnes at have en nytteværdi,  

 skal fogeden tillige tage stilling til, hvorvidt udlæg må anses for  

 hensigtsmæssigt ud fra et inddrivelsesmæssigt synspunkt.
Foretages der udlæg i en virksomheds samlede fordringer, vil udlægget  

 afskære virksomheden fra at få indtægter og dermed være i stand til at  

 afholde udgifter til lønninger, varekøb og andet, der skal holde  

 virksomheden i gang.
Hvis der foretages udlæg i en virksomheds  

 produktionsapparat, vil en tvangsrealisation af disse medføre, at  

 virksomheden må ophøre.
Konsekvensen vil i disse tilfælde være, at virksomheden må lukke, eller  

 at den vil være moden til konkursbehandling.
Derfor skal fogeden i alle  

 udlægssituationer vurdere, om det er i egen interesse, at en virksomhed  

 eventuelt tvinges til at lukke på grund af udlægget, eller om der er  

 mulighed for at inddrive en større del af gælden, hvis der kun foretages  

 udlæg i dele af virksomhedens aktiver.
 Et udlægs nytteværdi er således en kombination af, hvor meget en  

 tvangsrealisation kan indbringe, hvor let den kan gennemføres, og om  

 udlægget er hensigtsmæssigt under hensyntagen til dets  

 konsekvenser.
D.5.4.3 Sikringsakter Når et udlæg er foretaget, skal eventuelle sikringsakter iagttages.
 Nedenstående skematiske oversigt er gengivet efter Lars Autzen:  

Pantefogeden (4. udgave, 2002) med tilladelse fra Dansk  

 Kommunalkursus.
Klik       her for at hente oversigten i pdf-format Sikringsakterne tjener til beskyttelse af udlægget mod Sikringsakten medfører en prioritetsbeskyttelse af udlægget over for  

 andre kreditorer og godtroende aftaleerhververe.
Herved sikres, at  

 udlægget ikke kan fortrænges af senere rettigheder, hverken udlæg,  

 panterettigheder eller rettigheder i henhold til en overdragelse.
 Selv om sikringsakten ikke er iagttaget, kan det foretagne udlæg dog  

 være beskyttet, hvis der er tale om en aftaleerhverver i ond tro, altså en  

 aftaleerhverver, som vidste eller burde vide, at der var foretaget udlæg.  

 Princippet i dansk ret er, at aftaleerhververe i ond tro aldrig  

 beskyttes.
 Derimod er et udlæg, hvor en påkrævet sikringsakt ikke er iagttaget,  

 ikke beskyttet mod skyldnerens andre kreditorer, hvad enten disse er i god  

 eller ond tro.
Er de udlagte aktiver solgt eller foræret til en godtroende  

 aftaleerhverver, kan udlægshaveren kræve aktiverne udleveret hos  

 erhververen (der består en såkaldt vindikationsret), hvis en påkrævet  

 sikringsakt er iagttaget.
Er aktiverne derimod pantsat til en  

 aftaleerhverver, efter at udlægget er foretaget, skal udlægshaveren  

 respektere pantsætningen, hvis sikringsakten for udlægget ikke er  

 iagttaget - forudsat, at panthaveren selv har iagttaget sin sikringsakt og  

 er i god tro om udlægget.
Sikringsakten er forskellig, alt efter hvilket aktiv der er foretaget  

 udlæg i.
Kravet til sikringsakt kan også afhænge af, om udlægget skal  

 beskyttes over for øvrige kreditorer eller over for godtroende  

 aftaleerhververe.
 For enkelte aktivers vedkommende kræves der ikke nogen efterfølgende  

 sikringsakt, idet udlæggets foretagelse i sig selv er tilstrækkeligt.
 I senere afsnit vil sikringsakten blive gennemgået for de aktiver, hvor  

 en sådan er påkrævet.
Sikringsakt kan foretages, selv om et udlæg er indbragt for den  

 judicielle foged efter INDL § 6, og selv om protestfristen ikke er  

 udløbet.
Sikringsakten skal også foretages, selv om der under  

 udlægsforretningen er fastsat en afdragsordning.
 Det er udlægshaver selv, der skal foretage sikringsakten.
 Inddrivelsesmyndigheden skal derfor altid drage omsorg for, at  

 sikringsakten foretages.
D.5.4.4 Legitimationsvirkning Selv om visse udlæg ikke kræver en sikringsakt, kan der være behov for  

 at underrette om udlægget, således at skyldner ikke længere over for  

 omverdenen fremtræder som legitimeret i relation til det udlagte.
 RPL § 524 fastslår, at hvis et udlæg er foretaget i en fordring,  

 frigøres skyldneren ifølge fordringen ved betaling til den, hos hvem  

 udlægget er gjort, under samme betingelser som ved betaling efter  

 overdragelse af fordringen.
Heri ligger, at der gælder samme regler om legitimation i relation til  

 udlæg i fordringer som ved overdragelse af fordringer, nemlig at flytte  

 legitimationen til at modtage betaling for fordringen fra skyldner til  

 udlægshaver.
Legitimationen omfatter ud over selve betalingsmodtagelsen  

 også udlægshavers ret til i øvrigt at træde i skyldnerens sted.
 Det er udlægshaver selv, der skal sørge for underretning (  

 denuntiation) til fordringsdebitor, og underretning skal gives, selv om  

 udlægget er indbragt for fogedretten, eller selv om der under  

 udlægsforretningen er indrømmet en afdragsordning.
Hvis den udlagte fordrings skyldner er bekendt med udlægget på anden  

 vis, er underretning dog ikke nødvendig.
Det afgørende er denne skyldners  

 gode tro - den fjernes ved en underretning om udlægget.
 Inddrivelsesmyndigheden bør derfor altid give underretning til  

 fordringens skyldner, når der foretages udlæg i  

 fordringer.
D.5.4.5 Udlæggets prioritetsstilling Der foretages ofte flere udlæg i de samme aktiver, og derfor opstår  

 spørgsmålet om, hvordan prioritetsrækkefølgen er for udlæggene.
Hvis udlæg foretages af den judicielle foged efter begæring fra en  

 privat kreditor, er det tidspunktet for fogedrettens modtagelse af  

 begæringen om udlæg, der er afgørende for prioritetsstillingen.
Flere  

 udlægsbegæringer, der modtages samme dag, sidestilles.
Bestemmelserne  

 herom findes i RPL § 526, stk. 1.
Det er altså uden betydning, i hvilken rækkefølge fogeden foretager  

 udlæggene og ekspederer udlægsbegæringerne.
En enkelt privat kreditor kan  

 ikke opnå bedre prioritet ved at få fremskyndet sin egen udlægsbegæring,  

 hvis der forud er indleveret andre udlægsbegæringer.
Det er dog en betingelse, at kreditor ikke forsømmer at søge  

 udlægsbegæringen fremmet.
Hvis forsinkelser derimod skyldes skyldneren,  

 tredjemand eller fogedretten, bevarer udlægget sin prioritetsstilling.
For udlæg, der foretages af told- og skattefogeden eller den kommunale  

 pantefoged, regnes prioritetsstillingen fra selve udlæggets foretagelse,  

 jf.
RPL § 526, stk. 2.
 Årsagen hertil er, at disse fogeder er ansat hos kreditor, og det er  

 derfor kreditor alene, der afgør, i hvilken rækkefølge udlæggene skal  

 fremmes.
Hvis den judicielle foged udsætter en udlægsforretning til senere  

 kontinuation, er det fortsat tidspunktet for indgivelse af  

 udlægsbegæringen, der er gældende for prioritetsstillingen.
For told- og  

 skattefogeder og for pantefogeder gælder fortsat tidspunktet for udlæggets  

 foretagelse.
Hvis et udlæg i løsøre fornys, vil det få prioritet som et nyt udlæg,  

 og det gamle udlæg bortfalder sammen med dets prioritetsstilling, jf.
UfR  

 1986, 241 ØLD.
Dette har betydning, hvis der i mellemtiden er foretaget  

 udlæg fra anden side i de samme aktiver, idet et sådant udlæg da vil få  

 prioritet forud for det fornyede udlæg.
Hvis et udlæg i fast ejendom fornys for at afbryde forældelsen,  

 opretholdes den tidligere tinglysning, og der tinglyses alene for  

 yderligere tilkommende renter m.v.
Dette skal fremgå af fogedbogen.
Det kan ikke med retsvirkning for tredjemand mellem udlægshaver og  

 skyldner aftales, at de udlagte effekter ombyttes med andre, eller at  

 udlægget flyttes til andre aktiver.
Hvis begge parter ønsker at ændre  

 udlæggets genstand, må en ny udlægsforretning foretages.
 Tvivl om prioritetsstillingen skal ikke afgøres i forbindelse med  

 udlægsforretningen, men først i forbindelse med en tvangsauktion, hvor den  

 judicielle foged udarbejder et fordelingsudkast, der skal vise, hvem af  

 udlægshaverne der opnår provenu fra de solgte effekter.
Prioritetsstillingen mellem udlæg og andre former for rettigheder, dvs.  

 transporter, løsørepantsætninger og håndpantsætninger, afgøres efter dansk  

 rets almindelige regler om iagttagelse af sikringsakten.
Således afgøres  

 spørgsmålet om prioritetsstillingen mellem et udlæg og en  

 løsørepantsætning ud fra tidspunktet for udlæggets foretagelse (hvis det  

 er foretaget af told- og skattefogeden/pantefogeden) og tidspunktet for  

 tinglysning af løsørepantebrevet.
D.5.5 Rede penge og behæftet løsøre D.5.5.1 Indledning Efter RPL § 508 kan udlæg foretages i rede penge, fast ejendom, løsøre,  

 fordringer og andre aktiver, hvis identitet kan fastslås, men ikke i  

 fremtidige erhvervelser.
 Udlæg kan foretages, selv om aktiverne i forvejen er  

 behæftede.
D.5.5.2 Rede penge Der er i dansk ret en formodning for, at de penge, en person er i  

 besiddelse af, er hans egne (" pengereglen"). Se til illustration heraf fx  

 TfS 1999, 628 ØLK.
 Efter RPL § 517, stk. 2, kan udlæg altid foretages i rede penge, uanset  

 om skyldneren måtte ønske at anvise andre aktiver som genstand for  

 udlæg.
Hvis der foretages udlæg i rede penge, skal fogeden altid iagttage  

 bestemmelserne i RPL § 509 om trangsbeneficiet, således at skyldneren  

 levnes tilstrækkelige midler til at opretholde en beskeden levefod, indtil  

 næste indtægt eller løn kommer.
Skyldners ret til at udtage rede penge til  

 brug i erhverv (kassebeholdning eller byttepenge) efter RPL § 509, stk. 2,  

 skal også respekteres.
Udlæg i rede penge er udlæg til eje, og efter RPL § 521 overgives det  

 udlagte beløb straks til rekvirenten.
Ved udlæg i rede penge skal beløbet  

 derfor straks tages i bevaring.
Begrebet rede penge omfatter ikke alene danske penge, men også fremmed  

 valuta, som er gangbar.
Ved udlæg i fremmed valuta tages beløbet også  

 straks i bevaring og omregnes efter gældende vekselkurs.
 Der kan forekomme tilfælde, hvor et beløb, der er i skyldnerens  

 besiddelse, ikke tilhører ham, og hvor det må respekteres, at der ikke kan  

 foretages udlæg i beløbet.
Det må dog normalt forudsættes, at skyldneren har pligt til Som eksempler på sådanne tilfælde kan nævnes tjenere, taxachauffører og  

 forretningsdrivende, der sælger konsignationsvarer (se  

 D.5.7.8).
D.5.5.3 Behæftet løsøre RPL § 508, 2. pkt., fastslår, at udlæg kan foretages, selv om et aktiv  

 i forvejen er behæftet.
For løsøres vedkommende kan sådanne hæftelser bestå af For at sådanne foranstående hæftelser skal respekteres, skal en række  

 formelle regler for de enkelte hæftelser være iagttaget.
For så vidt angår ejendomsforbehold ifølge kontrakt skal der allerede  

 ved overgivelsen af løsøret til køber være truffet aftale om  

 ejendomsforbeholdet.
Aftale herom kan ikke indgås senere, jf. § 34, stk.  

 1, nr. 1, i lov om kreditaftaler.
Det samlede beløb, der skal betales, skal overstige 2.000 kr., og der  

 skal være præsteret den nødvendige udbetaling på mindst 20 % af  

 kontantprisen, jf. § 34, stk. 1, nr. 2 og 4, i lov om kreditaftaler.
Dog  

 er der ved erhvervskøb ikke krav om udbetaling, jf. § 50, stk. 2. Se  

 nedenfor i D.5.7.5 om ejendomsforbehold.
 Pantsætning af løsøre kan ske ved underpantsætning eller ved  

 håndpantsætning.
Hvis løsøret er underpantsat, er sikringsakten tinglysning.
For andet  

 løsøre end biler bestemmer TL § 46, stk. 1, at et (pantsætnings)dokument  

 anses for tinglyst, når det er indført i personbogen og udleveret eller  

 afsendt fra tinglysningskontoret.
Med hensyn til tinglysningens  

 retsvirkninger finder § 42g, stk. 1, 2. og 3. pkt., tilsvarende  

 anvendelse.
TL § 42g, der omhandler biler, bestemmer, at et dokument anses  

 for tinglyst, når det er indført i bilbogen og udleveret eller afsendt fra  

 tinglysningskontoret (stk. 1, 1. pkt.). Tinglysningens retsvirkninger  

 regnes fra den dag, hvor dokumentet anmeldes til tinglysning (stk. 1, 2.  

 pkt.). Dokumenter, der anmeldes til tinglysning samme dag, ligestilles  

 (stk. 1, 3. pkt.). Se om underpantsætning af løsøre D.5.7.11.2.
Er der tale om håndpantsætning, er sikringsakten, at skyldner effektivt  

 skal være berøvet rådigheden over løsøret.
Det er dog almindeligt  

 anerkendt, at en frivillig udlevering af pantet til pantsætter for et kort  

 tidsrum til varetagelse af et begrænset formål - fx fremvisning af pantet  

 for en liebhaver - ikke bringer sikkerhedsretten til ophør.
For at bevare  

 sikkerhedsretten (dvs. opretholde sikringsakten) må panthaveren imidlertid  

 sørge for at reagere med det samme og forfølge sin ret, hvis det viser  

 sig, at tingen ikke bliver leveret tilbage i overensstemmelse med aftalen  

 om den kortvarige udlevering med det begrænsede formål.
Se herom afsnit  

 D.5.7.11.1 om håndpant.
 For alle tilfælde gælder, at der i dokumenterne skal være foretaget en  

 så tydelig individualisering af løsøret, at forveksling eller ombytning  

 ikke er mulig.
 Hvis man vælger at foretage udlæg i behæftet løsøre, får dette udlæg  

 prioritet efter den tidligere etablerede hæftelse og skal respektere  

 denne, medmindre en eventuel sikringsakt for denne anden hæftelse ikke er  

 iagttaget, og udlægshaveren selv har iagttaget sin eventuelle  

 sikringsakt.
Et sådant udlæg med sekundær sikkerhed kan også opnå en bedre  

 prioritetsstilling, hvis den foranstående hæftelse bortfalder på grund af  

 forældelse (ved udlæg) eller ved indfrielse.
Udlægget kan også i kraft af  

 oprykning opnå bedre mulighed for dækning, efterhånden som den  

 foranstående hæftelse afvikles.
Se om oprykning afsnit D.5.9.5.
Man skal ved sådanne udlæg være opmærksom på, at det er aktivets værdi  

 på et senere udbringnings- eller tvangsauktionstidspunkt, der er afgørende  

 for, om aktivet værdimæssigt kan falde ind under bestemmelserne i RPL §  

 509, stk. 2, om erhvervsaktiver.
Se herom UfR 1986, 592 VLK.
For så vidt angår håndpantsatte effekter antages det, at et udlæg  

 forældes efter 1 år i overensstemmelse med RPL § 526, stk. 4. Dette  

 medfører, at sådanne effekter skal tvangssælges af udlægshaver inden for  

 fristen.
Vestre Landsret fastslog i UfR 1995, 324 VLK, at en håndpanteret  

 i pantebreve ikke var til hinder for, at en efterstående udlægshaver kunne  

 have krævet tvangsauktion over pantebrevene, da udlægshaver ikke ved  

 tredjemands ret havde været forhindret i at kræve tvangsauktion afholdt  

 inden et år efter udlæggets foretagelse; udlægget var derfor forældet.
For at tvangsauktion kan gennemføres, vil det være nødvendigt, at  

 udlægshaveren indfrier den foranstående håndpanthaver eller på forhånd  

 tilsikrer håndpanthaveren, at denne vil få sin fulde fordring dækket ved  

 tvangsauktionen.
Udlæg i håndpantsatte effekter vil derfor kun  

 undtagelsesvist medføre en tilstrækkelig dækning for det krav, der er  

 foretaget udlæg for, idet man må være sikker på, at et  

 tvangsauktionsprovenu ikke blot vil kunne dække den foranstående  

 håndpanthaver, men også de med udlægget og auktionen forbundne  

 omkostninger.
For underpantsatte effekters vedkommende forældes efterstående udlæg  

 ikke på 1 år, jf.
RPL § 526, stk. 4 ("tredjemands ret"), og UfR 1985, 962  

 VLD.
Se om underpant D.5.7.11.2.
Et det udlagte løsøre behæftet med et ejendomsforbehold efter lov om  

 kreditaftaler, vil ejendomsforbeholdet som hovedregel være til hinder for  

 afholdelse af tvangsauktion, hvilket betyder, at 1-års-fristen  

 suspenderes.
Det gælder dog ikke, hvis udlægshaveren er klar over eller  

 burde vide, at ejendomsforbeholdet er ugyldigt.
 Se om RPL § 526, stk. 4, tillige D.5.7.2.
 RPL § 526, stk. 5, udtaler, at reglerne i stk. 1-4 ikke gælder for  

 udlæg i biler mv., som skal tinglyses efter reglerne i tinglysningslovens  

 kapitel 6a, og den 1-årige forældelsesfrist gælder således ikke her, jf.  

 nedenfor i D.5.7.11.2.2.
D.5.6 Fast ejendom D.5.6.1 Indledning Hvis en skyldner ejer fast ejendom, fremgår det direkte af RPL § 508,  

 at der kan foretages udlæg deri.
 I dette kapitel vil blive gennemgået, hvad begrebet fast ejendom  

 dækker, samt hvilket tilbehør der er omfattet af et udlæg i fast ejendom.  

 Endvidere vil anvendelsesområderne for TL §§ 37 og 38 samt 47b, stk. 2, og  

 disse bestemmelsers indflydelse på muligheden for at foretage udlæg blive  

 gennemgået.
D.5.6.2 Sikringsakt Efter TL § 1 skal udlæg i fast ejendom tinglyses for at opnå  

 retsbeskyttelse over for godtroende aftaleerhververe og kreditorers  

 retsforfølgning.
Tinglysning sker ved dommerkontorernes tinglysningsafdeling i den  

 retskreds, hvor ejendommen er beliggende.
For hver enkelt ejendom føres et  

 blad, der viser Tingbøgerne og de til disse knyttede akter (genparter af alle tinglyste  

 dokumenter) er offentligt tilgængelige.
 Den aftale eller retsforfølgning, der skal kunne fortrænge en utinglyst  

 ret, skal selv være tinglyst, og aftaleerhververen skal være i god tro,  

 hvorimod en retsforfølgende kreditor ikke behøver at være i god tro.
God tro for aftaleerhververe er i TL § 5 defineret således, at  

 aftaleerhververen ikke kender og ikke ved grov uagtsomhed er skyld i sit  

 ukendskab til den utinglyste ret.
God tro skal for aftaleerhververen være  

 til stede på det tidspunkt, da hans ret anmeldes til tinglysning.
Af TL § 40, stk. 4, følger, at en panteret på den plads, den indtager i  

 prioritetsordenen, altid kan opgøres med tillæg af påløbne, endnu ikke  

 forfaldne renter.
Der gælder med andre ord ingen tidsmæssig begrænsning  

 for de påløbne, endnu ikke forfaldne renter mv., der derfor kan medtages  

 fuldt ud i opgørelsen.
For de forfaldne renter gælder derimod, at disse  

 kun kan medtages i opgørelsen forud for de efterstående og sideordnede  

 panterettigheder i det omfang, renterne ikke har været forfaldne til  

 betaling i mere end ét år.
Har renterne været forfaldne i over ét år,  

 henvises de til sidstepladsen i prioritetsordenen.
For ejerpantebreve er  

 retstilstanden som følge af UfR 1990, 21 HD, og UfR 1992, 978 HD, at  

 panthaver som hovedregel ikke har pantesikkerhed ud over den i  

 ejerpantebrevet angivne nominelle hovedstol, men at det mellem panthaver  

 og pantsætter kan være aftalt, at pantesikkerheden successivt skal  

 opskrives med de påløbende renter.
D.5.6.3 Legitimationsvirkning Når udlægget er tinglyst, kan der ikke rådes over ejendommen til skade  

 for udlægshaver.
 Er der forud for et udlæg tinglyst et ejerpantebrev, er der dog behov  

 for at underrette kreditor ifølge ejerpantebrevet for derved at hindre  

 skyldneren i yderligere at udnytte ejerpantebrevet til skade for  

 udlægshaverens prioritetsstilling (indbrudspant), jf. herom afsnit  

 5.9.3.
D.5.6.4 Nytteværdi Tvangsauktion over fast ejendom er tidkrævende, kompliceret og  

 forbundet med økonomisk risiko.
 Fogeden bør, forinden udlæg foretages, vurdere, hvorvidt der er en  

 nytteværdi.
I denne vurdering kan bl.a. indgå, hvorvidt Udlæg i fast ejendom skal undgås, såfremt udlægget ikke skønnes at have  

 nogen nytteværdi.
 Modsat tidligere skal der ikke længere betales tinglysningsafgift i  

 forbindelse med tinglysning af retspant (herunder udlæg), jf. § 1, nr. 2,  

 i lov nr. 382 af 2. juni 1999 med senere ændringer (lov om afgift af  

 tinglysning og registrering af ejer- og panterettigheder  

 mv.).
D.5.6.5 Begrebet fast ejendom og  

 ejendomstilbehør Begrebet fast ejendom anvendes om grunde med og uden bygninger, men det  

 dækker også over en lang række aktiver, der normalt opfattes som løsøre,  

 men som indgår i en driftsøkonomisk enhed med bygninger.
En opklodset pølsevogn med indlagt el og vand samt afløb må eksempelvis  

 normalt betragtes som en fast ejendom - i reglen på lejet grund (fx en  

 kommunal stadeplads). Se TfS 1984, 119 LSR.
Et udlæg i en sådan pølsevogn  

 må derfor lyses i et bygningsblad vedrørende bygning på lejet grund, jf.  

 TL § 19, stk. 1.
 Det er i TL §§ 37 og 38 fastslået, hvilke løsøregenstande der betragtes  

 som tilbehør til den faste ejendom.
 Det er desuden i RPL § 518, stk. 2, bestemt, at udlæg i fast ejendom  

 også omfatter tilbehør til ejendommen ifølge TL §§ 37 og 38, medmindre  

 andet er bestemt.
 Der kan altså foretages udlæg i ejendommen alene, men hvis intet er  

 anført i fogedbogen herom, vil tilbehøret være omfattet af udlægget.
Modsat kan der ikke foretages udlæg i tilbehøret alene, medmindre  

 skyldneren og alle øvrige berettigede i ejendommen samtykker heri, jf.
RPL  

 § 510, stk. 1.
D.5.6.6 Tilbehør efter TL § 37 D.5.6.6.1 Indledning Betingelserne for, at TL § 37 finder anvendelse, er Hvis skyldneren driver erhvervsvirksomhed fra lejede lokaler, men ejer  

 driftsinventaret, falder dette således ikke ind under § 37.
 Anvendelsesområdet for TL § 37 gennemgås nærmere  

 nedenfor.
D.5.6.6.2 Fast ejendom Bestemmelsen omfatter alle erhvervsejendomme.
Der lægges vægt på, om  

 der er tale om en erhvervsvirksomhed, og ikke om grunden er bebygget,  

 eller om virksomheden har hjemme i en bygning på lejet grund.
 Driftsmidler, der anvendes i en bygning på lejet grund, er således  

 tilbehør, der er omfattet af § 37.
D.5.6.6.3 Varigt indrettet Ejendommen skal være varigt indrettet med en særlig erhvervsvirksomhed  

 for øje.
 Der stilles ikke krav om en bygningsindretning (som eksempel kan nævnes  

 campingpladser, sten- og kalkbrud mv.). Erhvervsformålet skal blot give  

 sig til kende i kraft af varige ejendomsindretninger.
I reglen vil indretningen dog fremgå af særlige  

 bygningsforanstaltninger.
Det er ikke tilstrækkeligt, at bygningen rent  

 faktisk bruges til erhverv, hvis dette ikke viser sig gennem indretningen.  

 Det behøver dog ikke nødvendigvis vise sig i bygningens ydre.
Den varige  

 indretning kan ligge i lokalernes indretning, herunder anbringelse af  

 særligt inventar, der kan tjene ejendommens faktiske anvendelse gennem  

 længere tid.
Det er ikke afgørende, om virksomheden på udlægstidspunktet er  

 færdigetableret i bygningerne.
Hvis virksomheden er under etablering, og  

 hvis der er en igangværende indretning af lokaler mv., anses  

 driftsmidlerne for omfattet af ejendommens pant - under forudsætning af,  

 at den endelige varige indretning ikke kun har et minimalt omfang.
Der må  

 heller ikke være tale om foreløbige eller forsøgsmæssige  

 foranstaltninger.
 Det er heller ikke noget krav, at hele ejendommen er varigt indrettet  

 med henblik på en særlig erhvervsvirksomhed, men erhvervsvirksomheden skal  

 være væsentlig for den samlede ejendom.
 Panteretten efter § 37 omfatter kun det løsøre, som er tilbehør til  

 netop den erhvervsvirksomhed, som ejendommen er indrettet  

 til.
D.5.6.6.4 Særlig erhvervsvirksomhed Der ligger i udtrykket "særlig erhvervsvirksomhed" ikke nogen  

 begrænsning af erhvervets art.
Det har derimod betydning, hvilken art  

 erhverv ejendommen er indrettet til.
 TL § 37 omfatter nemlig kun driftsmidler og driftsinventar af den art,  

 der anvendes i den pågældende virksomhed.
 Driftsmateriel og -inventar, der hører til en anden art virksomhed, der  

 drives fra samme ejendom, omfattes ikke, medmindre ejendommen er indrettet  

 til begge arter af erhverv, fx landbrug og maskinstation.
 Det vil dog altid være naturligt, at der til en virksomhed er knyttet  

 kontor og eventuelt kantine, hvorfor kontorinventar og kantineinventar  

 altid er omfattet af ejendommens pant.
 Det må være uden betydning, om den pågældende virksomhed er kommet i  

 gang eller midlertidigt er ude af drift.
D.5.6.6.5 Omfattet af tinglyst  

 pantebrev Bestemmelsen nævner kun tinglyst pantebrev, men den omfatter også  

 udlæg, idet RPL § 518, stk. 2, fastslår, at tinglyst udlæg i fast ejendom  

 tillige omfatter tilbehør efter TL § 37, medmindre det udtrykkeligt  

 angives, at der ikke ønskes udlæg i tilhørende  

 driftsinventar.
D.5.6.6.6 Driftsinventar og  

 driftsmateriel Der kan ikke gives nogen detaljeret opremsning af, hvilke driftsmidler  

 og hvilket driftsinventar der henhører under TL § 37, men betingelsen for  

 henføring under § 37 er, at materiel og inventar tjener til virksomhedens  

 drift.
Ifølge TL § 37, stk. 3, gælder § 37, stk. 1 og 2, ikke for de i § 42c  

 nævnte køretøjer.
Rettigheder over biler mv., som i medfør af § 37 er  

 stiftet forud for ikrafttrædelsen af reglerne om bilbogen (pr. 1. juni  

 1993), bevarer dog deres gyldighed, jf. ændringslovens § 9 og nedenfor i  

 D.5.6.6.6.2.
D.5.6.6.6.1 Egentligt grundlag for  

 driften Løsøret skal anvendes i forbindelse med forarbejdning, produktion,  

 distribution og lignende og skal danne det egentlige grundlag for  

 virksomhedens drift.
 Det betyder, at overskydende materiel, der ikke med rimelighed kan  

 benyttes i driften, falder uden for TL § 37. Som eksempel herpå kan  

 nævnes, at det antages, at hvis en landbrugsbedrift har flere traktorer  

 eller mejetærskere, end der er anvendelse for, er de overskydende  

 eksemplarer ikke omfattet af § 37.
 Det forhold, at en løsøregenstand synes større eller dyrere, end  

 virksomheden har behov for, betyder ikke, at genstanden falder uden for §  

 37. Kun hvor løsøregenstandens værdi står i et helt urimeligt forhold til  

 virksomheden og genstandens anvendelse i virksomheden, kan der blive tale  

 om, at den ikke er omfattet af § 37.
 Selv om en løsøregenstand kun anvendes lejlighedsvist eller  

 sæsonbestemt, eller der i en periode ikke er brug for den i driften,  

 falder den dog alligevel ind under § 37.
 Uden for § 37 falder personlige brugsgenstande.
 Også genstande, der nok anvendes i virksomheden, men som ikke kan siges  

 at være naturlige i forbindelse med driften, falder uden for § 37.  

 Herunder kan falde kunst- og udsmykningsgenstande, der er erhvervet af  

 virksomheden, men som kun tjener til udsmykning af virksomhedens lokaler  

 og ikke står i naturlig sammenhæng med driften.
D.5.6.6.6.2 Rullende driftsmateriel Også rullende driftsmateriel kan i princippet falde ind under TL § 37.  

 Kørende materiel såsom trucks, traktorer, diverse maskiner til  

 jordarbejde, mejetærskere mv. er omfattet af begrebet "driftsmateriel" i §  

 37.
I ældre praksis synes det lagt til grund, at der alene krævedes et  

 tilhørsforhold til erhvervsvirksomheden, men derimod ikke en stedlig  

 tilknytning til den faste ejendom, således at transportmidler og andet  

 "rullende materiel" generelt blev anset for omfattet af tilbehørspantet  

 efter § 37 (motorkøretøjer anskaffet efter den 1. juni 1993 er nu undtaget  

 efter stk. 3). I nyere praksis er det imidlertid fastslået, at der tillige  

 kræves en vis stedlig tilknytning til den faste ejendom, jf.
UfR 1980, 178  

 HD.
Ved lov nr. 281 af 29. april 1992 tilføjedes stk. 3 til § 37.  

 Bestemmelsen trådte i kraft den 1. juni 1993. Herefter omfatter § 37 ikke  

 motorkøretøjer (samt påhængs- og sættevogne til biler samt campingvogne),  

 hvorover rettigheder skal registreres i bilbogen.
De før den 1. juni 1993  

 tinglyste pantebreve med pant i fast ejendom giver efter § 37 pant i  

 motorkøretøjer, der bevisligt er indgået under panteretten før denne dato.  

 Køretøjer, der efter denne dato er inddraget i virksomheden, omfattes ikke  

 af panteretten efter § 37, og køretøjer, der var omfattet af § 37, udgår  

 af pantet, når de udskilles eller udskiftes ifølge regelmæssig drift.
Der  

 opstår ved en sådan udskiftning ikke noget surrogatpant, men panthaveren  

 må i stedet sørge for at få løsøreunderpant i motorkøretøjet og tinglyse  

 denne ret i bilbogen.
Indehavere af § 37-rettigheder over motorkøretøjer  

 kan ifølge overgangsreglerne afgiftsfrit få tinglyst sådant (specificeret)  

 pant i de pågældende motorkøretøjer.
Hermed sikres en panthaver i  

 forbindelse med fremtidige udskiftninger af  

 motorkøretøjerne.
 D.5.6.6.6.3 Varelager mv.
En betingelse, for at løsøre mv. falder ind under § 37, er, at det har  

 en mere varig tilknytning til virksomheden.
Derfor kan salgsvarer,  

 råvarer, halvfabrikata og lignende aldrig henhøre under TL § 37.
Udstyr og løsøre, der anvendes til udlejning, sidestilles med  

 varelager.
Det medfører, at der kan foretages udlæg heri, idet sådant  

 udstyr mv. ikke er omfattet af TL § 37 og dermed heller ikke af kravet om  

 samtykke i RPL § 510, stk. 1.
 Bryggeriers emballager i form af kasser og flasker er dog altid  

 omfattet af TL § 37, uanset at disse emballagegenstande periodevis ikke  

 har den stedlige tilknytning til virksomheden, idet de kun befinder sig  

 hos virksomheden til påfyldning mv.
D.5.6.7 Særskildt finansiering af driftsinventar  

 og driftsmateriel TL § 37 hindrer ikke, at tredjemand erhverver rettigheder i  

 erhvervsløsøre, der af ejeren anskaffes til ejendommen.
Der er i TL § 37  

 åbnet mulighed for særskilt finansiering af driftsmateriel og  

 driftsinventar.
 Der kan være tale om, at tredjemand har rettigheder i form af  

 ejendomsforbehold, løsørepantsætning eller leje-/leasingkontrakter.
 Muligheden for etablering af tredjemandsrettigheder er nødvendig af  

 hensyn til virksomhedens anskaffelse af nye driftsmidler eller nyt  

 driftsinventar.
 Betingelsen for, at ejendommens panthavere, herunder udlægshavere, skal  

 respektere denne form for tredjemandsrettigheder, er, at rettigheden skal  

 være stiftet eller forbeholdt senest på det tidspunkt, hvor løsøret indgår  

 i virksomheden som driftsmateriel eller driftsinventar, hvilket normalt  

 vil være ved anbringelsen på ejendommen, og at stiftelsen eller  

 forbeholdet af tredjemandsrettighederne kan bevises.
Formentlig må dog et ejendomsforbehold og en løsørepanteret kunne  

 etableres i umiddelbar tilknytning til anskaffelsen, dvs. "in continenti".  

 Dette må i al fald gælde, når der ved udløbet af en aftalt og normal  

 prøvetid (efter overgivelse på prøve) indgås en købsaftale eller en  

 pantsætningsaftale vedrørende den pågældende genstand.
Det samme må  

 formentlig antages, såfremt sælgeren i kraft af et kontantforbehold i  

 forhold til køberens almindelige kreditorer havde ret til at tage tingen  

 tilbage, men i stedet indgår en ny aftale om ejendomsforbehold, eller der  

 til sikkerhed for sælgeren eller en financier oprettes et løsørepantebrev  

 med pant i genstanden.
Om et løsørepantebrev er udstedt og tinglyst, før  

 genstanden føres ind på ejendommen, bør være uden betydning, når blot  

 pantsætningsaftalen er gyldig mellem parterne og kan bevises.
I det omfang, der opstår friværdi i sådant løsøre i takt med, at  

 restgæld betales, gribes denne friværdi af TL § 37, således at friværdien  

 altid indgår i ejendommens pant.
Der kan derfor ikke foretages udlæg  

 særskilt i sådant løsøre eller i den friværdi, der efterhånden opstår  

 heri.
D.5.6.8 Særligt for  

 landbrugsejendomme Som en særlig udvidelse af TL § 37 gælder for landbrugsejendomme, at  

 besætning, gødning, afgrøder og andre frembringelser er omfattet af  

 bestemmelsen, hvis der foreligger en landbrugsbedrift, og hvis produkterne  

 er af den art, der sædvanligvis frembringes og sælges af virksomheden.
 Dog kan der foretages udlæg i produkter, der er afsætningsklare, dvs.  

 at produkterne er udskilt med henblik på salg.
D.5.6.8.1 Besætning For at dyr kan være omfattet af TL § 37, kræves der efter den  

 sædvanlige opfattelse, at de enten er avlsdyr eller hører til i driften af  

 landbruget, og at de er landbrugsdyr i traditionel forstand.
Uden for TL §  

 37 falder derfor fx rideheste og andre dyr, der anvendes til  

 fritidsformål.
 En yderligere betingelse er, at dyrene skal være af væsentlig betydning  

 for landbrugets drift og for ejendommen.
D.5.6.8.2 Gødning, afgrøder og andre  

 frembringelser Der sigtes umiddelbart kun på selve driften af landbruget og på  

 resultaterne af driften.
 Den gødning, der er omfattet af § 37, er den gødning, der skal anvendes  

 ved drift af ejendommens jorder.
Begrebet afgrøder omfatter umiddelbart kun resultatet af  

 landbrugsdriften, dvs. såvel avl på roden som indhøstet avl og afgrøde,  

 men derimod ikke leveringsrettigheder til fx kartoffelmelsfabrik eller  

 sukkerfabrik mv.
Ejendomspanthaverne skal således respektere eksempelvis  

 sukkerroefabrikkens ret til at kræve levering af sukkerroehøsten til  

 dækning af sukkerroefabrikkens udlæg til frø, gødning, forskud og fragt.  

 Når derimod levering har fundet sted, udgår afgrøden af panteretten efter  

 § 37, og ejendomspanthaverne får umiddelbart ingen ret over landmandens  

 afregningstilgodehavende, jf. nærmere i  

 D.5.6.10.
D.5.6.8.3 Udskillelse ifølge regelmæssig  

 drift Ved udskillelse ifølge regelmæssig drift forstås, at salget er en  

 driftsøkonomisk disposition, eller at det er et led i en omlægning af  

 driften.
Med hensyn til omlægning af driften opstår dilemmaet, om der foreligger  

 vanrøgt (jf. pantebrevsformularernes sædvanlige vanrøgtsregel) eller en  

 lovlig udskillelse.
Der må under alle omstændigheder indrømmes  

 pantsætteren et vist spillerum ved afgørelsen af, hvad driftsøkonomiske  

 hensyn tilsiger.
 Sker udskillelsen kun for at forbedre likviditeten eller af  

 finansieringshensyn, er udskillelsen ulovlig, medmindre panthaverne har  

 samtykket heri.
Til belysning af problematikken kan nævnes UfR 1986, 386 VLD, der  

 omhandler kontraktsfinansiering af smågrise: En landmand solgte på  

 kontrakt et antal smågrise til slagteriet, men grisene skulle blive på  

 ejendommen til opfedning og senere levering til slagtning.
Grisene fandtes  

 ikke at være udskilt ifølge en regelmæssig drift af ejendommen, hvorfor de  

 fortsat var omfattet af TL § 37.
 En ejendomspanthaver vil i kraft af almindelige  

 passivitetsbetragtninger kunne fortabe sin ret til at påberåbe sig § 37,  

 såfremt han ikke inden rimelig tid protesterer imod en ulovlig  

 udskillelse, hvorom han har fået kendskab.
D.5.6.9 Manglende opfyldelse af betingelserne  

 efter TL § 37 Hvis kravene i TL § 37 om varig indretning til erhvervsvirksomhed eller  

 kravet om, at det skal være almindeligt driftsmateriel, ikke er opfyldt,  

 får det den konsekvens, at panthavere i den faste ejendom ikke har pant i  

 løsøret efter § 37.
Dette betyder, at der kan foretages udlæg i løsøret uden hensyntagen  

 til ejendommens panthavere, jf.
RPL § 510, stk. 1.
Er der sket ulovlig udskillelse fra ejendommen, er konsekvensen, at  

 erhververen af det udskilte kan pålægges at tilbagelevere eller erstatte  

 det udskilte.
Det er dog en betingelse herfor, at der er handlet  

 forsætligt eller groft uagtsomt, fx i forbindelse med "afklædning" af en  

 landbrugsejendom.
Som nævnt ovenfor under D.5.6.8.3 kan panthaveren  

 endvidere ved passivitet fortabe sit krav mod  

 erhververen.
D.5.6.10 Surrogater Ifølge TL § 37, stk. 2, omfatter tinglyst pant i fast ejendom uden  

 særlig aftale også ejendommens og tilbehørets forsikringssummer.
Det  

 gælder formentlig både almindelige erstatninger og  

 ekspropriationserstatninger.
Derimod omfatter § 37 ikke salgssummer for afhændede løsøregenstande,  

 overskud, bonus, efterbetalinger mv.
Se fx TfS 1992, 448 VLK, hvorefter  

 vederlag for salg af såkaldte mælkekvoter ikke var omfattet af § 37.
 Sådanne fordringer kan gøres til genstand for udlæg eller  

 transport.
D.5.6.11 Biler Biler omfattet af tilbehørspantet efter TL § 37 kan som nævnt ovenfor  

 tillige være omfattet af TL § 42c, men en pantsætning af eller et udlæg i  

 en sådan bil må altid respektere et gyldigt ejendomstilbehørspant efter §  

 37. Der henvises til afsnit D.5.6.6.6.2 for en nærmere omtale af reglen i  

 § 37, stk. 3, hvorefter § 37 fra den 1. juni 1993 ikke omfatter  

 motorkøretøjer, idet ejendomsforbehold, underpant og udlæg ifølge § 42d  

 skal registreres i bilbogen for at få omsætningsbeskyttelse (jf. herom  

 D.5.7.11.2.2).
D.5.6.12 Tilbehør efter TL § 38 D.5.6.12.1 Indledning TL § 38 finder anvendelse på alle ejendomme, uanset om det er erhvervs-  

 eller beboelsesejendomme.
D.5.6.12.2 Når en bygning er helt eller delvist  

 opført Egentlige bygninger, det vil sige erhvervsejendomme,  

 beboelsesejendomme, udlejningsejendomme, garager og lignende, omfattes  

 naturligvis af bestemmelsen, hvad enten de er færdigopførte eller ej, og  

 uanset om de er taget i brug.
Det har ingen betydning, om bygningen har en  

 eller flere ejere eller eventuelt er ejet af det offentlige eller en  

 juridisk person.
 Andre større faste anlæg på en grund kan være omfattet, men det  

 afhænger af den til enhver tid herskende opfattelse af, hvad man forstår  

 ved begrebet bygning.
Der har eksempelvis hersket en del tvivl om, hvorvidt vindmøller i  

 relation til § 38 kunne betragtes som en bygning.
Spørgsmålet er i UfR  

 1991, 447 VLK, besvaret benægtende for så vidt angik en vindmølle med en  

 tårnhøjde på 24 m.
Senere, i UfR 1993, 191 VLK, antog Vestre Landsret, at  

 en vindmølle, der var fastboltet på et betonfundament på 9 x 9 m, som var  

 piloteret mere end to meter ned i jorden, måtte sidestilles med en  

 bygning.
D.5.6.12.3 Genstande Der vil i praksis være forskel på de genstande, der indlægges i  

 beboelsesejendomme og i erhvervsejendomme, hvorfor disse to typer vil  

 blive beskrevet hver for sig.
D.5.6.12.3.1 Beboelsesejendomme Egentlige bygningsbestanddele såsom døre, vinduer, el-installationer,  

 sanitetsgenstande og lignende er naturligvis omfattet af bestemmelsen.
 Også varmekilder, der har en mere varig placering, er omfattet, hvilket  

 indebærer, at oliefyr, gasfyr, brændeovne, pejse og lignende fanges af  

 bestemmelsen, uanset om de er hovedvarmekilden eller blot et  

 supplement.
 Bestemmelsen finder analog anvendelse på de genstande, der i øvrigt  

 befinder sig på grunden i form af træer, hegn, rækværk, havelåger,  

 flagstang, drivhuse og redskabsskure mv.
 Begrebet husholdningsmaskiner omfatter alene hårde hvidevarer (ikke  

 miksere, blendere mv.), hvilket efter foreliggende domspraksis vil sige  

 komfurer, køleskabe, frysere, emhætter, vaskemaskiner, tørretumblere,  

 opvaskemaskiner og lignende.
 Som hovedregel kan man sige, at TL § 38 omfatter løsøregenstande og  

 tilbehør, der sædvanligvis efterlades i en beboelsesejendom, når den  

 fraflyttes ved salg.
D.5.6.12.3.2 Erhvervsejendomme Afgrænsningen mellem løsøre efter § 37 og tilbehør efter § 38 sker ud  

 fra, om løsøret eller tilbehøret er indlagt til brug for bygningens  

 anvendelse til erhvervsvirksomhed, eller om det er indlagt til brug for en  

 særlig erhvervsvirksomhed.
 Kraftanlæg, elevatorer, varmeanlæg, køleanlæg og ventilationsanlæg mv.  

 må betragtes som indlagt til bygningens anvendelse som erhvervsejendom og  

 er derfor omfattet af § 38.
 Også for erhvervsejendomme kan som hovedregel siges, at løsøre og  

 tilbehør, der bliver i bygningen ved en virksomheds fraflytning, vil være  

 omfattet af § 38.
D.5.6.12.4 Indlagt i bygningen TL § 38 omfatter kun løsøregenstande, der kan betragtes som tilbehør  

 til bygningen.
 At løsøregenstanden skal være indlagt i bygningen, betyder, at  

 genstanden ikke må være mobil, idet den skal være bestemt til stationær  

 brug (uden at det dog kan kræves, at den er mur- og nagelfast), at  

 anbringelsen ikke blot er midlertidig, og at installationen af genstanden  

 i bygningen er tilendebragt.
 Genstande, der ikke opfylder disse betingelser, vil ikke være omfattet  

 af TL § 38, men de kan udmærket være omfattet af § 37, ligesom de kan være  

 omfattet af RPL § 509.
D.5.6.12.5 På ejerens bekostning TL § 38 omfatter ikke løsøre eller tilbehør, der er anskaffet af andre  

 end ejeren af bygningen.
Er løsøret eller tilbehøret anskaffet af andre,  

 hører det ikke under ejendommens pant.
Vestre Landsret har dog i UfR 1990, 203 VLK, fastslået, at en lejet  

 tørretumbler og kummefryser, der var installeret i en beboelsesejendom,  

 var omfattet af TL § 38, idet anbringelsen ikke blot var midlertidig,  

 hvorfor de ansås for indlagt i bygningen.
De var dermed omfattet af  

 begrebet "husholdningsmaskiner" i § 38. Det kan derfor ikke betragtes som  

 eneafgørende, om ejendommens ejer har købt eller lejet  

 løsøret.
D.5.6.13 Pantsætning efter TL § 47b, stk. 2 -  

 erhvervsvirksomhed fra lejet ejendom TL § 47b, stk. 2, åbner mulighed for, at en virksomhed, der drives fra  

 lejede lokaler, kan pantsætte driftsmidler og driftsinventar blot med en  

 summarisk angivelse.
Bestemmelsen er en undtagelse fra hovedreglen om, at  

 pantsatte effekter skal være bindende individualiseret, idet der ikke kan  

 stiftes en panteret i såkaldte "tingsindbegreb" (dvs. samlinger af  

 ikke-specificerede løsøregenstande), jf. stk. 1.
Pantsætning efter TL § 47b, stk. 2, omfatter reelt de samme genstande,  

 som ville høre under TL § 37, hvis virksomheden i stedet havde ejet  

 ejendommen.
Reglen skyldes da også et ønske om at give virksomheder, der  

 drives fra lejet ejendom, samme mulighed for at benytte virksomhedens  

 driftsinventar og driftsmateriel som kreditgrundlag, som virksomheder, der  

 drives fra egen ejendom, har i kraft af § 37. Der er dog den forskel, at  

 den lejede ejendom ikke behøver at være indrettet med erhvervsvirksomhed  

 for øje.
Det er imidlertid en betingelse, at virksomheden virkelig kan  

 siges at være drevet fra lejet ejendom.
Hvis virksomheden primært drives  

 fra egen ejendom, medens den lejede ejendom alene er at betragte som et  

 accessorium hertil, kan løsøre, der befinder sig på den lejede ejendom,  

 derfor ikke gyldigt pantsættes under ét i medfør af § 47b, stk. 2.
 Varelager og lignende omfattes ikke af en sådan pantsætning - heller  

 ikke, selv om pantebrevet måtte angive at have pant i varelageret, idet  

 hovedreglen i stk. 1, hvorefter der består et forbud mod pant i  

 "tingsindbegreb", da finder anvendelse.
 I lighed med § 37 omfattes heller ikke de i § 42c nævnte køretøjer.
Pantsætningen hindrer ikke, at driftsmidler mv. udskilles ifølge en  

 regelmæssig drift af virksomheden, og nye driftsmidler mv., som anskaffes  

 i forbindelse med en sådan udskiftning, vil blive omfattet af  

 pantsætningen af denne form for "tingsindbegreb". Udskillelse ifølge  

 retsforfølgning er principielt ikke en udskillelse ifølge regelmæssig  

 drift.
Dette har ikke nogen større betydning i relation til driftsmidler  

 mv., der omfattes af TL § 37, da der ifølge RPL § 510 ikke uden samtykke  

 fra såvel skyldneren som panthaverne og eventuelle andre berettigede kan  

 foretages særskilt udlæg i disse driftsmidler mv.
Med hensyn til § 47b,  

 stk. 2, får det dog betydning, idet denne bestemmelse, der er formuleret  

 på samme måde som § 37, ikke omfattes af henvisningen i RPL § 510. Drives  

 virksomheden fra lejet ejendom, og har virksomhedens indehaver udstedt et  

 pantebrev i medfør af § 47b, stk. 2, kan der således nok foretages  

 særskilt udlæg i enkelte driftsmidler mv., men kun med respekt af  

 panthaverens ret, hvilket kan give anledning til visse praktiske problemer  

 i forbindelse med afholdelse af tvangsauktion på grundlag af udlægget.
Der kræves i pantebrevet ikke nogen specifikation af de driftsmidler og  

 det driftsinventar, der er pantsat.
Der kræves blot en beskrivelse af, at  

 pantet vedrører driftsmidler og driftsinventar tilhørende en bestemt  

 virksomhed, der drives fra lejede lokaler på en bestemt adresse.
Deri  

 ligger, at hvis virksomheden skifter adresse, eller hvis en del af  

 driftsmidlerne/driftsinventaret flyttes til en anden adresse, uden at  

 pantebrevet tinglyses med ændringen, er de genstande, der ikke længere er  

 på den oprindelige adresse, ikke længere omfattet af pantet.
Efter lov om høstpant kan ejeren eller brugeren af en landbrugsejendom  

 stifte pant i ejendommens afgrøder til sikkerhed for betalingen af gæld  

 opstået i forbindelse med køb af visse rå- og hjælpestoffer.
Panteretten  

 efter et sådant høstpantebrev går ifølge lovens § 7, stk. 3, forud for  

 såvel alle tidligere stiftede panterettigheder i den faste ejendom med  

 tilbehør som panterettigheder efter § 47b, stk.  

 2.
D.5.6.14 Hvornår kan udlæg foretages  

 ? Hvis skyldneren ejer fast ejendom, kan fogeden utvivlsomt foretage  

 udlæg heri.
En skyldner kan dog ikke forlange, at der skal foretages udlæg i fast  

 ejendom, hvis han ejer andre aktiver, hvori udlæg kan foretages, jf.
RPL §  

 517, stk. 3. Det skyldes, at fast ejendom er vanskelig og ofte  

 omkostningskrævende at tvangsrealisere, ligesom en fast ejendom desuden  

 kan være overbehæftet.
Der kan herske usikkerhed om, hvorvidt en tvangsauktion i det hele  

 taget vil indbringe et provenu til udlægshaveren.
Dette gælder ofte, selv  

 om driftsinventar og driftsmidler tilhørende en erhvervsejendom sælges  

 sammen med ejendommen på tvangsauktion og derfor må forventes at forhøje  

 ejendommens værdi.
Hvis en skyldner har arvet ejendommen eller overtaget den i forbindelse  

 med skilsmisse, men ikke har fået sin adkomst tinglyst, kan der alligevel  

 foretages udlæg i ejendommen.
Udlægget kan tinglyses, når fogeden samtidig  

 fremsender en skifteretsattest eller bodelingsoverenskomst med anmodning  

 om tinglysning som adkomst.
 Skifteretsattesten eller bodelingsoverenskomsten kan - mod betaling af  

 gebyr - indhentes hos skifteretten.
 Er ejendommen erhvervet på tvangsauktion, uden at auktionsskøde er  

 tinglyst som adkomst, kan man ved fremsendelse af udskrift af fogedbogen  

 fra tvangsauktionen tilsvarende begære denne lyst som adkomst for  

 skyldneren, således at udlægget i ejendommen kan tinglyses.
 Hvis skyldnerens eneste aktiv er fast ejendom, der er overbehæftet, bør  

 der som hovedregel ikke foretages udlæg i denne, jf. herom afsnit  

 D.5.6.4.
D.5.6.15 Udlæg i fast ejendom solgt eller købt  

 på betinget skøde D.5.6.15.1 Indledning I visse situationer kan det forekomme, at der skal foretages udlæg hos  

 en skyldner, der enten har solgt eller købt fast ejendom på betinget  

 skøde.
 Et betinget skøde indebærer, at der stiftes en ret, som først er  

 endelig, når visse nærmere betingelser er opfyldt - oftest erlæggelse af  

 udbetaling eller restkøbesum for ejendommen eller en offentlig myndigheds  

 godkendelse af overdragelsen.
 Der kan foretages udlæg i den ret, der er stiftet ved det betingede  

 skøde eller ved slutsedlen.
D.5.6.15.2 Udlæg hos sælger Hvis en skyldner har solgt en fast ejendom på betinget skøde, kan der  

 foretages udlæg i den kontante udbetaling og/eller i sælgerpantebreve, der  

 udstedes i forbindelse med handelen, ligesom der kan foretages udlæg i  

 selve ejendommen.
Hvis der foretages udlæg i den kontante udbetaling, svarer det til, at  

 der er foretaget udlæg i en simpel fordring.
Der skal foretages  

 underretning til køberen og den advokat, der berigtiger handelen, om  

 udlægget, således at afregningen sker til rette vedkommende.
Et udlæg i  

 kontant udbetaling skal dog respektere de omkostninger, der er nødvendige  

 til handelens gennemførelse, og som normalt dækkes af udbetalingen,  

 medmindre andet er bestemt i slutsedlen.
 Sker udlægget i sælgerpantebreve, skal der ske underretning til  

 ejendommens køber og til den berigtigende advokat, således at  

 sælgerpantebrevene udleveres til fogeden i medfør af RPL § 523, stk.  

 2.
 Et udlæg i selve ejendommen skal tinglyses, men det vil dog ved  

 tinglysningen få påtegning om, at det bliver slettet af tingbogen ved  

 lysning af endeligt skøde.
D.5.6.15.3 Udlæg hos køber Hvis skyldneren har købt fast ejendom på betinget skøde, kan der  

 foretages udlæg i ejendommen.
 Udlægget skal tinglyses, og ved tinglysningen vil udlægget få påtegning  

 om, at køberens adkomst er betinget, og at udlægget vil blive slettet af  

 tingbogen, såfremt der ikke lyses endeligt skøde, hvorfor det foreløbigt  

 tinglyses som en byrde på ejendommen.
Der kan også foretages udlæg i køberens ret til tilbagebetaling af  

 udbetalingen i tilfælde af, at handelen ikke gennemføres.
Udlæg i denne  

 ret, som er en simpel fordring, skal meddeles til sælgeren af ejendommen  

 og til den advokat, der berigtiger handelen, således at udbetaling sker  

 til rette vedkommende, hvis handelen ikke  

 gennemføres.
D.5.7 Løsøre D.5.7.1 Indledning Begrebet løsøre er vanskeligt at definere, men i relation til udlæg kan  

 man som hovedregel sige, at løsøre er andre aktiver end fast ejendom,  

 registreret skib, registreret fly og fordringer, herunder værdipapirer,  

 samt de i TL § 42c nævnte køretøjer.
Om udlæg i disse køretøjer henvises  

 til D.5.7.11.2.2 om bilbogen.
 Løsøre er flytbare aktiver og omfatter bl.a. indbo, visse køretøjer,  

 udstyr til fritidsinteresser, maskiner og lignende, der ikke er omfattet  

 af pant i fast ejendom, og som er af den art, der sædvanligvis ikke sælges  

 sammen med fast ejendom.
D.5.7.2 Sikringsakt Udlæg i løsøre har prioritetsbeskyttelse over for andre kreditorer og  

 godtroende aftaleerhververe fra det tidspunkt, hvor udlægget foretages,  

 jf. modsætningsvist RPL § 526, stk. 2. For udlæg foretaget af fogedretten  

 afgøres rækkefølgen mellem flere udlæg i samme aktiv af tidspunktet for  

 indgivelsen af anmodning om udlæg, jf. stk. 1.
 Foretages der således af en told- og skattefoged/pantefoged udlæg i en  

 ting, hvori der senere af fogedretten foretages udlæg for en kreditor,  

 hvis anmodning er indgivet selv samme dag, hvor told- og  

 skatte-/pantefogedens udlæg blev foretaget, bliver udlæggene sideordnede;  

 det er den almindelige opfattelse, at flere af told- og  

 skatte-/pantefogeder i samme ting foretagne udlæg prioriteres indbyrdes  

 efter dato - ikke efter klokkeslæt.
Foretager pantefogeden udlæg for flere rater af samme skattekrav, kan  

 de først forfaldne dækkes først.
Er der derimod tale om krav med  

 forskelligt grundlag, må der, hvis ikke andet bestemmes, ske en  

 forholdsmæssig fordeling efter princippet i § 526, stk. 1, 2.  

 pkt.
D.5.7.3 Legitimationsvirkning Ved udlæg i løsøre er der ikke samme behov for at berøve skyldneren  

 legitimationen som fx ved udlæg i fordringer.
Der kan dog være visse  

 situationer, hvor skyldneren skal fratages legitimationen.
Disse situationer er, hvor Her skal der gives underretning til den foranstående rettighedshaver om  

 udlægget.
 Ejendomsforbeholdssælgeren skal underrettes om, at der er foretaget  

 udlæg i løsøret, for at sikre, at skyldneren ikke, i tilfælde af at  

 løsøret tilbagetages gennem fogedretten, kan få en eventuel friværdi i  

 løsøret udbetalt.
En underpanthaver skal ligeledes underrettes om et foretaget udlæg af  

 hensyn til sin ret til at realisere sit pant ved tvangsauktion.
Et  

 eventuelt overskydende provenu ved auktionen må ikke udbetales til  

 skyldneren, men skal i fornødent omfang tilgå udlægshaveren.
 Håndpanthaveren skal også have underretning om udlægget, således at  

 han, når hans tilgodehavende er indfriet, kan forespørge udlægshaveren om,  

 hvorvidt løsøret eventuelt kan udleveres til  

 skyldneren.
D.5.7.4 Hvornår kan udlæg foretages?  

 (ejendomsrettens overgang) Som allerede nævnt kan udlæg umiddelbart foretages i løsøre efter RPL §  

 508. Udlægsadgangen er dog betinget af, at løsøret tilhører  

 skyldneren.
D.5.7.4.1 Købt kontant og leveret Hvis skyldneren er køber, og han har købt løsøret kontant og fået det  

 udleveret, så det indgår i hans formue, kan der foretages udlæg deri.
 Hvis skyldneren er sælger, og han har solgt løsøret kontant og leveret  

 det, er det gået ud af hans formue, og der kan ikke foretages udlæg i  

 løsøret.
D.5.7.4.2 Endnu ikke leveret Hvis levering endnu ikke har fundet sted, skal der skelnes mellem køb  

 af D.5.7.4.2.1 Udlæg hos køber Der kan ikke hos køber foretages udlæg i købte genusvarer, der endnu  

 fysisk befinder sig i sælgerens varetægt, medmindre genusvarerne efter  

 aftale mellem køber og sælger er bindende individualiseret.
Der kan hos køber foretages udlæg i købte speciesvarer, selv om de  

 stadig fysisk befinder sig i sælgers varetægt.
Hvis der er tale om  

 kreditkøb, kan sælger ikke med sit krav på vederlag for det solgte  

 fortrænge et foretaget udlæg.
Se også D.5.7.6.
D.5.7.4.2.2 Udlæg hos sælger Der kan hos sælger foretages udlæg i solgte genusvarer, som stadig  

 fysisk befinder sig i hans varetægt, medmindre varerne efter aftale mellem  

 køber og sælger er bindende individualiseret.
Der kan ikke hos sælger foretages udlæg i solgte speciesvarer, selv om  

 de stadig fysisk befinder sig i hans varetægt.
Der kan derimod foretages  

 udlæg i sælgers krav på vederlag for det solgte.
Der er i så fald tale om  

 udlæg i en simpel fordring.
D.5.7.4.3 Brugsret til løsøre Hvis skyldneren har en brugsret til løsøre - dvs. at skyldner har lånt  

 eller lejet løsøret - kan der ikke foretages udlæg i løsøret, idet det  

 tilhører tredjemand.
 Hvis tredjemand har deponeret løsøre hos skyldneren, kan der  

 naturligvis heller ikke foretages udlæg heri, idet løsøret fortsat  

 tilhører tredjemand.
D.5.7.4.4 Udlån af løsøre Hvis skyldner har udlånt eller udlejet løsøre til tredjemand, indgår  

 det stadig i skyldnerens formue, selv om det ikke er i hans fysiske  

 varetægt.
 Der kan derfor også foretages udlæg i sådant løsøre.
 Har tredjemand en brugsret eller en lejerettighed, der er sikret, skal  

 udlægget dog respektere tredjemands ret.
D.5.7.5 Salg og køb med  

 ejendomsforbehold D.5.7.5.1 Ejendomsforbehold En sælger kan levere varer mod ejendomsforbehold, hvilket indebærer, at  

 ejendomsretten først overgår fuldt og helt til køberen, når salgssummen er  

 færdigbetalt.
 Heri ligger naturligvis, at der ikke er tale om nogen kontant handel,  

 men derimod om ratevis betaling eller betaling på et senere tidspunkt.
 Der er en række betingelser, der skal være overholdt, for at et  

 ejendomsforbehold er gyldigt.
Nogle af disse fremgår af lovgivningen, og andre er baseret på  

 retssædvane, men det er en ufravigelig regel, at et ejendomsforbehold skal  

 være aftalt mellem sælger og køber senest ved overgivelsen af varen til  

 køber.
Et senere aftalt ejendomsforbehold er ikke gyldigt.
 Der skelnes lovgivningsmæssigt mellem forbrugerkøb og  

 erhvervskøb.
D.5.7.5.1.1 Forbrugerkøb Ved forbrugerkøb forstås ifølge købelovens § 4a et køb, som en køber  

 (forbruger) foretager hos en erhvervsdrivende, der handler som led i sit  

 erhverv, når køberen hovedsagelig handler uden for sit erhverv.
Sælgeren  

 har bevisbyrden for, at købet ikke er et forbrugerkøb.
Som forbrugerkøb  

 anses under i øvrigt samme betingelser endvidere køb fra  

 ikke-erhvervsdrivende, hvis aftalen om køb er indgået eller formidlet for  

 sælgeren af en erhvervsdrivende.
 Forbrugerkøb med ejendomsforbehold er reguleret i lov om kreditaftaler,  

 som den 1. januar 1991 afløste den tidligere gældende kreditkøbslov.
 For at et ejendomsforbehold skal have gyldighed i forbrugerkøb, skal  

 ejendomsforbeholdet være aftalt senest ved overgivelsen af det købte til  

 køberen, ligesom køberen skal have præsteret en udbetaling på mindst 20 %  

 af den kontante salgspris, og salgsprisen (kontantprisen) skal være mindst  

 2.000 kr., jf. lovens § 34, stk. 1.
 Ejendomsforbeholdet er ikke gyldigt, hvis udbetalingen erlægges i form  

 af et lån fra sælgeren til køberen.
Låner køberen hos tredjemand penge til udbetalingen, vil  

 udbetalingskravet derimod være opfyldt, medmindre sælgeren som kautionist  

 eller lignende hæfter for lånets opfyldelse.
Sælgeren kan i et sådant  

 tilfælde nemlig ikke siges at være "fyldestgjort" for udbetalingen, jf.  

 ordlyden af § 34, stk. 1, nr. 4.
Udbetalingen kan erlægges med andet end penge, fx arbejde, eller i form  

 af en transport på en fordring, forudsat at køberen bliver frigjort  

 derved.
Indestår køberen derimod for betalingen af den transporterede  

 fordring, fx fordi han har givet skadesløs transport på denne, kan  

 transporten ikke betragtes som fyldestgørende udbetaling.
Udstedelse af en  

 veksel opfylder ikke lovens krav til udbetalingen, idet vekslen efter sit  

 indhold blot giver en vis henstand med betalingen.
 Betaling med check må derimod anses som en gyldig udbetaling, selv om  

 det senere - imod sælgerens forventning - viser sig, at checken er  

 dækningsløs.
Loven gælder også for lejeaftaler, hvis betalingen fremtræder som et  

 vederlag for brug af en ting, når det må antages at være meningen, at  

 lejeren reelt skal blive ejer af tingen, når lejeperioden er udløbet, og  

 lejen er betalt ("maskeret kreditsalg"), jf. lovens § 6, stk. 2. Sådanne  

 lejeaftaler betragtes som køb med ejendomsforbehold, hvilket vil sige, at  

 "udlejers" mulighed for at håndhæve ejendomsforbeholdet over for  

 "lejerens" kreditorer afhænger af, hvorvidt ovennævnte betingelser for  

 ejendomsforbeholdets gyldighed er overholdt.
Leasingaftaler vil også kunne  

 være maskerede kreditsalg, jf. nedenfor i D.5.7.10.2. For forbrugerkøb er  

 sådanne ejendomsforbeholds gyldighed således afhængig af, at "lejeren"  

 (dvs. reelt køberen) har erlagt en udbetaling på mindst 20 % af  

 kontantprisen, jf. § 34, stk. 1, nr. 4. Desuden må leje-/leasingaftalen  

 være underskrevet - og dermed ejendomsforbeholdet taget - inden tingens  

 overgivelse, jf. § 34, stk. 1, nr. 1. Derimod skal "udlejeren" (dvs. reelt  

 sælgeren) ikke udtrykkeligt formulere et ejendomsforbehold, idet en sådan  

 kontrakt i henhold til § 6, stk. 2, netop betragtes som "køb med  

 ejendomsforbehold".
 Loven gælder derimod ikke i forbindelse med kontokøb, dvs. køb på  

 løbende konto, hvor der fx er meddelt et kreditmaksimum, men hvor  

 kontohaveren i takt med nedbringelse af saldoen kan foretage nye køb mod  

 kredit, jf. lovens § 3, stk. 2.
D.5.7.5.1.2 Erhvervskøb Som erhvervskøb betegnes de køb, der ikke er forbrugerkøb, jf. om disse  

 D.5.7.5.1.1.
Ifølge § 50, stk. 1, i lov om kreditaftaler finder lovens kapitel 10  

 (om køb med ejendomsforbehold) tilsvarende anvendelse på  

 ikke-forbrugerkøb, hvor der er aftalt ejendomsforbehold.
Dog er der ifølge  

 § 50, stk. 2, visse undtagelser.
Således er et ejendomsforbehold ved  

 erhvervskøb ikke betinget af, at sælgeren ved overgivelsen af det købte er  

 fyldestgjort for mindst 20 % af kontantprisen, således som det kræves ved  

 forbrugerkøb, jf. lovens § 34, stk. 1, nr. 4. Det er dog også ved  

 erhvervskøb en betingelse for ejendomsforbeholdets gyldighed, at dette  

 skal være aftalt senest ved overgivelsen af det købte til den  

 erhvervsdrivende køber, og at den samlede købspris overstiger 2.000 kr.
Om kravene til beviset for, at der er tale om et erhvervskøb, kan  

 henvises til UfR 1988, 206 VLD.
I sagen havde sælgeren af en personbil  

 solgt med sædvanligt ejendomsforbehold haft rimelig grund til at gå ud  

 fra, at personbilen skulle bruges erhvervsmæssigt, hvilket dog viste sig  

 ikke at være tilfældet.
Selv om udbetalingen havde været mindre end de ved  

 forbrugerkøb krævede 20 %, jf. ovenfor, kunne sælgeren hævde sit  

 ejendomsforbehold over for to udlægshavere.
Ifølge lovens § 2 finder lovens kapitel 11 om erhvervskøb ikke  

 anvendelse på erhvervsdrivendes køb, hvor købet er sket til videresalg  

 eller består af materialer, der indgår i virksomhedens produktion.
Efter  

 retspraksis kan der dog ved kreditkonsignation aftales et  

 ejendomsforbehold, såfremt de almindelige betingelser er opfyldt, og  

 køberen ("konsignataren") er forpligtet til at afregne over for sælgeren  

 ("konsignanten"), så snart "konsignataren" har videresolgt varen.
Tanken  

 er, at et ejendomsforbehold ikke må tjene til at sikre en kreditgivning.  

 Et sådant ejendomsforbehold vil dog normalt kun kunne håndhæves over for  

 konsignantens kreditorer, men ikke tillige dennes godtroende  

 aftaleerhververe.
Se om konsignation afsnit D.5.7.8.
Ejendomsforbeholdet er ved et erhvervskøb endvidere betinget af, at den  

 solgte vare er individualiseret, således at der ikke kan herske tvivl om,  

 hvad forbeholdet omfatter.
Et ejendomsforbehold kan ikke anvendes for  

 andre varer end dem, der er omfattet af aftalen, og kan således ikke  

 anvendes som en slags varelagerpant, og det kan kun gøres gældende for  

 prisen på de varer, ejendomsforbeholdet omfatter.
 Se ovenfor i D.5.7.5.1.1 om maskerede kreditsalg (jf. § 6, stk. 2, i  

 lov om kreditaftaler), der også kan forekomme i forbindelse med  

 erhvervskøb.
D.5.7.5.2 Gyldighedsbetingelserne ikke  

 overholdt Hvis blot en enkelt af gyldighedsbetingelserne i forbindelse med lov om  

 kreditaftaler eller ifølge retssædvane ikke er overholdt, er  

 ejendomsforbeholdet ikke gyldigt, og det skal herefter ikke respekteres af  

 køberens kreditorer.
 Fogeden skal derfor altid, når det ved udlæg hos en sælger eller en  

 køber oplyses, at der er ejendomsforbehold, undersøge, om  

 gyldighedsbetingelserne er opfyldt.
 Hvis ejendomsforbeholdet ikke er gyldigt, vil et udlæg i løsøret - alt  

 andet lige - opnå første prioritet.
D.5.7.5.2.1 Udlæg hos sælger Selv om ejendomsforbeholdet ikke er gyldigt, har sælgeren af løsøret  

 stadig et krav mod køberen på betaling, og der kan foretages udlæg i dette  

 krav.
Salget kan sammenlignes med almindeligt salg mod kredit, jf. afsnit  

 D.5.7.6.
D.5.7.5.2.2 Udlæg hos køber Hvis ejendomsforbeholdet ikke er gyldigt, foretages der udlæg i løsøret  

 uden respekt af sælgerens ret.
Sælgeren skal snarest efter have underretning om det foretagne udlæg og  

 om, at ejendomsforbeholdet ikke respekteres.
Hvis sælgeren fremsætter  

 indsigelse herimod, skal udlægget indbringes for fogedretten efter INDL §  

 6, idet sælgeren ved sin indsigelse har gjort sig til part i  

 udlægsforretningen i overensstemmelse med RPL §  

 499.
D.5.7.5.3 Gyldigt ejendomsforbehold Selv om det konstateres, at ejendomsforbeholdet er gyldigt, er det  

 alligevel ikke udelukket at foretage udlæg i løsøret, idet der efter RPL §  

 508 kan foretages udlæg i behæftede aktiver.
 Udlægget skal respektere ejendomsforbeholdet, men i takt med at  

 løsørets anskaffelsespris gradvis betales, opstår der friværdi i aktivet,  

 hvorved der bliver større og større nytteværdi af udlægget.
Opmærksomheden skal henledes på, om aktivets værdi forringes i samme  

 takt, som betaling til sælgeren sker, idet det er aktivets værdi på  

 udbringningstidspunktet, der afgør, om det kan inddrages under reglen i  

 RPL § 509, stk. 2, om erhvervsaktiver, jf.
Vestre Landsrets afgørelse i  

 UfR 1986, 592 VLK, og ovenfor i D.5.5.3. Endvidere skal man være opmærksom  

 på, at løsøret kan være omfattet af TL § 37.
I forbindelse med udlæggets foretagelse skal inddrivelsesmyndigheden  

 anmode om at få forevist købekontrakten, således at de nøjagtige  

 betalingsvilkår og kontraktens løbetid kan noteres, idet  

 inddrivelsesmyndigheden ikke kan tilpligte sælgeren at underrette  

 udlægshaver, når kontrakten er indfriet.
Sælgeren kan dog anmodes om at  

 foretage en sådan underretning.
Da udlægget ifølge RPL § 526, stk. 4,  

 bortfalder senest 8 uger efter, at tredjemands bedre ret er bortfaldet, er  

 det nødvendigt, at inddrivelsesmyndigheden fører kontrol med, hvornår  

 kontrakten er indfriet.
Så længe der er et gyldigt ejendomsforbehold, kan  

 inddrivelsesmyndigheden ikke foranstalte tvangsauktion over løsøret.
En  

 tvangsauktion ville gøre sælgers ret til i henhold til ejendomsforbeholdet  

 at tilbagetage det solgte ved misligholdelse  

 illusorisk.
D.5.7.5.3.1 Udlæg hos sælger Der kan kun foretages udlæg i kravet på betaling af restkøbesummen.
Der  

 er tale om udlæg i en simpel fordring, hvorfor køberen skal orienteres om,  

 at fremtidige betalinger ifølge kontrakten kun med frigørende virkning kan  

 ske til udlægshaveren.
D.5.7.5.3.2 Udlæg hos køber Der kan foretages udlæg i løsøret med respekt af ejendomsforbeholdet,  

 og sælgeren skal underrettes om udlægget.
 Opmærksomheden henledes dog på, at der ikke kan foretages særskilt  

 udlæg, hvis løsøret er omfattet af TL § 37, medmindre der foreligger  

 samtykke efter RPL § 510, stk. 1.
 Retsvirkningen af udlægget er, at den friværdi, der måtte blive  

 konstateret ved sælgerens tilbagetagelse af løsøret, ikke længere må  

 udbetales til køberen, men skal tilgå  

 udlægshaveren.
D.5.7.6 Kreditkøb Kreditkøb er et køb, hvor der ikke i forbindelse med indrømmelse af  

 kredittid aftales ejendomsforbehold, men derimod kun aftales  

 betalingsfrister.
Varen overgives til køberen i forbindelse med aftalens  

 indgåelse eller umiddelbart derefter, men inden købesummen forfalder til  

 betaling.
 Kreditkøb anvendes ofte ved køb eller salg af varer, der indgår i  

 produktion eller er beregnet til videresalg.
Hvis der er sket levering, Hvis der ikke er sket levering, Se afsnit D.5.7.4.2 om definitionen af species- og genusvarer, herunder  

 betydningen af en bindende individualisering.
D.5.7.7 Kommission Ved kommission forstås et handelsforhold, hvor en person  

 (kommissionæren) indgår handler med tredjemand i eget navn, men for en  

 andens (kommittentens) regning og risiko.
Forholdet er reguleret i  

 kommissionsloven.
D.5.7.7.1 Udlæg hos kommittenten Der kan foretages udlæg i de varer, der efter kommissionsaftalen  

 henstår hos kommissionæren, samt selvfølgelig de varer, der henstår hos  

 kommittenten.
 Der kan endvidere foretages udlæg i det krav, kommittenten har mod  

 kommissionæren for varer, der er solgt af kommissionæren.
 Kommissionæren har for det vederlag, han har krav på for sit arbejde  

 med salget, håndpanteret i de varer, kommittenten har stående hos  

 kommissionæren, og udlægget skal respektere denne håndpanteret, jf.  

 kommissionslovens § 31.
Der kan også foretages udlæg i de kontante midler, der er hos  

 kommissionæren, og som stammer fra solgte varer.
Betingelsen herfor er, at  

 det er aftalt, at kommissionæren skal holde sådanne midler afsondret fra  

 sine øvrige midler, at afsondringen er gennemført, og at der løbende har  

 været ført kontrol hermed.
D.5.7.7.2 Udlæg hos kommissionæren Der kan ikke foretages udlæg i kommissionsvarerne, idet disse tilhører  

 kommittenten.
 Der kan heller ikke foretages udlæg i kontante midler, der stammer fra  

 salget af kommissionsvarer, hvis de holdes adskilt fra kommissionærens  

 øvrige midler.
Fogeden skal derfor undersøge, om der hos kommissionæren reelt er  

 etableret en sådan adskillelse af kontante midler.
Hvis det ikke er  

 tilfældet, kan der foretages udlæg i de midler, kommissionæren er i  

 besiddelse af.
 Der kan endvidere foretages udlæg i det vederlag, som kommissionæren  

 har krav på for salgsarbejdet.
 Der skal i alle tilfælde tages hensyn til RPL § 509 om trangsbeneficiet  

 og efterlades kommissionæren tilstrækkelige midler, hvis kommissionæren er  

 en fysisk person.
D.5.7.8 Konsignation Konsignation er et handelsforhold, hvor en person (konsignanten)  

 overlader varer til en anden person (konsignataren) med henblik på dennes  

 videresalg af varerne for egen regning og risiko.
Ejendomsretten forbliver  

 hos konsignanten.
 Konsignation er ikke lovreguleret, men støttes på aftaleforhold.
Som nævnt under D.5.7.5.1.1 kan et ejendomsforbehold også gøres  

 gældende ved kreditkonsignation, men kun over for konsignatarens  

 kreditorer og ikke tillige dennes godtroende aftaleerhververe, idet et  

 videresalg jo netop er tilladt.
For at konsignanten kan opnå beskyttelse  

 mod konsignatarens kreditorer, skal følgende betingelser være opfyldt:
 Det er den herskende opfattelse i retsteorien, at ejendomsforbeholdets  

 gyldighed ikke tillige er betinget af, at der for konsignataren består en  

 returneringsret vedrørende de varer, han har købt af konsignanten, jf.  

 tillige UfR 1967, 200 ØLD.
Hvis det under en udlægsforretning påberåbes, at et varelager er  

 konsignationsvarer, skal fogeden overbevise sig om, at ovenstående  

 betingelser er opfyldt.
I modsat fald kan varelager og/eller betaling for  

 salg gøres til genstand for udlæg.
Hvis konsignationsaftalen omfatter de i TL § 42c nævnte registrerede  

 motorkøretøjer, påhængs- og sættevogne til biler eller campingvogne, skal  

 konsignationsaftalen være tinglyst for at nyde retsbeskyttelse, jf.
TL §  

 42d, stk. 1. Uregistrerede motorkøretøjer behandles derimod som løsøre.
Se  

 også D.5.7.11.2.2.
D.5.7.8.1 Udlæg hos konsignanten Det kan mellem konsignant og konsignatar inden overgivelsen være  

 aftalt, at de varer, der henstår hos konsignataren, er leveret med  

 ejendomsforbehold, jf. ovenfor.
Det betyder, at der kan foretages udlæg i  

 konsignantens ret i henhold til ejendomsforbeholdet, hvilket vil sige  

 retten til varerne, hvis de returneres, eller kontrakten misligholdes.
 Der kan endvidere foretages udlæg i konsignantens krav på betaling for  

 de varer, konsignataren sælger.
D.5.7.8.2 Udlæg hos konsignataren Der kan foretages udlæg i de rede penge, der forefindes hos  

 konsignataren, hvis de ikke er udsondret som værende konsignantens midler.  

 Det vil i praksis sige, at kun konsignatarens fortjeneste ved salget kan  

 gøres til genstand for udlæg, hvis udsondring af midlerne er sket.
 Der kan også foretages udlæg i de varer, der befinder sig hos  

 konsignataren, men nytteværdien af et sådant udlæg kan være begrænset,  

 idet udlægget eventuelt vil skulle respektere et ejendomsforbehold fra  

 konsignanten, jf. ovenfor.
D.5.7.9 Forhandlergrundsætningen Forhandlergrundsætningen er et princip, der sikrer, at en køber skal  

 kunne føle sig sikker på, at de varer, han køber hos en erhvervsdrivende,  

 ikke er behæftet med ejendomsforbehold fra sælgerens leverandør.
En almindelig køber skal ikke kunne udsættes for, at de varer, han har  

 købt, kan blive krævet tilbageleveret på grund af et sådant  

 ejendomsforbehold.
Hvis det var tilfældet, ville ingen køber kunne føle  

 sig sikker på, at han virkelig havde ejendomsretten til det købte, uanset  

 at han fuldt ud havde betalt for det.
D.5.7.10 Leasing Leasing ikke lovreguleret, men hviler på parternes aftale.
Der er reelt  

 tale om et lejeforhold.
D.5.7.10.1 Udlæg hos udlejer Hvis der foreligger en gyldig leasingkontrakt, kan der foretages udlæg  

 i udlejerens krav på lejeindtægter.
Der kan også foretages udlæg i de  

 udlejede løsøregenstande, men dog med respekt af lejerens rettigheder  

 ifølge leasingkontrakten.
D.5.7.10.2 Udlæg hos lejeren Hos lejeren kan der som udgangspunkt ikke foretages udlæg i de lejede  

 løsøregenstande, idet disse tilhører udlejeren.
Fogeden bør dog undersøge indholdet af leasingkontrakten.
Hvis det af  

 denne fremgår, at der er tale om, at lejeren senere skal overtage det  

 lejede løsøre, og det kan konstateres, at der er tale om et maskeret  

 kreditkøb (jf. § 6, stk. 2, i lov om kreditaftaler) - se afsnit D.5.7.6 -  

 kan fogeden dog foretage udlæg uden at respektere leasingkontrakten,  

 medmindre betingelserne for at opretholde et ejendomsforbehold er opfyldt.  

 Se om disse betingelser ovenfor i D.5.7.5.1.1 og D.5.7.5.1.2 om  

 henholdsvis forbruger- og erhvervskøb.
Hvis en leasingkontrakt falder ind  

 under bestemmelsen i førnævnte § 6, stk. 2, er der tale om et køb med  

 ejendomsforbehold, hvilket for forbrugerkøb navnlig kræver, at der er  

 erlagt en udbetaling på mindst 20 % af kontantprisen, jf. lovens § 34,  

 stk. 1, nr. 4, hvorimod der for erhvervskøb ikke består et sådant  

 udbetalingskrav.
Ejendomsforbeholdet skal ikke udtrykkeligt "tages" af  

 "udlejeren", idet dette er taget som følge af henføringen af  

 leasingkontrakten under § 6, stk. 2. Derimod skal kontrakten være indgået,  

 inden tingen overgives til "lejeren", jf. § 34, stk. 1, nr. 1.
 Højesteret statuerede i UfR 1986, 1 HD, at en leasingkontrakt i en  

 konkret sag var et erhvervskøb omfattet af den tidligere kreditkøbslovs §  

 2, stk. 2, der er forgængeren for ovennævnte § 6, stk. 2. Højesteret kom  

 til det modsatte resultat i UfR 1983, 334 HD, hvor det ikke fandtes  

 godtgjort, at en landmand skulle være ejer af det i sagen leasede  

 landbrugsudstyr.
D.5.7.11 Pantsætning af løsøre Pantsætning af løsøre kan ske enten ved håndpantsætning eller ved  

 underpantsætning.
Panteretten stiftes i begge tilfælde ved aftale mellem  

 skyldneren som pantsætter og aftaleerhververen som panthaver.
Man taler  

 også om viljesbestemt pant.
D.5.7.11.1 Håndpant Ved håndpant forstås en pantsætning, hvor ejeren (pantsætteren)  

 fratages rådigheden over det pantsatte.
 Sikringsakten ved håndpantsætning er således rådighedsberøvelse, og  

 panthaveren skal effektivt berøve pantsætteren rådigheden over det  

 håndpantsatte løsøre, enten ved at panthaver fysisk medbringer løsøret,  

 eller ved at pantsætteren afskæres adgangen til løsøret, fx i form af  

 nøglepant, hvor løsøret nok befinder sig i pantsætterens lokaler, men er  

 låst inde, så kun panthaver har adgang dertil.
Det er dog almindelig anerkendt, at en frivillig udlevering af pantet  

 til pantsætter for et kort tidsrum til varetagelse af et begrænset formål  

 - fx fremvisning af pantet for en liebhaver - ikke bringer  

 sikkerhedsretten til ophør.
For at bevare sikkerhedsretten (dvs.  

 opretholde sikringsakten) må panthaveren imidlertid sørge for at reagere  

 med det samme og forfølge sin ret, hvis det viser sig, at tingen ikke  

 bliver leveret tilbage i overensstemmelse med aftalen om den kortvarige  

 udlevering med det begrænsede formål.
En tilsvarende reaktionspligt  

 indtræder, hvis pantsætteren træder i betalingsstandsning, jf.
UfR 2000,  

 725 ØLD.
Håndpantsætning behøver ikke ske skriftligt.
Selve rådighedsberøvelsen  

 i forbindelse med en mundtlig aftale er tilstrækkelig, til at  

 håndpantsætningsforholdet er etableret, og håndpanthaverens ret sikret.  

 Derimod er indgåelse af en håndpantsætningsaftale uden effektiv  

 rådighedsberøvelse ikke tilstrækkelig.
Der kan efter RPL § 508 foretages udlæg i behæftede aktiver, hvorfor  

 der intet er til hinder for, at håndpantsætters kreditorer foretager udlæg  

 i håndpantsat løsøre.
Et sådant udlæg skal meddeles håndpanthaveren,  

 således at et eventuelt overskud ved bortsalg af løsøret i fornødent  

 omfang bliver udbetalt til udlægshaveren, og således at håndpanthaver kan  

 underrette udlægshaveren, hvis håndpanteforholdet ophører.
Udlægget  

 forældes dog på 1 år, jf.
RPL § 526, stk. 4, og UfR 1995, 324 VLK, jf.  

 ovenfor i D.5.5.3.
D.5.7.11.2 Underpant Underpant i løsøre kræver ikke rådighedsberøvelse.
Løsøret forbliver i  

 pantsætterens varetægt.
Ved etablering af underpant skal der oprettes et løsøreejerpantebrev  

 eller et løsørepantebrev til sikring af panthaverens ret.
I forbindelse  

 med tinglysningen gælder der det formkrav, at et pantebrev i løsøre for at  

 kunne tinglyses skal være oprettet på pantebrevsformular LØSØRE eller  

 SKADESLØSBREV I LØSØRE.
Hvis der er tale om et motorkøretøj mv., skal  

 pantebrevsformular BIL eller SKADESLØSBREV BIL anvendes.
 Sikringsakten for underpant i løsøre er tinglysning af pantebrevet, jf.  

 TL § 42d (for så vidt angår de i lovens § 42c nævnte motorkøretøjer mv.)  

 og TL § 47, stk. 1 (for så vidt angår andet løsøre). Se herom i afsnit  

 D.5.7.11.1 og D.5.7.11.2 nedenfor.
 I pantebrevet skal løsøret være beskrevet, så det er bindende  

 individualiseret, således at der ikke kan ske ombytninger eller  

 forvekslinger.
 Da der efter RPL § 508 kan foretages udlæg i behæftet løsøre, er der  

 intet til hinder for, at der foretages udlæg i underpantsat løsøre.
 Der skal gives underretning til underpanthaveren om udlæg i behæftet  

 løsøre af hensyn til udbetaling - i fornødent omfang - af eventuelt  

 overskydende provenu ved tvangssalg og af hensyn til udlægshaverens  

 mulighed for at overholde 8-ugers-fristen efter RPL § 526, stk.  

 4.
D.5.7.11.2.1 Tinglysning som sikringsakt ved  

 underpant i løsøre Sikringsakten ved underpant i løsøre er tinglysning, jf.
TL § 42d, stk.  

 1, 1. pkt. (vedrørende de i § 42c nævnte motorkøretøjer mv.), og § 47,  

 stk. 1 (vedrørende andet løsøre).
 Tinglysningen skulle tidligere foretages ved pantsætterens hjemting,  

 men da en pantsætter i tidens løb kan have boet i flere retskredse, og da  

 sådanne tinglysninger ikke flytter med, har det været meget vanskeligt at  

 danne sig et overblik over, om løsøregenstande har været underpantsat.
Der blev derfor ved lov nr. 281 af 29. april 1992 gennemført en  

 central, edb-baseret tinglysning ved retten i Århus af panterettigheder i  

 løsøre.
Ved loven, der blev udarbejdet på grundlag af betænkning nr. 1190  

 fra 1990 ("Skjult gæld i biler"), fik tinglysningsloven - foruden  

 indførelsen af edb i tinglysningen - indsat kapitel 6a om bilbogen.  

 Reglerne i kapitel 6a trådte i henhold til bekendtgørelse nr. 304 af 10.  

 maj 1993 i kraft den 1. juni 1993, og fra samme dato blev TL § 47, stk. 1,  

 ændret, ligesom § 47b, stk. 2, 3. pkt., trådte i kraft denne dag.
De  

 øvrige ændringer i kapitel 7 (om tinglysning i personbogen) trådte i kraft  

 den 1. april 1994, jf. bekendtgørelse nr. 179 af 15. marts  

 1994.
D.5.7.11.2.2 Bilbogen Ejendomsforbehold (herunder konsignationsaftaler, jf. nedenfor) og  

 underpant i motorkøretøjer (herunder de såkaldte EU-knallerter  

 ("45-knallerter")), påhængs- og sættevogne til biler og campingvogne skal  

 tinglyses i bilbogen, jf.
TL § 42 d, stk. 1, jf. § 42c.
Også  

 retsforfølgning i sådanne køretøjer skal tinglyses, forudsat at skyldneren  

 ikke er berøvet rådigheden over køretøjet, jf. § 42d, stk.1, 2. pkt.
Under  

 retsforfølgning hører bl.a. udlæg, arrest og konkurs.
Undtaget fra  

 tinglysningskravet er håndpant, tilbageholdsret, brugsrettigheder,  

 herunder leasing, og ejendomsret.
Efter TL § 42d, stk. 2, skal ejendomsforbehold i de i § 42c nævnte  

 køretøjer dog ikke tinglyses for at opnå beskyttelse mod retsforfølgning,  

 hvis køretøjet hverken er eller tidligere har været registreret i  

 Centralregisteret for Motorkøretøjer.
Det gælder dog ikke, hvis køretøjet  

 fritages for registrering.
Bestemmelsen tager sigte på at undtage  

 ejendomsforbehold i konsignationsaftaler mellem importører og forhandlere  

 af nye biler mv. fra tinglysningskravet for så vidt angår beskyttelse mod  

 retsforfølgning.
I stedet skal de sædvanlige betingelser for at anerkende  

 en sådan beskyttelse ved konsignation være opfyldt, herunder kravet om  

 regelmæssig afregning og kontrol hermed, jf.  

 D.5.7.8 .  

 I forhold til købere af nye biler mv. spiller disse ejendomsforbehold  

 ingen rolle, da de netop ikke er til hinder for videresalg.
Reglen  

 omfatter kun endnu ikke registrerede biler mv., og ejendomsforbehold  

 ifølge konsignationsaftaler er således ikke generelt undtaget fra  

 tinglysningskravet i § 42d, stk. 1.
 Retsforfølgning (herunder udlæg) foretaget efter 1. juni 1993 skal som  

 sagt altid tinglyses for at opnå omsætningsbeskyttelse,  

medmindre der er  

 sket rådighedsberøvelse, jf. § 42d, stk. 1, 2. pkt.  

Modsat tidligere  

 skal der ikke længere betales tinglysningsafgift i forbindelse med  

 tinglysning af retspant (herunder udlæg), jf.  

 D.5.6.4 .
 Såfremt en skyldner, der af told- og skattemyndighedernes foged lovligt  

 er tilsagt til en udgående udlægsforretning, ikke møder frem til  

 udlægsforretningen, og skyldneren ejer en bil, der ikke er til stede på  

 hans adresse, må fogeden desuagtet kunne foretage udlæg i skyldnerens bil,  

 såfremt denne har sin bil registreret i Centralregisteret for  

 Motorkøretøjer som ejer (og ikke udelukkende som bruger), idet bilen da må  

 siges at være tilstrækkeligt identificeret i relation til RPL § 508.  

 Fogeden bør dog efterlade en besked om udlægget af hensyn til tredjemands  

 evt. bedre ret samt skyldnerens mulighed for at varetage sine interesser,  

 fx i forbindelse med en genoptagelse af udlægsforretningen, hvor  

 skyldneren ønsker at anvende påvisningsretten efter RPL § 517, stk. 1.
 Efter TL § 42g, stk. 2, bortfalder tinglyste rettigheder i  

 motorkøretøjer mv. efter forløbet af 10 år fra tinglysningen, medmindre  

 der forinden er anmeldt ny tinglysning (den underliggende fordring  

 forældes derimod i medfør af 1908-loven efter 5 år, medmindre den hviler  

 på et særligt retsgrundlag).
 Dette indebærer, at den i RPL § 526 anførte forældelsesfrist på 1 år  

 for udlæg i løsøre ikke gælder for de af bilbogen omhandlede  

 løsøregenstande, jf. tillige RPL § 526, stk. 5, og reglen i RPL § 526,  

 stk. 4, 2. pkt., hvorefter et udlæg i løsøre bortfalder 8 uger efter  

 hindringens (anke, kære eller tredjemands ret) ophør, gælder heller ikke  

 for udlæg i de i § 42c nævnte køretøjer.
For prioritetsstillingen for udlæg i disse løsøregenstande er det  

 heller ikke RPL § 526, stk. 1 og 2, der er afgørende, men TL § 42g, stk.  

 1, der fastslår, at et dokument anses for tinglyst, når det er indført i  

 bilbogen og udleveret eller afsendt fra tinglysningskontoret.  

 Formuleringen i denne bestemmelse afviger fra formuleringen af TL § 25, 1.  

 pkt. (fast ejendom), og § 46, 1. pkt. (andet løsøre end motorkøretøjer).  

 Ifølge forarbejderne er der imidlertid ikke tilsigtet nogen afvigelse i  

 forhold til disse regler.
Tinglysningens retsvirkninger regnes fra den  

 dag, dokumentet anmeldes til tinglysning, jf. § 42g, stk. 1, 2. pkt.  

 Vestre Landsret har i en kendelse gengivet i UfR 2000, 931 VLK - under  

 dissens (2-1) - afgjort, at tinglysningens retsvirkninger regnes fra  

 bilbogens kontortids udløb på anmeldelsesdagen.
En bilforhandler havde til  

 en bank udstedt et skadesløsbrev med pant i 57 biler.
Dagen efter, den 5.  

 maj 1998, anmeldte banken skadesløsbrevet til tinglysning.
Samme dag (dvs.  

 den 5. maj 1998) - om formiddagen - havde bilforhandleren solgt en af de  

 57 biler.
Landsrettens flertal fandt, at beskyttelsen mod godtroende  

 aftaleerhververe indtræder ved kontortids udløb, og da køberen støttede  

 sin ret til bilen på en aftale, der var indgået, før bankens panteret  

 opnåede beskyttelse ved anmeldelse til tinglysning, blev bankens begæring  

 om udlægsforretning hos køberen nægtet fremme.
I medfør af RPL § 523, stk. 1, har udlægshaveren ikke krav på, at det  

 udlagte aktiv fratages skyldneren, før der er indgivet begæring om  

 tvangsauktion.
Hvis udlægshaveren påtænker straks at indgive en sådan  

 begæring, kan det udlagte dog fratages skyldneren under  

 udlægsforretningen.
Det samme er tilfældet, hvis skyldneren er i færd med  

 at ødelægge eller forringe det udlagte aktiv eller ikke overholder en  

 afdragsordning.
Hvis en bil, hvori der er foretaget udlæg, ikke er  

 frataget skyldneren, skal den derfor først afhentes, når der inden for  

 ovennævnte forældelsesfrist på 10 år indgives begæring om  

 tvangsauktion.
D.5.7.11.2.3 Personbogen For andet løsøre and motorkøretøjer mv. er der som nævnt oprettet en  

 central, edb-baseret personbog til afløsning af de hidtidige decentralt og  

 manuelt førte personbøger.
Der er - som nævnt ovenfor - bl.a. med henblik  

 på koordinering af reglerne om bilbogen og om personbogen foretaget en  

 række ændringer i tinglysningslovens kapitel 7. Centraliseringen betyder,  

 at der hurtigt kan skabes et overblik over, om udlægsegnede  

 løsøregenstande er underpantsat, eller om en påstået ægtepagt  

 eksisterer.
 Tinglysning af rettigheder vedrørende andet løsøre end motorkøretøjer  

 mv. kan kun finde sted, når der er udtrykkelig hjemmel dertil.
 Tinglyses i personbogen skal herefter bl.a.:
 For både bilbogen og personbogen er der mulighed for  

 online-forespørgsler efter forudgående opkobling på systemet og  

 godkendelse fra retten i Århus.
D.5.7.11.2.4 Sletning af panteretten efter 10  

 år Underpantsætning af løsøre - både biler mv. og andet løsøre -  

 bortfalder efter 10 år, medmindre der forinden er anmeldt ny tinglysning,  

 jf.
TL § 47, stk. 3, jf. § 42g, stk. 2.
D.5.7.12 Udbetaling af erstatning for  

 biler Ved udlæg i biler skal man være opmærksom på, at udlægget tillige  

 omfatter en eventuel erstatningssum for bilen i tilfælde af, at denne  

 skades eller går tabt.
Forsikringsselskaberne har imidlertid ikke pligt til ved udbetaling af  

 erstatningen at efterse bilbogen, hvorfor en erstatning vil blive udbetalt  

 til ejeren uanset udlægget.
Fogeden skal derfor, hver gang der foretages  

 udlæg i en bil, vurdere, om der skal foretages underretning til det  

 forsikringsselskab, hvor ejeren har den  

 forsikret.
D.5.7.13 Tilbageholdsret Såfremt en erhvervsdrivende udfører arbejde på en kundes løsøre, fx i  

 form af bilreparation eller udfærdigelse af regnskaber mv., kan han  

 tilbageholde det indleverede, indtil hans tilgodehavende for arbejdet er  

 betalt.
Der kan udøves tilbageholdsret ("retentionsret").
Tilbageholdsretten omfatter kun det krav, der udspringer af selve  

 genstanden.
Der kan ikke udøves tilbageholdsret på grundlag af tidligere  

 opstået gæld.
Tilbageholdsretten giver ikke retinenten (tilbageholderen)  

 ret til at tvangsrealisere det tilbageholdte for at opnå dækning for sit  

 krav.
Tilbageholdelsesret medfører, at ejeren ikke må få rådighed over det  

 tilbageholdte.
Selv et kortvarigt udlån fra retinentens side til ejeren  

 medfører, at tilbageholdsretten ophører.
Der kan foretages udlæg i genstande, hvorover tilbageholdsret udøves,  

 men udlægget skal respektere retinentens krav.
Hvis der ønskes  

 foranstaltet tvangsauktion over sådant løsøre, kan retinenten forlange, at  

 hans krav i forbindelse med tilbageholdelsen dækkes forlods.
 Hvis udlæg er foretaget i løsøret, før tilbageholdelsesretten udøves,  

 skal retinenten vige for udlægget, således at der kan foranstaltes  

 tvangsauktion på grund af udlægget, men retinenten kan dog principielt  

 kræve, at udlægshaveren respekterer retinentens krav for udført arbejde på  

 løsøret eller for omkostninger, der er afholdt for at bevare genstanden,  

 idet disse foranstaltninger også kommer udlægshaveren til  

 gode.
D.5.8 Fordringer D.5.8.1 Indledning Der kan efter RPL § 508 foretages udlæg i fordringer, hvis identitet  

 kan fastslås, og som ikke er fremtidige erhvervelser; se afsnit  

 D.5.2.3.
 Dette afsnit vil omhandle de forskellige hovedgrupper af fordringer,  

 nytteværdien ved udlæg i disse samt den til udlægget knyttede sikringsakt  

 og legitimationsvirkning.
D.5.8.2 Hvad er en fordring? En fordring i relation til retsplejeloven er et krav på betaling af en  

 pengeydelse.
 Som eksempler kan nævnes:
En lang række af fordringer støttes på dokumenter i form af pantebreve,  

 fakturaer og kontrakter mv., medens andre krav ikke foreligger i skriftlig  

 form.
Fælles for alle fordringer er, at de bærer et krav om betaling.
Der  

 er ikke i lovgivningen stillet formkrav til fordringer.
 At en fordring efter RPL § 508 skal kunne identificeres, for at den kan  

 gøres til genstand for udlæg, indebærer ikke noget formkrav, men kun et  

 krav om, at det kan bevises, at fordringen eksisterer.
Udlæg kan foretages i en fordring, uanset om den er skriftlig eller  

 mundtlig, uanset om den er betinget eller ubetinget på tidspunktet for  

 udlægget, og uanset at fordringens forfaldstid ikke er indtruffet eller  

 ikke er aftalt.
Den eneste betingelse er, at fordringen er  

 stiftet.
D.5.8.3 Nytteværdi Uanset hvilken form for fordring, der foretages udlæg i, må man normalt  

 anse nytteværdien for stor, idet en fordring i relation til retsplejeloven  

 er et krav på betaling af en pengeydelse.
Fordringsdebitor kan dog have et modkrav, der kan bringes til  

 modregning, således at udlægget derfor ikke medfører betaling til  

 udlægshaver.
Hvor fordringen hviler på en gensidigt bebyrdende kontrakt,  

 gælder RPL § 511, stk. 3, som i visse situationer giver fordringsdebitor  

 mulighed for at undlade betaling til udlægshaver, jf. herom afsnit  

 D.5.3.1.
 For enkelte fordringstypers vedkommende er udlæg desuden udelukket i  

 henhold til lovgivning; se herom afsnit D.5.3.
D.5.8.4 Hovedtyper af fordringer Fordringer kan opdeles i tre hovedgrupper:
Bestemmelser om handel med og kreditorforfølgning mod  

 omsætningsgældsbreve og simple gældsbreve findes i gældsbrevsloven, medens  

 der ikke findes lovbestemmelser, der direkte regulerer forholdene for  

 simple fordringer.
Gældsbrevslovens kapitel 3 om simple gældsbreve finder  

 dog analog anvendelse på simple fordringer.
 Et gældsbrev er ifølge lovens motiver en skriftlig erklæring, der  

 hjemler en i hovedsagen ubetinget, ensidig fordring på et  

 pengebeløb.
D.5.8.5 Omsætningsgældsbreve Bestemmelserne om omsætningsgældsbreve findes i gældsbrevslovens  

 kapitel 2, hvor det i § 11, stk. 2, er defineret, hvad der forstås ved  

 omsætningsgældsbreve.
Bestemmelsen er udtømmende, og der kan derfor ikke  

 drages analogislutninger til andre gældsbreve.
Hvis et gældsbrev ikke  

 falder ind under definitionen i § 11, stk. 2, er det et simpelt  

 gældsbrev.
 Omsætningsgældsbreve er:
 Også pantebreve i løsøre, herunder motorkøretøjer, kan være  

 omsætningsgældsbreve, hvis de tydeligt indeholder bemærkning herom.
 Om ejerpantebreve henvises til den udførlige beskrivelse i afsnit  

 D.5.9.3.
D.5.8.5.1 Sikringsakt GBL § 14 angiver, at en aftaleerhververs ret til et omsætningsgældsbrev  

 ikke kan anfægtes af andre, hvis aftaleerhververen har fået gældsbrevet i  

 hænde og er i god tro om overdragerens ret.
 Sikringsakten over for aftaleerhververe er derfor rådighedsberøvelse.  

 Det vil sige, at man ved udlæg i omsætningsgældsbreve efter RPL § 523,  

 stk. 2, altid skal tage gældsbrevet i forvaring.
Efter RPL § 526, stk. 1 og 2, er et udlæg beskyttet over for andre  

 retsforfølgende kreditorer straks fra dets foretagelse.
Der er derfor ikke  

 nogen særlig sikringsakt, der skal iagttages over for andre  

 kreditorer.
D.5.8.5.2 Legitimationsvirkning GBL § 13 indeholder en almindelig regel om legitimationen til at råde  

 over et omsætningsgældsbrev ved overdragelse og over for skyldneren.  

 Herefter er den, der har omsætningsgældsbrevet i hænde med en i formen  

 lovlig adkomst, legitimeret til at gøre fordringen gældende.
Såvel reglen  

 i lovens § 14 om overdragelse af omsætningsgældsbreve som reglen i § 19 om  

 legitimationen over for skyldner bygger derfor på § 13. Efter lovens § 19  

 frigøres skyldneren ved betaling til den, der er legitimeret efter § 13,  

 såfremt skyldneren var i god tro.
Betalingen har frigørende virkning, selv  

 om ihændehaverens inkompetence skyldes, at han ikke har erhvervet ret til  

 omsætningsgældsbrevet, eller at dette var videreoverdraget eller gjort til  

 genstand for udlæg.
Legitimationen omfatter også andre dispositioner end  

 betaling, fx meddelelse af henstand eller ændring af  

 betalingsvilkårene.
For at udlægshaver kan blive legitimeret over for gældsbrevsdebitor,  

 skal han derfor have gældsbrevet i hænde, jf.
RPL § 523, stk. 2.
Hvis et omsætningsgældsbrev er overdraget, men skyldneren har betalt  

 forfaldne renter eller forfaldne, tidsfæstede afdrag til overdrageren, kan  

 han efter GBL § 16 gøre dette gældende over for en senere erhverver af  

 omsætningsgældsbrevet.
I tilslutning hertil bestemmer GBL § 20, at hvis et  

 omsætningsgældsbrev er overdraget, kan skyldneren med frigørende virkning  

 betale forfaldne renter og forfaldne, tidsfæstede afdrag til overdrageren,  

 medmindre skyldneren vidste, at denne ikke længere havde ret til at  

 modtage betaling, eller havde grund til mistanke derom.
Legitimationsvirkningen indtræder derfor, når udlægshaver meddeler  

 gældsbrevsdebitor, at betaling med frigørende virkning udelukkende kan ske  

 til udlægshaveren.
Udlæg i omsætningsgældsbreve skal derfor altid  

 denuntieres over for gældsbrevsdebitor.
Debitor skal anmodes om kvittering  

 for, at han har modtaget underretningen.
 Gældsbrevsdebitor bliver efter RPL § 524 ved betaling til udlægshaver  

 frigjort under samme betingelser som ved betaling efter overdragelse af et  

 gældsbrev.
D.5.8.6 Simple gældsbreve og simple  

 fordringer Alle andre gældsbreve og fordringer end de, der er nævnt i GBL § 11,  

 stk. 2, eller som er fondsaktiver, er omfattet af gældsbrevslovens kapitel  

 3 om simple fordringer, hvad enten der er tale om skriftlige eller  

 mundtlige fordringer.
D.5.8.6.1 Sikringsakt Der kræves ingen egentlig sikringsakt ved udlæg i simple gældsbreve  

 eller simple fordringer.
Ved overdragelse af simple gældsbreve eller simple fordringer får  

 erhververen ikke bedre ret end overdrageren, hverken over for gældsbrevets  

 eller fordringens skyldner eller over for en tidligere indehaver af  

 fordringen, jf.
GBL § 27. En overdragelse kan med andre ord ikke bevirke,  

 at skyldneren mister sine indsigelser.
De indsigelser, skyldneren havde  

 mod overdrageren, kan han således også gøre gældende mod erhververen -  

 selv om erhververen var i god tro.
 Hvis der er foretaget et udlæg i fordringen, skal en godtroende  

 erhverver af fordringen respektere udlægget, medmindre den godtroende  

 erhverver før udlæggets foretagelse har foretaget denuntiation over for  

 fordringens skyldner, jf. forudsætningsvist GBL § 31, stk. 2.
 Efter RPL § 526, stk. 1 og 2, er et udlæg beskyttet over for  

 skyldnerens retsforfølgende kreditorer fra dets foretagelse, hvorfor disse  

 andre kreditorer skal respektere det foretagne udlæg.
 Hvis det simple gældsbrev eller den simple fordring er knyttet til et  

 dokument, bør dette efter RPL § 523, stk. 2, tages i forvaring af fogeden.  

 Dette er ikke for at iagttage en sikringsakt, idet en sådan som nævnt ikke  

 er påkrævet, men derimod af hensyn til legitimationsvirkningen i RPL §  

 524, hvor rådighedsfratagelse kan få betydning.
D.5.8.6.2 Legitimationsvirkning Efter GBL § 29 frigøres skyldneren uanset overdragelsen af det simple  

 gældsbrev eller den simple fordring ved betaling til overdrageren,  

 medmindre skyldneren vidste eller burde vide, at det simple gældsbrev  

 eller den simple fordring var overdraget.
Hvis en person, der er legitimeret som fordringshaver, transporterer en  

 simpel fordring til først A og dernæst B, og fordringens skyldner ikke har  

 kendskab og ikke burde have kendskab til overdragelsen til A, men derimod  

 får meddelelse om overdragelsen til B, frigøres skyldneren ved betaling  

 til B, selv om fordringen i virkeligheden tilkom A, fordi B var i ond tro,  

 jf.
GBL § 31, stk. 2. Noget andet er, at A i dette tilfælde for det lidte  

 tab vil kunne kræve erstatning af B.
Den frigørende virkning for  

 skyldneren indtræder også, hvis A var en udlægshaver, eller såfremt både A  

 og B var udlægshavere.
For at udlægshaveren kan blive legitimeret over for skyldner, skal han  

 derfor give skyldner underretning om det foretagne udlæg.  

 Inddrivelsesmyndigheden skal derfor altid give underretning til skyldner,  

 når der foretages udlæg i simple gældsbreve eller simple fordringer.
Der  

 skal anmodes om kvittering fra skyldner for, at han har modtaget  

 underretningen.
 Efter RPL § 524 bliver gældsbrevs- eller fordringsdebitor ved betaling  

 til udlægshaver frigjort under samme betingelser som ved betaling efter  

 overdragelse af gældsbrevet eller fordringen.
D.5.8.6.3 Udlæg i borttransporterede fordringer  

 - "factoring" Som et led i finansieringen af en virksomheds drift sker der ofte  

 belåning af debitorerne (den såkaldte "factoring"-ordning), som indebærer,  

 at fakturaerne forsynes med en transportpåtegning om, at betaling med  

 frigørende virkning kun kan ske til transporthaveren.
Belåningsordningen  

 etableres med et factoring-firma, med virksomhedens sædvanlige  

 pengeinstitut eller eventuelt med et søster- eller datterselskab (et  

 finansieringsselskab).
 Som betingelse for, at virksomhedens kreditorer skal respektere  

 fakturabelåningen, kræves det, at hver enkelt faktura til kunderne er  

 forsynet med en tekst (eventuelt et stempel), der klart angiver, at  

 fordringen er borttransporteret, jf. princippet i GBL § 29.
En fakturabelåningsordning medfører normalt ikke, at fogeden er  

 afskåret fra at foretage udlæg i allerede udførte, men endnu ikke  

 fakturerede arbejder eller leverancer.
Da skyldners betaling efter GBL §  

 29 skal ske til den rettighedshaver, der først underretter skyldner om sin  

 ret, kan et udlæg, der meddeles skyldner, før fakturaen udskrives,  

 fortrænge den senere (eventuelle) transportpåtegning på fakturaen, jf.  

 forudsætningsvist GBL § 31, stk. 2.
Ofte vil der til en "factoring"-ordning være tilknyttet en  

 sikringskonto, hvortil en del af fakturabeløbene (typisk 10-20 %)  

 indsættes.
Der vil kunne foretages udlæg i denne sikringskonto, jf.  

 I.7.4 .
Hvis fakturabelåningen er oprettet som et kreditorværn, således at  

 virksomheden reelt kan disponere over fakturabeløbet i kraft af, at dette  

 indgår på en kassekredit med trækningsret, kan der være tale om, at  

 transportpåtegningerne på fakturaerne kan underkendes.
I disse tilfælde  

 kan fogeden foretage udlæg i fakturabeløbet og indbringe sagen for  

 fogedretten til afgørelse af prioritetsstillingen - eller der kan anlægges  

 sag mod transporthaveren med påstand om, at transporten hverken er til eje  

 eller til sikkerhed.
Bevisbyrden i disse sager påhviler den, der foretager  

 udlægget.
 Se om "factoring"tillige  

 I.7.1.
D.5.8.6.4 Særligt om udlæg i  

 dankort-betalinger Østre Landsret fastslog med sin dom i UfR 2000, 715 ØLD, at udlæg kan  

 gøres i dankort-betalinger.
En pantefoged havde den 24. november 1994 foretaget udlæg for et  

 skattekrav hos en forretningsindehaver, R, i kundernes elektroniske  

 indbetalinger ("dankort-betalinger") den pågældende dag indtil kl. 14.45.  

 På det tidspunkt var der indbetalt 1.625 kr.
Samme dag, kl. 15.05, gav  

 pantefogeden meddelelse herom til banken B, hvor R havde en  

 krediteringskonto tilknyttet dankort-terminalen.
B afviste at notere  

 meddelelsen og nedbragte i stedet R s kredit med det pågældende beløb.
 I den mod B anlagte retssag gjorde B gældende, at meddelelsen skulle  

 gives til den enkelte kundes pengeinstitut, men fik ikke medhold.
Landsretten udtalte, at det ifølge betænkning nr. 965 fra 1982  

 ("Rapport om betalingskort") var hensigten at sidestille en  

 dankort-betaling med en kontant betaling, forudsat at der er dækning på  

 kortindehaverens konto.
Landsretten udtalte endvidere, at den  

 omstændighed, at dankort-betalinger først krediteres forretningens konto  

 den følgende dag, ikke kunne føre til, at udlægget var sket i strid med  

 RPL § 508 om forbud mod udlæg i fremtidige erhvervelser.
 Landsretten lagde endvidere til grund, at det vil være muligt at  

 efterspore de dankort-betalinger, der er foretaget indtil et bestemt  

 klokkeslæt på dagen, hvorfor det udlagte måtte anses for tilstrækkeligt  

 identificeret.
D.5.8.7 Bankindeståender Der er intet til hinder for, at der foretages udlæg i bankindeståender,  

 idet disse kan betragtes som skyldnerens simple fordringer mod et  

 pengeinstitut (hvis udlægsforretningen foretages hos pengeinstituttet,  

 således at indeståendet straks udbetales, er der dog tale om udlæg i  

 penge, jf.
RPL § 521, og ikke i fordringer).
 Udlægget denuntieres snarest over for pengeinstituttet med samtidig  

 anmodning om udbetaling af det udlagte beløb.
 Ved udlæg i indestående på checkkonto kan banken ikke tage forbehold  

 for dækning af udstedte, ikke-indløste checks.
 Der kan også foretages udlæg i indeståender i BG Bank A/S.
 Der er dog i henhold til lovgivningen forbud mod at foretage udlæg i  

 visse indeståender - se herom afsnit   

 D.5.2  og  

 D.5.3 .
D.5.8.7.1 Sikringsakt Udlægget er beskyttet over for skyldnerens øvrige kreditorer fra dets  

 foretagelse, hvorfor der ikke kræves nogen særlig sikringsakt, jf.
RPL §  

 526, stk. 1.
Hvis der for bankindeståendet er udstedt skriftligt bevis ("kontrabog",  

 dvs. bankbog), kan banken dog betinge udbetaling fra kontoen af, at  

 bankbogen forevises.
Fogeden skal derfor, når der foretages udlæg i  

 sådanne konti, tage bankbogen i forvaring efter RPL § 523, stk. 2.
Beskyttelsen gælder endog over for det kontoførende pengeinstitut, selv  

 om dette måtte have et tilgodehavende hos skyldneren, hvis blot dette  

 tilgodehavende henstår eller afvikles efter aftale mellem skyldneren og  

 pengeinstituttet.
Det betyder, at pengeinstituttet ikke kan foretage  

 modregning, så længe en afviklingsaftale for skyldnerens lån er overholdt.  

 Til belysning heraf kan henvises til UfR 1988, 589 VLD.
I denne sag  

 foretog en kommune udlæg for skat i en skatteyders indestående på en  

 etableringskonto i en sparekasse.
Da udlægget blev foretaget, havde  

 sparekassen en fordring på skatteyderen og ønskede nu at benytte denne  

 fordring til modregning.
Da sparekassens fordring mod skatteyderen  

 imidlertid ikke kunne anses for at være forfalden, da udlægget blev  

 foretaget, kunne sparekassen ikke benytte fordringen til modregning, jf.  

 GBL § 28.
Er afviklingsaftalen misligholdt, eller foreligger der ikke fra  

 pengeinstituttet långivning (fx hvis kontohaver overtrækker kontoen), har  

 pengeinstituttet derimod modregningsadgang uden respekt af udlægget.
Det  

 er dog en betingelse, at pengeinstituttet ikke har forholdt sig passivt,  

 da overtrækket blev konstateret.
Til illustration af problemstillingen kan  

 henvises til UfR 1988, 821 ØLD.
I denne sag blev der fra en lønmodtagers  

 konto i en bank efter stående ordre overført et beløb til lønmodtagernes  

 dankort-konto i samme bank samtidig med, at lønmodtageren selv hævede et  

 beløb på kontoen.
Kontoen blev herved negativ med ca. 700 kr.
Samme dag  

 udsendte banken til lønmodtageren en kontoudskrift med den negative saldo.  

 Den følgende dag foretog skattevæsenet udlæg i dankort-kontoen for en  

 skatterestance.
Det antoges, at banken i medfør af en analogi af GBL § 28  

 kunne modregne med de ca. 700 kr.
 Se TfS 1999, 134 ØLK, der er omtalt ovenfor i D.5.1, om sammenblanding  

 af et selskabs og en personlig skyldners penge på skyldners  

 konto.
D.5.8.7.2 Legitimationsvirkning Udlæg i et bankindestående skal altid meddeles pengeinstituttet,  

 således at kontohaveren fratages muligheden for at disponere over  

 indeståendet, jf. herom GBL § 34. Desuden tjener underretningen det  

 praktiske formål, at pengeinstituttet afkræves kontoens indestående til  

 udbetaling til udlægshaveren.
I UfR 1995, 223 ØLK, blev det antaget, at et pengeinstitut i det  

 indestående, hvori en pantefoged havde foretaget udlæg, i henhold til sine  

 forretningsbetingelser kunne modregne et gebyr på 350 kr. for notering af  

 udlægget, jf.
GBL § 28.
D.5.8.8 Fondsaktiver - værdipapirer i papirløs  

 form Hovedreglen i RPL § 508 om genstanden for udlæg omfatter også udlæg i  

 fondsaktiver samt de af disse flydende indtægter.
Det fremgår af § 66, stk. 1, i lov om værdipapirhandel mv., at  

 rettigheder over fondsaktiver skal registreres i en værdipapircentral for  

 at opnå beskyttelse mod retsforfølgning og godtroende aftaleerhverere.
Den  

 aftale eller retsforfølgning, der skal kunne fortrænge (ekstingvere) en  

 ikke-registreret ret, skal selv være registreret, jf. stk. 2. Stk. 3  

 fastslår, at registreringens retsvirkninger regnes fra den endelige  

 prøvelse i værdipapircentralen.
Et kontoførende institut har pligt til  

 uden ophold at indrapportere modtagne anmeldelser til registreringer i en  

 værdipapircentral.
For at kunne registreres på en konto skal en privat stiftet ret gå ud  

 på at fastslå, stifte, forandre eller ophæve en ret over nærmere angivne  

 fondsaktiver, og retten skal hidrøre fra den efter registeret berettigede,  

 jf. § 36 i bekendtgørelse om registrering mv. af fondsaktiver i en  

 værdipapircentral.
Denne bestemmelse svarer til TL § 10, stk. 1, og  

 reglerne om, hvilke rettigheder der kan tinglyses på fast ejendom, og  

 tingbogslegitimation er herved overført til værdipapircentralers  

 registreringssystem.
Ved overdragelse til eje får den nye ejer fondsaktivet registreret på  

 sin konto, medens det bliver slettet fra overdragerens konto, dvs. at der  

 sker en overførsel fra konto til konto.
Ved stiftelse af begrænsede  

 rettigheder i form af panteret, udlæg, rentenydelse, umyndighed og  

 prohibitivpåtegning af forskellig art registreres rettigheden på ejerens  

 konto, evt. en særlig konto udskilt i anledning af den begrænsede ret.
Når der foretages udlæg i aktiver, der er registreret i en  

 værdipapircentral, skal udlægget derfor anmeldes skriftligt over for det  

 kontoførende pengeinstitut.
Anmeldelsen skal som minimum indeholde:
 Anmeldelsen afgives til det kontoførende pengeinstitut i to  

 eksemplarer, hvoraf det ene begæres tilbageleveret med kvittering for  

 anmeldelsen og oplysning om dato og tidspunkt for anmeldelsen.
Udlæg i fondsaktiver er ifølge RPL § 526, stk. 4, 3. pkt., omfattet af  

 den 1-årige "forældelsesregel" i 1. pkt.
Realisation af fondsaktiverne  

 skal derfor være sket inden udløbet af denne frist.
Realisationen sker ikke ved tvangsauktion, men ved at udlægshaveren  

 anmoder det kontoførende pengeinstitut om at bortsælge fondsaktiverne på  

 Københavns Fondsbørs.
Udlægget skal dog først autoriseres hos  

 fogedretten.
D.5.8.9 Tvivl om fordringstype Hvis der under en udlægsforretning opstår tvivl om, hvorvidt der er  

 tale om et omsætningsgældsbrev eller et simpelt gældsbrev/en simpel  

 fordring, og dermed tvivl om, hvad der kræves for at fratage  

 gældsbrevskreditor legitimationen til at modtage betaling, opnås den  

 bedste sikkerhed ved at fratage gældsbrevskreditor (skyldneren i forhold  

 til told- og skattemyndighederne) dokumentet i medfør af RPL § 523, stk.  

 2, og derefter underrette gældsbrevsdebitor om udlægget.
 Det kan efterfølgende afgøres, hvorvidt der er tale om et  

 omsætningsgældsbrev eller et simpelt gældsbrev/en simpel  

 fordring.
D.5.9 Andre aktiver D.5.9.1 Indledning Efter RPL § 508 kan udlæg også foretages i andre aktiver end rede  

 penge, fast ejendom, løsøre og fordringer.
Dette kapitel omhandler en del  

 af disse andre udlægsegnede aktiver.
D.5.9.2 Ejerpant Sædvanligvis er der i fast ejendom tinglyst flere rettigheder med  

 prioritetsstilling efter hinanden.
Der er som udgangspunkt ikke oprykningsret forbundet med tinglyste  

 pantebreve, medmindre dette er aftalt i pantebrevet, jf.
TL § 40, stk. 3,  

 1. pkt.
 Bestemmelsen i § 40, stk. 3, 1. pkt., om aftalt ("ordinær") oprykning  

 fremstår som en undtagelse til hovedreglen i lovens § 40, stk. 1, 1. pkt.,  

 hvorefter ejeren af den faste ejendom, såfremt en tinglyst panteret helt  

 eller delvist ophører eller ikke er gyldigt stiftet, uanset modsat aftale  

 med en efterstående panthaver eller andre har ret til - enten straks eller  

 senere - at besætte den således ledige plads (der betegnes "ejerpant") med  

 en ny panteret, medmindre han ved ophøret eller senere giver afkald på  

 denne ret.
Ejerpant kan således eksempelvis opstå, ved at et pantebrev indfries  

 før tid, uden at det aflyses.
Det kan i stedet af ejendommens ejer enten  

 beholdes eller anvendes til fornyet pantsætning.
Hvis en panteret, der ikke står på sidstepladsen, aflyses, kan den  

 faste ejendoms ejer i stedet for straks at besætte den således ledige  

 plads med en ny panteret få noteret i tingbogen, at den tidligere panteret  

 nu tilkommer ham.
Dette gælder dog ikke i det omfang, der er aftalt  

 ("ordinær") oprykningsret for en efterstående panteret.
Hvis notering ikke  

 er sket - selv om det havde været muligt - rykker de efterstående  

 berettigede (eksempelvis panteret, udlæg og ejerpant) "ekstraordinært" op  

 i den ledige plads.
 Tinglyst panteret i fast ejendom kan indfries ordinært eller  

 ekstraordinært.
Er der tale om en ordinær, forud fastsat indfrielse, og har de  

 efterstående panterettigheder oprykningsret, rykker disse op på den ledige  

 plads, jf. § 40, stk. 3, 1. pkt.
En ordinær oprykning skal med andre ord  

 være "forudberegnelig". Oprykning finder derfor ikke sted, når der på  

 forprioriteten betales ejerskifteafdrag.
Ved betaling af sådanne  

 ejerskifteafdrag opstår der i stedet et ejerpant.
Forudberegneligheden  

 skal fremgå af det foranstående pantebrev, som indfries eller afdrages  

 ordinært.
Det skal således fremgå af vilkårene i det foranstående  

 pantebrev, hvornår betaling af afdrag eller fuld indfrielse af pantebrevet  

 skal ske.
Det er ikke nok, at aftalen herom findes i et underliggende  

 retsforhold mellem pantebrevets parter.
Det betyder, at oprykning i reglen  

 er udelukket, når den foranstående gæld er sikret ved et ejerpantebrev  

 eller et skadesløsbrev, medmindre disse selv undtagelsesvist indeholder en  

 bestemmelse om, at hele den indestående gæld forfalder til betaling på en  

 bestemt dato.
 Oprykning vil ikke være muligt efter et foranstående udlæg, medmindre  

 der undtagelsesvist under fogedforretningen er truffet en aftale om et  

 bestemt tidspunkt for udlæggets indfrielse, og dette fremgår af  

 tingbogen.
 Oprykning sker kun, såfremt der rent faktisk betales afdrag på eller  

 sker indfrielse af forprioriteten.
Der kan som følge af oprykning opstå brudte prioriteter.
Hvis de to  

 første prioriteter kaldes P1 og P2, og P2 ikke har oprykningsret efter P1,  

 vil et på tredjepladsen sig befindende pantebrev, P3, der har fået tilsagt  

 oprykningsret, jf. § 40, stk. 3, i forbindelse med ordinære,  

 forudberegnelige afdragserlæggelser på P1, rykke forbi P2 og op i den  

 plads, der bliver ledig i P1, ligesom P3 rykker op i den plads, der bliver  

 ledig i forbindelse med en forudberegnelig afvikling af P2. Oprykningen  

 vil dog ske til den bedst mulige plads, dvs. først forbirykning og dernæst  

 "indrykning" i P2.
Er der tale om ekstraordinær indfrielse, dvs. før tiden, eller har de  

 efterstående panterettigheder ikke oprykningsret, opstår der en ledig  

 plads ("ejerpant") i prioritetsrækken.
Der kan ikke foretages udlæg eller  

 anden form for tvangsfuldbyrdelse mod denne plads i rækken, som ikke står  

 på sidstepladsen, idet ejeren som sagt efter TL § 40, stk. 1, 1. pkt., har  

 ret til at forbeholde sig den ledige plads til tinglysning af anden  

 panteret, enten i forbindelse med indfrielsen eller senere.
I det omfang forprioriteten dækker over et ejerpant, sker der ikke  

 oprykning.
Såfremt et efterstående pantebrev gyldigt har tillagt sig  

 oprykningsret efter det tidligere pantebrev, hvis ekstraordinære  

 indfrielse har skabt et ejerpant, kan ejeren benytte ejerpantet til at  

 indsætte et ombytningspantebrev, der således får samme prioritet som det  

 tidligere, nu indfriede pantebrev.
Det er dog en betingelse for denne  

 ombytningsret, at vilkårene om betaling af afdrag eller indfrielse ikke må  

 stille den med oprykningsret udstyrede efterpanthaver ringere end det  

 tidligere forpantebrev.
Hvis ombytningspantebrevet skal afvikles hurtigere  

 end det tidligere pantebrev, sker der oprykning i overensstemmelse med  

 vilkårene i ombytningspantebrevet.
 Selv om ejerpantet udnyttes til at etablere et nyt låneforhold, efter  

 at fogeden har foretaget udlæg i ejendommen, skal udlægget således  

 respektere det nye lån.
Ejendommens ejer kan også disponere over ejerpantet til at etablere  

 sikkerhed for gæld til told- og skattemyndighederne, men det må da ske i  

 form af enten et pantebrev eller et ejerpantebrev, der håndpantsættes til  

 told- og skattemyndighederne.
Det skyldes, at udlæg som sagt ikke kan  

 besætte et ejerpant, idet et i en fast ejendom foretaget udlæg altid får  

 prioritet på sidstepladsen i prioritetsordenen, dvs. på pladsen efter den  

 sidst effektivt sikrede gæld.
D.5.9.3 Ejerpantebreve Et ejerpantebrev i fast ejendom er et pantebrev, hvor ejendommens ejer  

 både står som pantsætter og panthaver, altså som både debitor og kreditor.  

 Når et ejerpantebrev stilles som sikkerhed, sker det ved håndpantsætning.  

 Da ejerpantebrevet kun forbeholder en panteret af en bestemt størrelse til  

 senere udnyttelse, bliver håndpantsætningserklæringen det grundlag, hvorpå  

 kreditors panteret hviler.
 Håndpanteret i et ejerpantebrev i fast ejendom, som tilhører  

 skyldneren, er formelt en panteret i et omsætningsgældsbrev, men reelt en  

 panteret i ejendommen.
 Et ejerpantebrev anvendes typisk til sikkerhed for en kassekredit eller  

 et andet mellemværende med et pengeinstitut.
Er et ejerpantebrev tinglyst et sted inde i prioritetsrækken (dvs. ikke  

 på sidstepladsen), og er det ikke udnyttet fuldt ud, kan der ikke  

 foretages udlæg i den del af ejerpantebrevet, der ikke er udnyttet.
Det  

 skyldes som nævnt ovenfor, at udlæg altid placeres på sidstepladsen.
Hvis der på sidstepladsen i prioritetsordenen er tinglyst et  

 ejerpantebrev, og dette ikke er udnyttet fuldt ud, vil et udlæg, der  

 tinglyses, foretage indbrud i ejerpantebrevet, idet udlægget vil placere  

 sig efter den ved ejerpantebrevet sikrede gæld.
Udlægget vil placere sig  

 umiddelbart efter den på udlægstidspunktet faktisk sikrede gæld til  

 håndpanthaveren - uden hensyn til, at maksimum i henhold til kreditaftalen  

 mellem pantsætter og håndpanthaver endnu ikke var nået.
 Indbrud i et ejerpantebrev kan også ske ved en sekundær håndpantsætning  

 eller ved tinglysning af et pantebrev, der angiver, at det  

 prioritetsmæssigt skal placeres efter den gæld, som ejerpantebrevet  

 sikrer.
Hvis der ved fogedens udlæg i fast ejendom viser sig på sidstepladsen i  

 prioritetsrækken forud for udlægget at være tinglyst et ejerpantebrev, der  

 kun er delvist udnyttet, skal fogeden straks give underretning til den,  

 der har ejerpantebrevet i håndpant.
Det vil som nævnt ofte være et  

 pengeinstitut.
 Underretningen medfører, at håndpanthaveren fratages muligheden for at  

 udvide kreditgivningen til pantsætter i strid med det foretagne udlæg,  

 idet en udvidelse af kreditgivningen, efter at underretning om udlægget er  

 modtaget, vil få prioritet efter udlægget.
Principielt er det kreditgivningen på udlægstidspunktet, der skal  

 respekteres, men hvis håndpanthaver i god tro har udvidet kreditten i  

 tidsrummet mellem udlæggets foretagelse og tidspunktet for underretning om  

 udlægget, skal udlægget respektere den højere kreditgivning, der  

 eksisterer på det tidspunkt, hvor håndpanthaver får underretning om  

 udlægget, jf.
UfR 1979, 569 HD.
Der er tale om, at gældsforøgelsen ved  

 ekstinktion har opnået en prioritetsstilling, der går forud for udlægget.  

 Når gælden til håndpanthaveren nedbringes til maksimalt at være det beløb,  

 som ejerpantebrevet sikrede på tidspunktet for udlæggets foretagelse,  

 falder ekstinktionsbehovet bort, og udlægget får den prioritet, det havde  

 ved foretagelsen.
Den ved ejerpantebrevet sikrede kreditgivning, som udlægget skal  

 respektere, står fast.
Selv om kreditten nedbringes, kan den atter udvides  

 til det beløb, den var på, da udlægget blev foretaget.
Det skyldes, at en  

 oprykningsret for udlægget forudsætter en forudberegnelig afvikling af  

 forprioriteten, og en sådan er typisk ikke til stede ved en gæld sikret  

 ved et ejerpantebrev.
 Om den skitserede problemstilling med indbrud i et ejerpantebrev kan  

 ligeledes henvises til UfR 1979, 566 HD.
 Hvis skyldneren (dvs. pantsætteren) efter udlæggets foretagelse  

 anvender den uudnyttede del af ejerpantebrevet til yderligere  

 sikkerhedsstillelse - eksempelvis til fordel for tredjemand - skal den nye  

 sikkerhedsstillelse respektere udlægget.
 Såvel et indbrudspantebrev som et tinglyst udlæg (som indbrud) kan  

 fortrænges af en sekundær håndpanthaver af et ejerpantebrev, hvis der ikke  

 er givet meddelelse om indbrudspantet eller udlægget (som indbrud) til den  

 primære håndpanthaver.
I byretsdommen gengivet i UfR 1983, 748, er det antaget, at en fornyet  

 pantsætning af et ejerpantebrev på ejerens hånd med sidste prioritet i  

 ejendommen måtte respekteres af et forinden tinglyst udlæg.
Hvis et på  

 sidstepladsen tinglyst ejerpantebrev ikke er udnyttet til  

 sikkerhedsstillelse på udlægstidspunktet, skal fogeden derfor foretage  

 udlæg i den faste ejendom og tillige foretage rådighedsberøvelse af  

 ejerpantebrevet, jf.
RPL § 523, stk. 2, således at skyldneren ikke  

 forledes til at udnytte ejerpantebrevet til anden side.
Herved hindres  

 muligheden for ekstinktion efter GBL § 14.
Der kan ikke foretages et egentligt udlæg i et ejerpantebrev, jf.
UfR  

 1973, 785 ØLK, hvor det statueredes, at der ikke kunne afholdes  

 tvangsauktion over et ejerpantebrev.
Der kan alene foretages udlæg i selve  

 den genstand (fast ejendom eller løsøre), der er pantsat ved  

 ejerpantebrevet, eller i den underliggende fordring med dertil hørende  

 sikkerhed i medfør af ejerpantebrevet.
RPL § 523, stk. 2, der udtaler, at  

 fogeden ved udlæg i værdipapirer og i fordringer, for hvilke skriftligt  

 bevis er udstedt, tager dokumentet i forvaring, må dog ikke desto mindre  

 anføres som hjemmelen, evt. via en analogislutning, for en sådan  

 rådighedsberøvelse.
Et udlagt ejerpantebrev kan som sagt ikke bortauktioneres, og det kan  

 ikke danne grundlag for tvangsauktion over ejendommen.
Det skyldes, at  

 pantesikkerheden i et ejerpantebrev ikke kan adskilles fra den  

 underliggende (sikrede) fordring, jf. førnævnte kendelse i UfR 1973, 785  

 ØLK, hvor et ejerpantebrev, stort 10.000 kr., var håndpantsat til  

 sikkerhed for et lån, som ejeren af den pantsatte ejendom havde optaget i  

 en bank.
Da lånet blev misligholdt, blev ejerpantebrevet efter bankens  

 begæring solgt ved tvangsauktion.
Ejendommens ejer erkendte at skylde  

 køberen 22.010 kr.
Ejendommens ejer påkærede imidlertid tvangsauktionen og  

 påstod banken tilpligtet at udlevere ejerpantebrevet.
Idet køberen ikke  

 ved tvangsauktionen ved betaling af budsummen var indtrådt i den  

 fordringsret, som ejerpantebrevet indtil da havde sikret, fandtes  

 tvangsauktionen over ejerpantebrevet at have været meningsløs, hvorfor  

 landsretten ophævede tvangsauktionen.
Med hensyn til frempantsætning kan  

 der dog ske en adskillelse af pantesikkerhed og fordring, jf.
UfR 1984,  

 123 HD, der statuerede, at et ejerpantebrev må anses som et  

 omsætningsgældsbrev.
Hvis skyldneren i stedet for udlæg vælger at meddele primær håndpant i  

 et uudnyttet ejerpantebrev, skal der udfærdiges en skriftlig  

 håndpantsætningserklæring, og ejerpantebrevet skal tages i forvaring af  

 fogeden, jf.
RPL § 523, stk. 2, der er nævnt ovenfor.
Skyldneren kan også sekundært håndpantsætte den ikke-udnyttede del af  

 et allerede håndpantsat ejerpantebrev.
Hvis fogeden modtager en sådan  

 sekundær håndpantsætningserklæring, skal den primære håndpanthaver straks  

 skriftligt underrettes om den sekundære pantsætning, således at han ikke  

 udvider kreditgivningen i tiltro til, at der stadig er sikkerhed i  

 ejerpantebrevet, jf. ovenfor.
Herved opfyldes for de negotiable  

 ejerpantebreve tillige sikringsakten - rådighedsberøvelse - i henhold til  

 GBL § 22, idet den primære håndpanthaver da besidder ejerpantebrevet  

 tillige på den sekundære håndpanthavers vegne.
 Om den prioritetsmæssige behandling af renter af en gæld med sikkerhed  

 i et ejerpantebrev henvises til UfR 1990, 21 HD, og UfR 1992, 978 HD, samt  

 ovenfor i D.5.6.2.
D.5.9.4 Skadesløsbreve Et skadesløsbrev er et pantebrev, der udstedes til dækning af en  

 fremtidig gæld, hvis størrelse endnu ikke er kendt.
Skadesløsbrevet skal  

 dog indeholde oplysning om et maksimumbeløb for at kunne tinglyses, jf.
TL  

 § 10, stk. 3, 2. pkt., vedrørende fast ejendom.
For skadesløsbreve med  

 pant i løsøre gælder også et krav om maksimering, jf.
TL § 43b, stk.  

 2.
 Hvis skadesløsbrevet er tinglyst inde i prioritetsrækken (dvs. ikke på  

 sidstepladsen), kan ejeren af ejendommen (eller løsøret) disponere over  

 den ikke-udnyttede del af skadesløsbrevets pålydende - dog ikke til  

 anvisning som genstand for udlæg, idet udlæg ikke kan besætte ledige  

 pladser inde i prioritetsrækken.
Hvis skadesløsbrevet er tinglyst på sidstepladsen i prioritetsrækken,  

 umiddelbart forud for fogedens udlæg, skal der som ved ejerpantebreve  

 gives meddelelse til panthaveren for at hindre yderligere kreditgivning  

 med sikkerhed i skadesløsbrevet, og hvis skadesløsbrevet ikke er udnyttet  

 fuldt ud, opnås ved udlæg "indbrud" i dets sikringsramme.
Dette gælder,  

 hvad enten skadesløsbrevet giver pant i fast ejendom eller i løsøre.
Et skadesløsbrev er ikke noget omsætningsgældsbrev, og et udlæg  

 risikerer således ikke - som ved et ejerpantebrev - at blive fortrængt  

 ("ekstingveret") af en godtroende håndpanthaver, jf.
GBL § 14.
 Om den prioritetsmæssige behandling af renter af en gæld med sikkerhed  

 i et skadesløsbrev følger det af TL § 40, stk. 4, sidste pkt., at et  

 skadesløsbrevs dækningsramme også dækker renter, således at panthaveren  

 ikke for disse har sikkerhed på sidstepladsen i prioritetsordenen, således  

 som det - i et vist omfang - er tilfældet med almindelige pantebreve, jf.  

 TL § 40, stk. 4, 1. pkt., og ovenfor i D.5.6.2.
D.5.9.5 Udlægs oprykningsret D.5.9.5.1 Fast ejendom For pantebreve i fast ejendom gælder, at de kun har oprykningsret,  

 såfremt oprykningsretten er aftalt i pantebrevet, jf.
TL § 40, stk. 3, og  

 ovenfor i D.5.9.2. Oprykningsretten gælder kun i forbindelse med ordinær  

 nedbringelse af den foranstående panterettighed.
Ved ekstraordinær  

 indfrielse gælder det i afsnit D.5.9.2 om ejerpant anførte.
Er den panteret, der står umiddelbart foran det lyste udlæg, således  

 klausuleret med hensyn til forudberegnelig afdragsbetaling, at det ville  

 være muligt i et efterstående pantebrev i forhold til denne panteret at  

 aftale oprykningsret i overensstemmelse med § 40, stk. 3, rykker også  

 udlæg op i ledige pladser, der opstår ved en tidsmæssigt forudberegnelig  

 afvikling af forprioriteten, jf.
UfR 1958, 1264 ØLK.
 Hvis en panteret, P2, placeret umiddelbart foran udlægget ikke har  

 oprykningsret, og en panteret, P1, placeret foran P2 afvikles efter en  

 tidsmæssigt forudberegnelig plan, antages det, at udlægget ikke ved  

 forbirykning kan besætte pladser, der bliver ledige ved afviklingen af P1,  

 idet udlægget i så fald ville besætte et  

 ejerpant.
D.5.9.5.2 Løsøre Ved udlæg i løsøre gælder der derimod et princip om automatisk  

 oprykning uden hensyn til, under hvilke omstændigheder (ordinært eller  

 ekstraordinært) forprioriteten er blevet indfriet eller afdraget, og  

 uanset om oprykning for et efterstående pantebrev er blevet vedtaget eller  

 ej.
En undtagelse fra den automatiske oprykningsret for udlæg i løsøre må  

 dog gøres, hvis forpantebrevet ombyttes med et andet pantebrev, og der  

 foreligger såvel en reel som en formel sammenhæng mellem indfrielsen af  

 den tidligere panteret og stiftelsen af den nye.
Hvis dette er tilfældet,  

 har der reelt aldrig været nogen plads, som udlægget kunne rykke op i.
En  

 reel sammenhæng er til stede, såfremt det tidligere lån er indfriet ved  

 hjælp af provenuet af det nye lån.
Kravet om formel sammenhæng indebærer,  

 at der skal foreligge samtidighed.
Består der en ledig plads inden for rammerne af et med sikkerhed i en  

 løsøregenstand tinglyst ejerpantebrev eller skadesløsbrev, der står på  

 sidstepladsen i prioritetsordenen (eller er den eneste hæftelse), kan  

 denne ledige plads - i lighed med pant i fast ejendom - tilegnes af en  

 kreditor, der gør udlæg i løsøret.
Når panthaveren har modtaget meddelelse  

 om udlægget, kan der som hovedregel ikke ydes yderligere kredit til skade  

 for udlægshaveren.
Undtagelsen er også her eksempelvis en i god tro  

 foretaget udvidelse af kreditgivningen.
Det samme gælder ved udlæg i en  

 håndpantsat løsøregenstand eller i en pantsat - simpel eller negotiabel -  

 fordring.
 I modsætning til, hvad der gælder ved fast ejendom, rykker udlægget op  

 ved enhver fremtidig nedbringelse af gælden til panthaveren, altså også  

 ved nedbringelse under den gæld, der bestod på tidspunktet for udlæggets  

 foretagelse.
D.5.9.6 Skibe Foretages der udlæg i skibe, skal fogeden skelne mellem skibe, der er  

 registreret i skibsregisteret, og ikke-registrerede skibe.
 I skibsregisteret skal optages alle skibe med en bruttotonnage på 20 og  

 derover, og skibe med en bruttotonnage på mindst 5, men under 20, kan  

 optages i registeret, jf. sølovens § 10, stk. 1 og 2.
 Bestemmelserne vedrørende udlæg i registrerede skibe svarer i  

 hovedsagen til reglerne om udlæg i fast ejendom, hvilket betyder, at udlæg  

 i registrerede skibe skal registreres for at opnå prioritetsbeskyttelse  

 mod godtroende aftaleerhververe og mod andre kreditorer, jf. sølovens §  

 28, stk. 1 og 2.
Udlæg i et registreret skib omfatter ifølge sølovens § 47 også tilbehør  

 til skibet, og der kan ikke foretages særskilt udlæg i sådant tilbehør,  

 medmindre der foreligger tilladelse fra ejeren og fra alle  

 rettighedshavere i skibet, jf.
RPL § 510.
Hvis der er registreret flere ejere af et skib (et såkaldt partrederi -  

 se herom sølovens kapitel 5), hæfter den enkelte ejer (partreder) ifølge  

 sølovens § 102 kun for den del af gælden, der svarer til hans anpart af  

 skibet, dvs. personligt og pro rata.
Den enkelte partreder hæfter således  

 hverken principalt eller subsidiært for nogen på de andres part hvilende  

 gæld.
Udlæg for partrederiers gæld skal principielt foretages hos hver enkelt  

 medejer (partreder), men der kan dog også foretages udlæg for den samlede  

 gæld hos den bestyrende reder, jf. princippet i sølovens § 105, hvorefter  

 den bestyrende reder kan sagsøge i partrederiets anliggender og kan  

 sagsøges på dettes vegne.
Hvis udlægget skal omfatte andet end skib med  

 tilbehør mv., altså fx den enkelte medejers personlige aktiver, skal  

 udlægget dog foretages hos den enkelte medejer.
Med hensyn til forholdet mellem rederikreditorer og særkreditorer  

 antages det, at rederikreditorerne i henseende til adgang til at holde sig  

 til partredernes hele formue er ganske ligestillede med de enkelte  

 partrederes særkreditorer; de har følgelig ingen fortrinsret til dækning  

 af rederiets aktiver frem for partredernes øvrige kreditorer.
En  

 partreders særkreditorer kan søge sig fyldestgjort i dennes part i  

 rederiet og øvrige formue, men kan ikke holde sig til nogen del af  

 rederiformuen.
 Ved ejerskifte, der korrekt registreres i skibsregisteret, hæfter den  

 tidligere ejer kun for forpligtelser, der påhviler skibet ved  

 overdragelsen, medens den nye ejer hæfter for senere tilkomne  

 forpligtelser, jf. sølovens § 115, stk. 2.
Efter sølovens § 52, stk. 1, har søpanteret i et skib fortrinsstilling  

 frem for andre hæftelser i skibet.
Søpanterettigheder kan ifølge lovens §  

 30 slet ikke registreres og har uden registrering den i § 52 angivne  

 retsstilling.
Det samme gælder tilbageholdelsesrettigheder, jf. §  

 54.
Søpanteret omfatter efter lovens § 51 Skibe, der ikke er registreret i skibsregisteret, betragtes  

 udlægsmæssigt som løsøre, og der er ingen særlige sikringsakter, der skal  

 iagttages, jf. nærmere afsnit D.5.7.2. Der kan dog være behov for en  

 legitimationsberøvende denuntiation, såfremt et foranstående  

 løsøreejerpantebrev i skibet er håndpantsat til sikring af et løbende  

 mellemværende, eller såfremt et foranstående skadesløsbrev er tinglyst med  

 samme formål, jf. herom afsnit D.5.9.5.2.
D.5.9.7 Luftfartøjer Reglerne vedrørende udlæg i luftfartøjer svarer i hovedtrækkene til  

 reglerne for udlæg i fast ejendom og registreret skib og skal ikke nærmere  

 gennemgås her.
Bestemmelserne om registrering af luftfartøjer findes i lov om  

 registrering af ret over luftfartøjer.
Af lovens § 1 fremgår, at  

 rettigheder over luftfartøjer skal registreres i et rettighedsregister,  

 der føres af Statens Luftfartsvæsen.
Statens Luftfartsvæsen har ingen  

 formulartvang.
Ved anmeldelse af rettigheder fra told- og  

 skattemyndighederne modtager rettighedsregisteret normalt en kopi af  

 udlægsbogen, der skal være forsynet med original fogedunderskrift og  

 indeholde de i loven påkrævede oplysninger.
D.5.9.8 Aktier og anparter, veksler og  

 checks Aktier og anparter samt veksler og checks omfattes ikke af  

 gældsbrevsloven, men der gælder stort set de samme regler for disse som  

 for omsætningsgældsbreve.
Hvis fogeden foretager udlæg i disse aktiver, skal de i medfør af RPL §  

 523, stk. 2, fratages skyldneren.
Dette vil for checks, veksler og aktier  

 tillige medføre, at sikringsakten er foretaget, jf. checklovens § 21,  

 veksellovens § 16 og aktieselskabslovens § 24.
Aktier, der er noteret på Københavns Fondsbørs, findes ikke i  

 papirform.
For så vidt angår udlæg i sådanne "dematerialiserede" aktier og  

 andre værdipapirer henvises til afsnit  

 D.5.8.8 .
 Andre aktier er omsætningsaktiver, medmindre andet tydeligt fremgår af  

 både vedtægterne (jf. aktieselskabslovens § 4, stk. 1, nr. 12) og  

 aktiebrevet (jf. lovens § 21, stk. 5, nr. 4).
 Hvis aktierne ikke frit kan omsættes, skal dette udtrykkeligt fremgå af  

 vedtægterne, jf. lovens § 4, stk. 2, nr. 2, og af aktiebrevet, jf. § 21,  

 stk. 5, nr. 5. Vedtagne indskrænkninger i omsætteligheden kan eksempelvis  

 angå bestyrelsens samtykke til salg (§ 20) eller forkøbsret for øvrige  

 aktionærer (§ 19).
 Ved udlæg i disse andre aktier i papirform er sikringsakten:
 Efter anpartsselskabslovens § 16 skal der for et anpartsselskab straks  

 efter dets stiftelse oprettes en fortegnelse over anpartshaverne, og efter  

 § 18, stk. 1, har overdragelse til eje eller pant af en anpart ikke  

 gyldighed mod overdragerens kreditorer, medmindre selskabet af erhververen  

 eller overdrageren har modtaget underretning om overdragelsen.
 Sikringsakten ved udlæg i anparter er derfor denuntiation til  

 selskabet.
 Det bemærkes, at den til anparten knyttede stemmeret ikke overtages i  

 kraft af udlægget.
 Som nævnt ovenfor er sikringsakten ved udlæg i veksler og checks  

 rådighedsberøvelse, jf. veksellovens § 16 og checklovens §  

 21.
D.6 Udlægsforretningens opfølgning D.6.1. Indledning Fogeden skal udover at forberede og gennemføre udlægsforretningen også  

 følge op på udlæg i et givent aktiv - dels af hensyn til at udlæggets  

 prioritetsstilling i aktivet ikke fortabes eller forringes - dels af  

 hensyn til at gøre inddrivelsesmyndigheden synlig som en effektiv  

 kreditor.
Opfølgning på udlægsforretningen omfatter også eventuel realisation af  

 udlagte genstande.
Fogedens udlæg er som udgangspunkt en ret til  

 forauktionering.
Det betyder fx, at hvis skyldneren kan, men ikke vil  

 indgå en afdragsordning eller klart misligholder en indgået afdragsordning  

 og derfor ikke betaler de skyldige skatter og afgifter, kan  

 inddrivelsesmyndigheden iværksætte tvangsrealisation af de udlagte  

 genstande.
 De forskellige forhold og tiltag som fogeden og inddrivelsesmyndigheden  

 skal iagttage ved udlægsforretningens opfølgning, er beskrevet  

 nedenfor.
D.6.2 Sikringsakter og  

 legitimationsvirkning Når fogeden har foretaget udlæg i et aktiv, skal det straks undersøges,  

 om eventuelle sikringsakter og fratagelse af legitimation skal  

 foretages.
Sikringsakten tjener til beskyttelse af udlægget over for skyldnerens  

 senere kreditorer og godtroende aftaleerhververe.
Sikringsakten giver en  

 prioritetsbeskyttelse af udlægget over for disse personer, således at  

 udlægget i det pågældende aktiv ikke fortrænges af senere rettigheder.
 Udover iagttagelse af sikringsakter skal fogeden ved udlæg i visse  

 aktiver sørge for, at skyldneren straks fratages legitimationen til at  

 råde som kreditor over aktivet (legitimationsvirkningen). Det gælder især,  

 når der foretages udlæg i fordringer.
 For så vidt angår den nærmere beskrivelse af sikringsakter og  

 legitimationsvirkningen henvises til afsnit D.5.4.3 samt de afsnit, der  

 omhandler udlæg i forskellige aktiver, som fx rede penge, fast ejendom,  

 løsøre, foranstående ejerpantebreve og fordringer i  

 øvrigt.
D.6.3 Fratagelse af udlagt aktiv Fogeden har i et vist omfang ret til at fratage skyldneren rådigheden  

 over det udlagte aktiv.
 Denne adgang er reguleret i RPL § 523. Bestemmelsen vil blive beskrevet  

 nedenfor afhængig af, hvilken genstand der er tale  

 om.
D.6.3.1 Løsøre Det fremgår af RPL § 523, stk. 1, at fogeden kan bestemme, at løsøre  

 hvori der er foretaget udlæg, skal fratages skyldneren.
Fogeden kan dog ikke fratage skyldneren rådigheden over løsøret, hvis  

 tredjemands ret er til hinder herfor.
Hvis genstanden er købt på kredit  

 med gyldigt ejendomsforbehold, kan der således ikke ske  

 rådighedsberøvelse.
Der kan heller ikke ske rådighedsberøvelse, hvis der  

 er underpant i løsøret.
Fogeden kan heller ikke forlange genstanden udleveret, så længe der  

 består en håndpanteret eller en tilbageholdsret.
Her vil genstanden typisk  

 ikke være i skyldnerens besiddelse.
Der kan som udgangspunkt ikke ske fratagelse af det udlagte løsøre,  

 hvis der er indgået en afdragsordning med skyldneren, jf.
RPL § 525, stk.  

 1.
 Det er herefter overladt til fogeden i det konkrete tilfælde at  

 vurdere, om der bør ske fratagelse af løsøret.
Fratagelsen af løsøret kan ske straks under udlægsforretningen, men det  

 kan også ske senere, jf.
RPL § 504, nr. 2.
 Fogeden skal fratage det udlagte i de situationer, hvor det skal sælges  

 ved auktion snarest muligt, hvor der er risiko for, at skyldneren vil råde  

 uberettiget over løsøret, eller hvor der ikke kan ske en tilstrækkelig  

 registrering af løsøret, idet der er tale om et varelager eller  

 lignende.
 Er udlægsforretningen foretaget uden skyldnerens tilstedeværelse, skal  

 fogeden være tilbageholdende med at foretage rådighedsberøvelse, idet der  

 ikke er nogen sikkerhed for, at løsøret tilhører  

 skyldneren.
D.6.3.2 Fordringer Det fremgår af RPL § 523, stk. 2, at ved udlæg i værdipapirer og i  

 andre fordringer, for hvilket skriftligt bevis er udstedt, skal fogeden  

 tage dokumentet i forvaring.
Det er uden betydning, om det er et  

 omsætningsgældsbrev eller en simpel fordring.
Det afgørende er, om der er  

 udstedt et skriftligt dokument.
Bestemmelsen omfatter derfor også ejerpantebreve.
Er ejerpantebrevet  

 ubelånt, skal fogeden således tage ejerpantebrevet i sin besiddelse.
Det  

 kan ikke forlanges, at fogeden skal nøjes med at give ejerpantebrevet en  

 ikke let fjernelig påtegning om udlægget.
Se i øvrigt D.5.9.3. om  

 ejerpantebreve.
D.6.3.3 Bestemmelsen i øvrigt Skyldneren har pligt til at oplyse, hvor det udlagte befinder sig,  

 herunder løsøre eller dokumenter.
Skyldneren skal endvidere give fogeden  

 adgang til at fjerne det udlagte.
Derimod har skyldneren ikke pligt til  

 aktivt at medvirke ved udleveringen af det udlagte eller at transportere  

 det udlagte til et bestemt sted.
 RPL § 523 vil også kunne anvendes, hvor der ikke kun er tale om  

 udlevering af selve det udlagte aktiv, men om ting mv., som knytter sig  

 til det udlagte, fx om en udlagt bils nøgler eller papirer.
 Hvis skyldneren under udlægsforretningen ikke vil oplyse, hvor det  

 udlagte befinder sig, eller medvirke til at fogeden kan få det udlagte  

 udleveret, skal fogeden overbringe sagen til fogedretten (den judicielle  

 foged). Det er herefter op til den judicielle foged at træffe afgørelse,  

 om skyldneren skal tages i forvaring i indtil 6 måneder efter RPL § 497,  

 stk. 2.
Er det udlagte aktiv i tredjemands besiddelse, skal fogeden give  

 tredjemand besked om, at aktivet ikke må udleveres til skyldneren, jf.
RPL  

 § 523, stk. 4. Udleverer tredjemand - uanset fogedens underretning - det  

 udlagte aktiv til skyldneren, er tredjemand som udgangspunkt ansvarlig for  

 det eventuelle tab inddrivelsesmyndigheden lider i den forbindelse.
Denne  

 konsekvens skal oplyses i underretningen til tredjemand.
D.6.4 Inddrivelsesmyndighedens  

 kompetence Inddrivelsesmyndighedens bemyndigelse med hensyn til beslutning om  

 iværksættelse af tvangsauktion, til at kvittere tinglyste udlæg, til at  

 meddele rykningspåtegning på tinglyste udlæg samt til at meddele om  

 relaksation af udlæg i fast ejendom, er nærmere angivet neden for i afsnit  

 D.6.4.1, D.6.4.2, D.6.4.3 og D.6.4.4. Endvidere er  

 inddrivelsesmyndighedens kompetence til at begære eller byde på  

 tvangsauktion beskrevet i afsnit D.6.7.12. Endelig er  

 inddrivelsesmyndighedens kompetence ved auktion over løsøre og bortsalg af  

 fordringer beskrevet i afsnit D.6.8.8.
D.6.4.1 Retningslinier for beslutning om  

 tvangsauktion Ifølge inddrivelsesstrategien er beslutning om tvangsauktion det sidste  

 led i rækken af forskellige inddrivelsesinstrumenter, som  

 inddrivelsesmyndigheden skal benytte sig af.
Fogeden og  

 inddrivelsesmyndigheden skal således have udtømt andre muligheder for  

 inddrivelse af restancen, fx udlæg i fordringer og lønindeholdelse mv. med  

 respekt af udtagelsesretten og påvisningsretten, jf.
RPL §§ 509 og  

 517.
 Udgangspunktet for beslutning om iværksættelse af tvangsauktion er, at  

 hvis skyldneren kan, men ikke vil indgå en afdragsordning eller klart  

 misligholder en indgået afdragsordning og derfor ikke betaler de skyldige  

 skatter og afgifter, skal der ske tvangsrealisation af de udlagte  

 genstande.
En begæring om tvangsauktion af udlagt løsøre og fast ejendom kan ikke  

 fremmes, så længe skyldneren overholder en afdragsordning, der er indgået  

 med fogeden, jf.
RPL § 525. Det samme er tilfældet, hvis skyldneren  

 overholder en afdrags- eller henstandsordning med  

 inddrivelsesmyndigheden.
 Inddrivelsesmyndigheden skal som hovedregel ikke iværksætte  

 tvangsauktion af fast ejendom over for skyldnere, der er på  

 overførelsesindkomst, fx enlige pensionister, kontanthjælpsmodtagere,  

 førtidspensionister mv.
 Endvidere skal inddrivelsesmyndigheden være varsom med at iværksætte  

 tvangsauktion af skyldnerens ejendom, hvis den tjener som bolig for  

 familien med børn.
Ved subsidiært udlæg i skyldnerens ægtefælles ejendom, jf.
KSL 72, stk.  

 2, skal inddrivelsesmyndigheden ikke iværksætte tvangsauktion, medmindre  

 der efter omstændighederne er tale om kreditorly.
 Er grundlaget for tvangsauktion af fast ejendom umiddelbart til stede,  

 skal inddrivelsesmyndigheden dernæst foretage en provenuberegning af den  

 udlagte ejendom.
Provenuberegningen over ejendommen skal danne grundlag for  

 inddrivelsesmyndighedens indstilling til TSS om tvangsauktion.  

 Provenuberegningen skal som minimum udvise et overskud på 30.000 kr.
Er  

 det forventede overskud således mindre end 30.000 kr., bemyndiger TSS som  

 hovedregel ikke tvangsauktion af den udlagte ejendom.
 Nedenfor i afsnit D.6.7.12 gennemgås, hvilke bilag mv. der skal  

 vedlægges inddrivelsesmyndighedens indstilling om tvangsauktion af fast  

 ejendom, samt hvordan inddrivelsesmyndigheden foretager  

 provenuberegningen.
D.6.4.2 Bemyndigelse til at kvittere tinglyst  

 udlæg til aflysning Kommunerne er legitimeret til at kvittere for udlæg i ting- og bilbogen  

 til aflysning, når kravet vedrører personskat og arbejdsmarkedsbidrag, som  

 opkræves og inddrives for statskassen.
De regionale told- og  

 skattemyndigeder er legitimeret til at kvittere for udlæg i ting- og  

 bilbogen til aflysning vedrørende krav, som de opkræver og inddriver.
Inddrivelsesmyndigheden er bemyndiget til at aflyse udlæg ved  

 indfrielse af hele det tinglyste beløb.
Aflysning af udlæg skal foretages  

 snarest muligt efter indfrielsen.
Aflysning skal foretages af den  

 inddrivelsesmyndighed, der har restancen til inddrivelse på det tidspunkt,  

 hvor den indbetales.
Såfremt der er udlæg for flere krav, der vedrører både kommunens og den  

 regionale told- og skattemyndigheds kompetence, skal kommunen og regionen  

 indbyrdes aftale, hvorledes sagen skal afgøres.
I tilfælde af uenighed  

 forelægges sagen for TSS.
 Inddrivelsmyndigheden er endvidere bemyndiget til at aflyse udlæg ved  

 delvis eller ingen betaling af restancen, hvis følgende betingelser -  

 afhængig af genstanden - er opfyldt:
 Klageadgang ved afgørelse om ikke at kvittere tinglyste udlæg til  

 aflysning:
 Hvis kommunen træffer afgørelse om ikke at imødekomme ansøgning om  

 kvittering af tinglyste udlæg til aflysning vedrørende krav for personskat  

 og arbejdsmarkedsbidrag, kan klage herom indbringes for den regionale  

 told- og skattemyndighed.
 Hvis den regionale told- og skattemyndighed træffer afgørelse om ikke  

 at imødekomme ansøgning om kvittering af tinglyste udlæg til aflysning  

 vedrørende krav, som de inddriver, kan klage herom indbringes for  

 TSS.
D.6.4.3 Bemyndigelse til at meddele  

 rykningspåtegning på tinglyst udlæg Kommunerne er legitimeret til at meddele rykningspåtegning på tinglyste  

 udlæg, når kravet vedrører personskat og arbejdsmarkedsbidrag, som  

 opkræves og inddrives for statskassen.
De regionale told- og  

 skattemyndigeder er legitimeret til at meddele rykningspåtegning på  

 tinglyste udlæg vedrørende krav, som de opkræver og inddriver.
Såfremt der er udlæg for flere krav, der vedrører både kommunens og den  

 regionale told- og skattemyndigheds kompetence, skal kommunen og regionen  

 indbyrdes aftale, hvorledes sagen skal afgøres.
I tilfælde af uenighed  

 forelægges sagen for TSS.
 Inddrivelsmyndigheden er bemyndiget til at meddele rykningspåtegning på  

 tinglyste udlæg, hvis følgende betingelser er opfyldt:
 Klageadgang ved afgørelse om ikke meddele rykningspåtegning på  

 tinglyste udlæg:
 Hvis kommunen træffer afgørelse om ikke at imødekomme ansøgning om  

 rykningspåtegning på tinglyste udlæg vedrørende krav for personskat og  

 arbejdsmarkedsbidrag, kan klage herom indbringes for den regionale told-  

 og skattemyndighed.
 Hvis den regionale told- og skattemyndighed træffer afgørelse om ikke  

 at imødekomme ansøgning om rykningspåtegning på tinglyste udlæg vedrørende  

 krav, som de inddriver, kan klage herom indbringes for  

 TSS.
D.6.4.4 Relaksation af udlæg i fast  

 ejendom D.6.5 Afhentning af aktiv med henblik på  

 tvangsauktion Inden de udlagte genstande skal sælges på tvangsauktionen, skal de  

 udbringes fra skyldnerens besiddelse.
Afhentningen sker ved en  

 kontinuation (fortsættelse) af den seneste udlægsforretning for det  

 pågældende krav.
Skyldneren skal underrettes om afhentningsforretningen efter reglerne i  

 retsplejeloven om underretning om tid og sted for udlægsforretning, dog  

 således at tid og sted skal angives så nøjagtigt som muligt.  

 Underretningen bør indeholde oplysninger om, at afhentningen kan afværges  

 ved betaling af skylden inkl. renter og omkostninger.
Beløbet, der skal  

 betales i dette tilfælde, skal være anført.
Skyldneren har mulighed for at klage over afhentningsforretningen til  

 fogedretten efter retsplejelovens og inddrivelseslovens bestemmelser.
Det  

 fremgår af RPL § 542, stk. 2, at tvangsauktion ikke kan finde sted før  

 kærefristen på 4 uger er udløbet.
Dette er dog ikke til hinder for, at de  

 udlagte genstande afhentes af fogeden inden udløbet af 4-ugers fristen,  

 eller at tvangsauktionen forberedes, mens 4-ugers fristen løber.
Fogeden må sørge for, at der er tilstrækkelig med materiel (varebiler  

 mv.) og personer til at gennemføre afhentningsforretningen.
Det skal  

 sikres, at vognmandens ansvarsforsikring dækker eventuelle skader på  

 udlagte effekter under transporten.
 Fogeden selv bør kun undtagelsesvis transportere effekterne bort, fx  

 hvis det drejer sig om mindre genstande.
 Opstår der under transporten skader på de udlagte effekter, udreder  

 inddrivelsesmyndigheden eventuelle erstatningskrav.
 Er der særlige omstændigheder, der bevirker, at der eventuelt kan  

 pålægges fogeden et personligt ansvar, skal inddrivelsesmyndigheden  

 forelægge sagen for TSS.
 De udlagte effekter indleveres samme dag til den lokale auktionsholder.  

 Hvis auktionslokalerne er lukkede må effekterne opbevares på betryggende  

 måde indtil de kan afleveres til auktionsholderen.
 Værdipapirer og andre fordringer mv. opbevares i  

 inddrivelsesmyndighedens pengeskab.
D.6.6 Almindelige bestemmelser for  

 tvangsauktion Når de udlagte effekter er afhentet, skal de bortsælges på den  

 først-kommende offentlige tvangsauktion. Årsagen til, at realisationen  

 sker på en offentlig tvangsauktion, er, at aktivet udbydes til den størst  

 mulige kreds af interesserede.
Ved tvangsauktionen bliver rettighederne i aktivet som udgangspunkt  

 dækket i henhold til prioritetsordenen.
Men rettigheder i aktivet  

 bortfalder, hvis der ikke opnås dækning ved auktionen, og i så fald må  

 fordringshaveren fortsætte sine inddrivelsesforsøg hos skyldneren.
Et udlagt aktiv kan bortsælges enten på almindelige offentlige  

 auktioner, eller på særlige offentlige auktioner, fx bilauktioner,  

 antikvitetsauktioner, tæppeauktioner og lignende.
Inddrivelsesmyndigheden  

 bør så vidt muligt sørge for at få udlagte kunstgenstande og særlige  

 antikviteter henvist til bortsalg i større byer eller på særlige  

 antikvitetsauktioner mv.
Ifølge RPL § 542, stk. 2, må realisation af det udlagte ikke ske, før  

 den ordinære kærefrist på 4 uger er udløbet.
Det betyder, at et udlagt  

 aktiv ikke kan bortsælges på tvangsauktion, før 4-ugers fristen i INDL §  

 6, stk. 3, er udløbet.
De 4 uger er skyldnerens adgang til at fremsætte  

 indsigelser mod udlægsforretningens foretagelse.
Dertil kommer, at hvis der er rejst indsigelse mod pantefogeden eller  

 told- og skattefogedens udlægsforretning, vil tvangsauktionen tidligst  

 kunne iværksættes 4 uger efter udlæggets eventuelle stadfæstelse i  

 fogedretten.
De 4 uger er her kærefristen vedrørende appel af fogedrettens  

 afgørelse til landsretten, jf.
RPL § 586, stk.1.
Skyldneren kan dog fratages besiddelsen af det udlagte inden for 4  

 ugers fristen.
Tvangsauktionen kan endvidere forberedes inden for 4 ugers  

 fristen.
Selve tvangsauktionen må blot ikke finde sted før ovennævnte  

 frister er udløbet.
Hvis de udlagte genstande er udsat for fordærvelse eller væsentlig  

 værdiforringelse ved at henligge i 4 uger, eller når opbevaringen af de  

 udlagte genstande er forbundet med uforholdsmæssigt store omkostninger,  

 kan tvangsauktionen afholdes på et tidligere tidspunkt, jf.
RPL § 542, stk  

 3.
 Udover de nævnte almindelige bestemmelser ved tvangsauktion gælder der  

 særlige regler alt efter, hvilket aktiv der skal bortsælges.
D.6.6.1 Indsigelse mod tvangsauktion Fremsættes der indsigelser over for auktionslederen, udsættes  

 auktionen, hvorefter indsigelserne forelægges fogedretten til afgørelse  

 ved kendelse.
 Indsigelserne kan være indsigelser fra tredjemand, indsigelser der  

 vedrører prioritetsrækkefølgen og auktionsprovenuets fordeling.
 Fogedrettens kendelse kan kæres til landsretten, og kærefristen er 4  

 uger.
D.6.7 Tvangsauktion over fast ejendom Reglerne om tvangsauktion over fast ejendom findes særskilt i kapitel  

 51 i RPL samt generelt i kapitlerne 49, 52 og 53 i  

 RPL.
D.6.7.1 Auktionsværneting En tvangsauktion over fast ejendom afholdes altid af fogedretten.  

 Tvangsauktionen afholdes i den retskreds, hvor ejendommen er beliggende,  

 jf.
RPL § 539.
D.6.7.2 Auktionsbegæring Tvangsauktion over fast ejendom kan begæres af den, der har lyst et  

 pantebrev eller et udlæg i ejendommen.
Det af fogeden foretagne udlæg i  

 fast ejendom er en ret til forauktionering og kan således umiddelbart  

 danne grundlag for afholdelse af tvangsauktionen.
 Hvis en pant- eller udlægshaver ønsker en tvangsauktion afholdt, skal  

 vedkommende indgive en skriftlig auktionsbegæring til fogedretten, jf. §  

 560 i RPL.
Auktionsbegæringen skal være vedlagt en opdateret tingbogsattest, en  

 attest om ejendomsvurderingen samt dokumentation for auktionsgrundlaget,  

 dvs. en genpart af udlægsattesten.
Anmodningen skal også indeholde  

 oplysning om ejendommens art, jf.
RPL § 563. Der kræves ikke  

 varmesynsrapport.
Fogedretten kan ikke generelt kræve tilstandsrapport og  

 oplysning om ejerskifteforsikring, jf.
UfR 1996, 318  

 VLK.
D.6.7.3 Vejledningsmøde Benyttes ejendommen til beboelse (evt. som sommerhus) for skyldneren  

 eller dennes familie, skal fogedretten så vidt muligt inden 7 dage afholde  

 et vejledningsmøde i fogedretten med skyldneren, jf.
RPL § 561.
 På vejledningsmødet vejleder fogedretten skyldneren om, hvad  

 tvangsauktionen indebærer, og hvilke retsvirkninger den har.
 Fogedretten kan når som helst beskikke en advokat for skyldneren.
D.6.7.4 Afværgefrist Fogedretten kan på vejledningsmødet give skyldneren en frist på indtil  

 4 uger til at afværge auktionen, og senere kan denne frist forlænges, hvis  

 særlige omstændigheder taler for det, jf.
RPL §§ 561, stk. 3 og  

 4.
D.6.7.5 Antagelse af sagkyndig person Når en eventuel afværgefrist er udløbet, kan fogedretten antage en  

 sagkyndig person (normalt en ejendomsmægler) til inden for 4 uger at  

 foretage en vurdering af ejendommen med henblik på gennem annoncering at  

 få ejendommen solgt i fri handel, jf. § 562, stk. 1. Fogedretten kan  

 forlænge fristen i særlige tilfælde.
Den sagkyndige skal således primært forsøge at afværge auktionen.
Det  

 bedste er naturligvis, hvis ejendommen ved en omprioritering, kan bevares  

 for skyldneren.
Hvis en omprioritering ikke er muligt, er det at  

 foretrække, at ejendommen sælges i fri handel, idet underhåndsprisen  

 normalt er højere end auktionsprisen.
D.6.7.6 Salgsopstilling Hvis det ikke lykkes den sagkyndige at få ejendommen solgt i fri  

 handel, og tvangsauktionen ikke kan afværges, skal der udarbejdes en  

 salgsopstilling.
Salgsopstillingen udarbejdes af den sagkyndige, hvis en sådan er  

 antaget, eller af den (rekvirenten) der har begæret auktionen.
Den  

 sagkyndige eller rekvirenten skal bistå fogedretten med auktionen, jf.
RPL  

 § 562, stk. 3.
Salgsopstillingen udarbejdes på en fortrykt formular.
Den kan suppleres  

 med bilag.
Formålet med salgsopstillingen er at tilvejebringe stort set de samme  

 oplysninger, som kendes ved salg i fri handel.
Salgsopstillingen er derfor  

 det vigtigste dokument i forbindelse med en tvangsauktion.
Det giver  

 pante- og udlægshaveren et godt overblik over ejendommen, og deres  

 eventuelle dækning i forbindelse med tvangsauktionen.
Ved auktion over fast ejendom, der anvendes til privat beboelse, kan  

 fogedretten bestemme, at både salgsopstillingen og auktionsbekendtgørelsen  

 skal indeholde eksempler på kontantbehov, årlig bruttoudgifter og  

 skatteunderskud, beregnet ved en given budsum.
Disse økonomiske nøgletal  

 udarbejdes på en særlig blanket, som et tillæg til den egentlige  

 salgsopstilling, og de tilsigter at gøre det mere overskueligt og  

 attraktivt at købe fast ejendom på tvangsauktion.
Skyldneren og de i ejendommen berettigede, herunder  

 inddrivelsesmyndigheden, skal vederlagsfrit komme med de oplysninger, som  

 er nødvendige for at udarbejde salgsopstillingen, jf.
RPL § 562, stk. 3.  

 Tilsidesætter en rettighedshaver denne pligt, får han ikke tilkendt  

 auktionsomkostninger.
Der er derimod ingen sanktion over for skyldneren  

 .
Endvidere skal skyldneren og eventuelle lejere af ejendommen give den  

 sagkyndige, samt den der har begæret auktionen og de i aktionen  

 interesserede, adgang til at besigtige ejendommen og det tilbehør, der  

 skal sælges sammen med ejendommen, jf.
RPL § 562, stk. 4. Modsætter  

 skyldneren sig besigtigelsen, kan denne gennemtvinges med bistand fra  

 politiet.
I retspraksis blev en kommune dømt til at tilbagebetale  

 kloaktilslutningsafgift til en auktionsrekvirent, fordi kommunen  

 fejlagtigt havde oplyst, at der ikke påhvilede ejendommen  

 kloaktilslutningsafgift, jf.
UfR 1995, 247.
Salgsopstillingen skal indeholde en beskrivelse af ejendommen og det  

 tilbehør, der skal sælges sammen med denne på auktionen.
Salgsopstillingen  

 redegør indgående for de forskellige hæftelser og byrder på ejendommen,  

 herunder 1 års rente, jf.
TL § 40, samt for, hvad der skal betales eller  

 overtages udover auktionsbuddet.
 Der angives det beløb (størstebeløb), som auktionskøberen skal betale,  

 bortset fra afgifter og stempel til det offentlige, udover auktionsbuddet.  

 I salgsopstillingen angives også, hvilken sikkerhedsstillelse en  

 auktionskøber må forvente at blive afkrævet.
D.6.7.7 Tvangauktionsvilkår Tvangsauktion over fast ejendom afholdes på auktionsvilkår fastsat af  

 Justitsministeriet.
Disse auktionsvilkår skal fremgå af  

 salgsopstillingsformularen.
Auktionsvilkårene for afholdelse af  

 tvangsauktion over fast ejendom fremgår af Justitsministeriets  

 bekendtgørelse om tvangsauktionsvilkår nr. 652 af 15. december 1978 med  

 senere ændringer (bekendtgørelsen kan hentes på www.retsinfo.dk).
Auktionsvilkårene kan fraviges eller suppleres.
Men det sker sjældent i  

 praksis.
De forskellige hæftelser opgøres pr. datoen for første auktion.
Der  

 udarbejdes ikke refusionsopgørelse i relation til  

 tvangsauktionssalg.
D.6.7.8 Forberedende auktionsmøde Fogedretten kan bestemme, at der skal afholdes et forberedende møde.
Et  

 forberedende møde afholdes med skyldneren, rekvirenten eller andre i  

 ejendommen berettigede, jf.
RPL § 563, stk. 1. Mødet indkaldes med mindst  

 14 dages varsel.
 Men efter omstændighederne afholdes et sådant møde blot med de  

 rettighedshavere, som berøres af et bestemt problem, fx vedrørende en  

 tinglyst servitut eller lejekontrakt.
Inddrivelsesmyndigheden skal møde frem til det forberedende møde, hvis  

 man fx ønsker, at ejendommens tilbehør skal være omfattet af  

 tvangsauktionen, og det ikke er tilfældet i henhold til  

 auktionsbegæringen, jf.
RPL § 568.
D.6.7.9 Gennemførelse af  

 tvangsauktion Rekvirenten eller den sagkyndige sørger for, at tvangsauktionen bliver  

 bekendtgjort i Statstidende med 14 dags varsel, jf.
RPL § 566, stk. 1, og  

 som regel to gange i dagspressen.
Fogedretten indkalder med mindst 3 ugers varsel skyldneren, pant- og  

 udlægshavere, servitutberettigede og andre, der berøres af ejendommens  

 salg, til auktionsmødet, jf.
RPL § 564, stk. 1. Indkaldelsen skal være  

 vedlagt salgsopstillingen mv., jf.
RPL § 564, stk. 2.
På selve auktionen bliver salgsopstillingen og auktionsvilkårene mv.  

 gennemgået, jf.
RPL § 569, og det er i den forbindelse ganske sædvanligt,  

 at der sker korrektioner eller kommer supplerende oplysninger frem.
Når salgsopstillingen og auktionsvilkårene mv. er gennemgået, foretager  

 fogedretten herefter opråb af ejendommen, hvilket betyder, at der er åbnet  

 for adgang til at byde på ejendommen.
Fogedretten noterer, hvem der  

 afgiver bud og buddenes størrelse.
Når tre opfordringer er fremsat af den judicielle foged, og der ikke er  

 fremsat overbud, standses opråbet, og den judicielle foged bekræfter ved  

 hammerslag, at ejendommen er solgt til højestbydende, jf.
RPL § 574.
 Ved auktionens afslutning spørger den judicielle foged, om nogen  

 begærer ny auktion.
D.6.7.10 Ny auktion Skyldneren kan altid begære ny auktion mod straks at stille sikkerhed  

 for omkostninger mv., jf.
RPL § 576, stk. 1. Det samme gælder de  

 rettighedshavere, der ikke opnåede fuld dækning på første auktion.  

 Begæringen skal fremsættes i auktionsmødet, dvs. straks efter sidste  

 hammerslag.
En begæring om ny auktion kan kun tilbagekaldes med samtykke  

 af dem, der også kunne have begæret ny auktion afholdt.
 Efter RPL § 576, stk. 2, kan fogedretten bestemme, at der skal afholdes  

 en ny auktion, hvis fogedretten skønner, at et væsentligt højere bud kan  

 opnås på en ny auktion.
Alle de bud, der er givet på første auktion, er bindende, indtil der er  

 afholdt ny auktion, dog højest seks uger, jf.
Justitsministeriets  

 tvangsauktionsvilkår pkt. 4.
Ny auktion afholdes på grundlag af den oprindelige salgsopstilling, og  

 den bekendtgøres af fogedretten på samme måde som ved første auktion, jf.  

 RPL §§ 577 og 566. Der kan ikke afholdes mere end to auktioner, medmindre  

 fogedretten finder, at ganske særlige omstændigheder taler herfor, jf.
RPL  

 § 577, stk. 2.
 På den ny auktion er kun det bud, der får hammerslag bindende, jf.  

 Justitsministeriets tvangsauktionsvilkår pkt. 4.
 Den ny auktionskøber skal forrente de pantehæftelser, der opnåede  

 dækning på auktionen fra dagen for den første auktion, selv om køberen  

 først overtager ejendommen, når ny auktion er afholdt, jf.  

 Justitsministeriets tvangsauktionsvilkår pkt.  

 6.
D.6.7.11 Det videre forløb Auktionskøberen skal overtage ejendommen, herunder risikoen for denne,  

 straks ved auktionens afslutning.
Køberen må selv sørge for at blive  

 indsat i ejendommen og dennes tilbehør.
 Auktionskøberen skal endvidere opfylde auktionsbuddet, ligesom han  

 overtager de hæftelser, der kan overtages.
 Udlæg foretaget i fast ejendom til sikkerhed for skyldige skatter og  

 afgifter skal altid indfries, hvis de opnår dækning på tvangsauktionen.  

 Betaling skal ske inden seks måneder fra auktionens afholdelse.
Auktionskøbers betaling skal ske direkte til den inddrivelsesmyndighed,  

 der har foretaget udlægget.
Der kan ikke kræves et større beløb, end hvad  

 udlægget er opgjort til på tvangsauktionen.
Når betaling er sket, kan auktionskøberen forlange at  

 inddrivelsesmyndigheden underskriver en samtykkeerklæring med henblik på,  

 at auktionskøberen får udstedt auktionsskøde.
Udlægsattesten skal i  

 kvitteret stand sendes til aflysning.
Bliver der på tvangsauktionen konstateret en friværdi, tilfalder den  

 skyldneren.
Inddrivelsesmyndigheden kan foretage udlæg i denne friværdi  

 for skyldnerens eventuelle øvrige restancer, som der ikke var sikkerhed  

 for i ejendommen.
Hvis en auktionskøber opnår en gevinst gennem auktionskøbet og  

 ejendommens videresalg, har han ikke pligt til at afstå denne gevinst til  

 den tidligere ejer.
Men er det inddrivelsesmyndigheden, der er  

 auktionskøber, og som opnår en gevinst i forbindelse med videresalg af  

 ejendommen, afstås dog fra en sådan gevinst.
Er der tale om overskud ved  

 salg af en fast ejendom, der er overtaget som led i inddrivelse af  

 skatterestancer, er hjemlen KSL § 73 A.
Gevinsten vil primært blive  

 anvendt til modregning i inddrivelsesmyndighedens eventuelle krav på den  

 tidligere ejer, som der ikke var sikkerhed for i ejendommen.
Et eventuelt  

 overskydende beløb udbetales herefter til den tidligere ejer.
 Auktionskøberen har pligt til at tage auktionsskøde på ejendommen inden  

 et år.
En auktionskøber har meget små muligheder for at påberåbe sig mangler  

 og ulovligheder ved ejendommen.
Auktionskøberen kan gøre et  

 erstatningsansvar gældende mod den sagkyndige, eller den der har  

 udarbejdet salgsopstillingen, hvis disse har handlet  

 culpøst.
D.6.7.12 Inddrivelsesmyndighedens kompetence ved  

 auktion over fast ejendom Inddrivelsesmyndigheden er ikke bemyndiget til at begære eller byde på  

 tvangsauktion over fast ejendom for krav tilhørende staten, herunder  

 personskat og arbejdsmarkedsbidrag som opkræves og/eller inddrives af  

 kommunerne.
Inddrivelsesmyndigheden skal anmode TSS om bemyndigelse  

 hertil.
 I den forbindelse skal inddrivelsesmyndigheden sondre mellem  

 henholdsvis anmodning om begæring af tvangsauktion over fast ejendom og  

 budgivning på tvangsauktion over fast ejendom.
D.6.7.12.1 Begæring af tvangsauktion over fast  

 ejendom Hvis inddrivelsesmyndigheden vurderer, at det vil være indbringende at  

 begære en fast ejendom bortsolgt på tvangsauktion, skal sagen sendes til  

 TSS med inddrivelsesmyndighedens indstilling.
 Indstillingen skal vedrøre følgende forhold:
 Først og fremmest skal de grundlæggende betingelser for beslutning af  

 tvangsauktion, jf. afsnit D. 6.6, være opfyldt.
 Dernæst skal inddrivelsesmyndighedens vurdering tage udgangspunkt i den  

 årlige offentlige ejendomsvurdering, ejendommens aktuelle hæftelser,  

 provenuberegningen og et evt. lokalt kendskab til ejendommen.
 Indstillingen til TSS skal vedlægges følgende oplysninger og bilag:
 Hvis der er lyst et ejerpantebrev med prioritet umiddelbart foran  

 inddrivelsesmyndighedens foretagne udlæg, og ejerpantebrevet er  

 håndpantsat, skal det oplyses, dels hvad den foranstående kreditors  

 tilgodehavende med sikkerhed i ejendommen androg på tidspunktet for  

 foretagelsen af inddrivelsesmyndighedens udlæg, dels hvad dennes  

 tilgodehavende androg på tidspunktet for underretningen om det foretagne  

 udlæg.
 Endelig skal inddrivelsesmyndigheden - så vidt det er muligt - oplyse,  

 om der skal påregnes eller afholdes udgifter til andre forhold, inden  

 ejendommen videresælges, fx istandsættelse og ryddeliggørelse mv.
 Hvis TSS beslutter at give inddrivelsesmyndigheden bemyndigelse til at  

 begære ejendommen bortsolgt på tvangsauktion, omfatter det også  

 bemyndigelse til at søge advokatbistand til udarbejdelse af begæring herom  

 mv.
 Inden begæring om tvangsauktion indgives, skal inddrivelsesmyndigheden  

 ved anbefalet brev opfordre skyldneren til enten at betale restancen eller  

 at foreslå og overholde en acceptabel afdragsordning, og det skal i den  

 forbindelse tilkendegives, at begæringen vil blive indgivet 14 dage efter  

 brevets modtagelse, såfremt ovenstående ikke opfyldes.
 I god tid inden afholdelse af tvangsauktionen skal  

 inddrivelsesmyndigheden på ny indsende sagen, herunder med nye bilag  

 (salgsopstilling mv.) med henblik på, om der skal bydes på ejendommen på  

 tvangsauktionen, jf. afsnit D.6.12.2.
D.6.7.12.2 Budgivning på tvangsauktion over fast  

 ejendom Hvis inddrivelsesmyndigheden eller en anden har begæret en fast ejendom  

 bortsolgt på tvangsauktion, og der i ejendommen er lyst et udlæg foretaget  

 af inddrivelsesmyndigheden, skal inddrivelsesmyndigheden vurdere om det  

 vil være indbringende at byde på ejendommen.
 Inddrivelsesmyndigheden skal foretage vurderingen efter samme kriterier  

 som ved anmodning om begæring af tvangsauktion over fast ejendom, og  

 indstillingen til TSS skal ligeledes indeholde de samme oplysninger og  

 bilag som nævnt ovenfor, dog skal kopi af salgsopstillingen og eventuelle  

 nye bilag mv. også vedlægges sagen.
D.6.7.12.3 Eksempel på provenuberegning over  

 fast ejendom Nedenfor er udarbejdet et vejledende eksempel på beregning af det  

 forventede overskud ved tvangsauktion over fast ejendom.
Beregning  

 omfatter alene de hæftelser, der er placeret foran  

 inddrivelsesmyndighedens bedst placerede sikkerhed.
Provenuberegningen skal som minimum udvise et overskud på 30.000 kr.
Er  

 det forventede overskud således mindre end 30.000 kr., bemyndiger TSS som  

 hovedregel ikke tvangsauktion af den udlagte ejendom.
Til brug for beregningen er nedenfor anført forskellige lånegrænser.
De  

 lånegrænser, der er gældende for hjemtagelse af ejerskiftelån, er for  

 tiden følgende:
 80 pct.
 Ejerskiftelånet hjemtages som obligationslån, således at obligationerne  

 ved lånets hjemtagelse må omregnes efter en skønsmæssig ansat kurs.
 Kursen på sælgerpantebreve beregnes efter reglerne i TSSs udsendte  

 meddelelse om kurs og effektiv forretning til brug for kursansættelsen af  

 private pantebreve, der offentliggøres i Tidsskrift for Skatter og  

 Afgifter hvert kvartal.
 Øvrige omkostninger fastsættes til 20 pct. af handelsværdien.
 Første del af beregningen er at udregne størrelsen af sælgerpantet, og  

 på baggrund af disse poster beregnes dernæst indtægter og udgifter,  

 således at et eventuelt overskud fremkommer.
 Eksempel på skematisk beregning af forventet provenu ved overtagelse af  

 parcelhus på tvangsauktion:
 Ejendommen, matr. nr.: 8 k, Peterslev Mose, 3700 Rønne.Beliggende:  

 Petravej 78, 3700 Rønne.Tilhørende: Fido Larsen.Personnummer:  

 010101-0101.Adresse: Petravej 78, 3700 Rønne.
 Offentlig ejendomsvurdering: 920.000 kr. pr. 1. januar 2000.
 Tvangsauktion berammet til foretagelse den 4. februar 2001, kl.  

 13.30.
 920.000 kr.
 73.0000 kr.
 577.599 kr.
 158.401 kr.
 111.000 kr.
 73.000 kr.
 156.817 kr.
 108.780 kr.
 338.597 kr.
 84.025 kr.
 48.192 kr.
 184.000 kr.
 316.217 kr.
 22.380  

 kr.
D.6.8 Tvangsauktion over løsøre Reglerne om tvangsauktion over løsøre findes særskilt i kapitel 50 i  

 RPL samt generelt i kapitlerne 49, 52 og 53 i RPL.
Hvis tvangsauktionen  

 afholdes af en beskikket auktionsleder finder reglerne i  

 auktionslederloven også anvendelse.
 Tvangsauktion over løsøre afholdes af fogedretten (den judicielle  

 foged). Pantefogeden eller told- og skattefogeden kan aldrig afholde  

 auktion over løsøre.
 Auktioner over almindeligt løsøre og ikke-registreret skib kan afholdes  

 af auktionsledere, der er beskikket af Justitsministeriet.
 Auktionsreglerne er temmelig forskellige, alt efter hvilken slags  

 løsøre der er tale om, idet der sondres mellem:
Hertil kommer, at løsøre kan bortauktioneres som tilbehør til fast  

 ejendom, jf.
TL §§ 37 og 38, så auktionen i det hele holdes efter de for  

 tvangsauktion over fast ejendom gældende regler, der er gennemgået ovenfor  

 i afsnit D.6.7.
D.6.8.1 Auktionsgrundlaget Er auktionsgrundlaget et udlæg, skal sagen henvises (autoriseres) af  

 fogedretten til auktionslederen.
Begrebet auktionsleder må ikke forveksles med en auktionsholder.
En  

 auktionsholder har alene til opgave at modtage varer til salg ved auktion  

 på dertil bestemte steder og forberede auktionen.
En auktionsholder skal  

 have næringsbrev.
 Auktionarius er den person, der evt. efter fuldmagt fra  

 auktionslederen, forestår selve auktionsopråbet.
 De forskellige auktionshuse, fx Bruun Rasmussens Kunstauktioner, er  

 både auktionsholdere og auktionsledere.
En senere udlægshaver kan forlange tvangsauktion uden hensyn til  

 foranstående udlæg.
Omkostninger i forbindelse med auktionens afholdelse  

 må dog ikke komme en udlægshaver med en bedre prioritet til skade.
 Derimod kan en udlægshaver ikke begære tvangsauktion, hvis en bedre  

 prioriteret hånd- eller underpanthaver modsætter sig dette.
D.6.8.2 Auktionsværneting Auktionen skal afholdes i den retskreds, hvor udlægget er foretaget,  

 medmindre den derværende fogedret bestemmer noget andet, fx fordi  

 auktionsgenstanden nu befinder sig i en anden  

 retskreds.
D.6.8.3 Auktionsværneting Det kræves ikke, at begæringer om auktion over løsøre er skriftlige.
De  

 bør dog altid foreligge i skriftligt form.
 Efter at fogeden har udbragt de udlagte genstande fra skyldnerens  

 besiddelse, jf. afsnit D.6.5, sendes en udskrift af udlægsbogen til den  

 judicielle foged, med anmodning om at genstandene henvises til  

 bortsalg.
 Forud for tvangsauktionen skal fogedretten ikke afholde vejledningsmøde  

 eller forberedende møde, men forberedende møde forekommer dog ofte i  

 praksis ved auktioner over registreret skib.
D.6.8.4 Bekendtgørelse af  

 tvangsauktionen Reglerne om bekendtgørelses lægger afgørende vægt på, hvilken kategori  

 af løsøre der er tale om.
Tvangsauktion over almindeligt løsøre, skal bekendtgøres mindst en uge  

 før auktionen.
Bekendtgørelsen skal indrykkes to gange i et eller flere af  

 de mere udbredte stedlige blade.
En-uges-fristen regnes fra den første  

 bekendtgørelse.
 Er de udlagte genstande udsat for hurtig fordærvelse eller tab i værdi,  

 eller er deres opbevaring forbundet med uforholdsmæssigt store  

 omkostninger, kan fogedretten lade auktionen afholde med kortere  

 bekendtgørelsesfrister end ovenfor beskrevet.
 Ved biler, hvor udlægget er tinglyst i Bilbogen i Århus, skal der ske  

 underretning til de øvrige rettighedshavere, og efter salget skal  

 udlægsattesten i kvitteret stand sendes til aflysning.
Ved registreret skib eller fly er der betydelig lighed med  

 bekendtgørelsesreglerne for fast ejendom, idet der skal foretages  

 individuel indkaldelse af rettighedshavere.
Herudover skal der gives  

 meddelelse til Skibsregistret henholdsvis Luftfartøjsregistret.
 Ved auktion over udlagte eller håndpantsatte fordringer skal følgende  

 underrettes om auktionen: fordringshaveren, skyldneren, eventuelle  

 kautionister samt så vidt muligt enhver person, hvis rettigheder eller  

 forpligtelser med hensyn til fordringen må antages at blive  

 berørt.
D.6.8.5 Auktionsvilkår Den person, der begærer auktion afholdt, skal selv udarbejde  

 auktionsvilkårene.
I praksis anvendes dog altid ved almindeligt løsøre den  

 pågældende auktionsleders standardauktionsvilkår, således at den der  

 begærer auktionen ikke selv skal udfærdige individuelle  

 auktionsvilkår.
Der udfærdiges i praksis altid et auktionskatalog, som indeholder  

 auktionsvilkårene og en fortegnelse over de genstande, der  

 bortauktioneres.
Opråbet på auktionen sker så vidt muligt i den orden,  

 auktionskataloget angiver.
Den person, der begærer auktionen, skal antage en inkassator, der skal  

 stille en af fogedretten nærmere bestemt sikkerhed.
I praksis er  

 auktionslederen normalt inkassator.
Der er intet i vejen for, at den der  

 begærer auktionen selv kan være inkassator.
D.6.8.6 Fordeling af aktionsprovenu Ved løsøreauktioner betaler auktionskøberen budsummen til inkassator,  

 som derefter afregner til fogedretten.
Inkassator afgør bindende, om der  

 skal gives auktionskøberen kredit med betalingen.
Hvis inkassator giver  

 denne kredit, indestår han selv som selvskyldner for beløbets  

 betaling.
Fogedretten viderebetaler auktionsprovenuet til rette vedkommende.
Der  

 sker dog ikke herved præklusion af nogen art.
Den berettigede, der ikke  

 meldte sig inden fogedrettens udbetaling af auktionsprovenu, kan således  

 rette krav mod den, der uberettiget har modtaget en del af provenuet.
Har andre end rekvirenten og skyldneren krav på provenuet, udarbejder  

 fogedretten udkast til fordeling af dette, jf.
RPL § 554, stk. 1 og 2.  

 Fogedretten underretter den, der har gjort krav på del af  

 auktionsprovenuet, om, at udkastet ligger til eftersyn i fogedretten, jf.  

 RPL § 555, stk. 1.
Fremkommer der ikke inden 4 uger efter underretningen om udkastet  

 indsigelser, bliver auktionsprovenuet udbetalt i overensstemmelse med  

 fordelingsudkastet.
Heller ikke i dette tilfælde sker der præklusion af  

 nogen art.
I de fleste tilfælde sker udbetalingen af auktionsprovenuet dog ved, at  

 inkassator, når der ikke er tvivl om, hvem der er berettiget til  

 provenuet, udbetaler det direkte til den berettigede.
Kun når der er  

 tvivl, eller når fogedretten direkte i forbindelse med auktionssagens  

 henvisning til auktionsleder har bestemt det, sker indbetalingen til  

 fogedretten.
Ved auktionen vil der kunne ske dækning af den skyld, for hvilken udlæg  

 er foretaget.
Kan det forventes, at provenuet vil overstige udlægsbeløbet,  

 og er der andre restancer, skal udlæg foretages i aktivet, inden bortsalg  

 har fundet sted.
 Er auktionen afholdt, kan udlæg foretages i eventuelt overskydende  

 auktionsprovenu, der ellers vil tilfalde  

 skyldneren.
D.6.8.7 Ny auktion Skønner fogedretten eller auktionsleder, at der kan opnås et væsentligt  

 højere bud på en ny aktion, kan det bestemmes, at der skal holdes en anden  

 og sidste auktion, jf.
RPL § 550, stk. 5.
D.6.8.8 Inddrivelsesmyndighedens kompetence ved  

 auktion over løsøre og bortsalg af fordringer Inddrivelsesmyndigheden er bemyndiget til at fremsende auktionsbegæring  

 til fogedretten vedrørende alle former for løsøre med undtagelse af  

 registreret skib og luftfartøj.
 Der skal iagttages forholdsregler ved bortsalg af visse typer af løsøre  

 og fordringer, som er beskrevet i afsnit D.6.8.8.1 til  

 D.6.8.8.4.
D.6.8.8.1 Registreret skib og  

 luftfartøj Hvis inddrivelsesmyndigheden vurderer det indbringende, at registreret  

 skib eller luftfartøj bortsælges ved tvangsauktion, skal sagen forelægges  

 TSS med inddrivelsesmyndighedens indstilling.
Det er herefter TSS, der  

 afgør om der skal indgives auktionsbegæring.
D.6.8.8.2 VP-fondsaktiver og børsnoterede  

 værdipapirer Der må ikke afholdes tvangsauktion over registrerede VP-fondsaktiver og  

 børsnoterede værdipapirer, idet disse kun må sælges gennem et  

 pengeinstitut eller et børsmæglerfirma, jf.
RPL § 557.
 Dette skyldes, at der ikke på en auktion kan opnås højere bud end  

 børskursen; der vil tværtimod være risiko for et lavere bud.
 Det er fogedretten, som på baggrund af en anmodning fra  

 inddrivelsesmyndigheden sørger for, at fondsaktivet sælges på den  

 foreskrevne måde.
Udlæg i disse fordringstyper forældes 1 år efter udlæggets foretagelse,  

 jf.
RPL § 526, stk. 4.
D.6.8.8.3 Omsætningsgældsbreve Et omsætningsgældsbrev er - som navnet antyder - beregnet på at blive  

 solgt.
Betaler skyldneren ikke sin skyld, skal der hurtigst muligt tage  

 skridt til at få omsætningsgældsbrevet solgt.
Der skal ikke spekuleres i  

 at opnå den bedste kurs.
Inddrivelsesmyndigheden er kreditor og har derfor  

 ingen forpligtelse til at drive kurspleje.
 Omsætningsgældsbreve skal bortsælges efter reglerne om  

 løsøreauktion.
Der skal fremsendes en begæring til fogedretten.
Begæringen skal være  

 skriftlig og skal vedlægges omsætningsgældsbrevet, udskrift af  

 udlægsbogen, udkast til tvangsauktionsvilkår, og oplysning om hvor meget  

 auktionen kan afværges med.
 I stedet for at stille omsætningsgældsbrevene på tvangsauktion kan de  

 inkasseres efter bestemmelsen i RPL § 558. Efter bestemmelsen kan en  

 inkassator indkræve fordringen efterhånden som den forfalder.
Inkassatoren kan være pantefogeden eller told- og skattefogeden, og i  

 så fald skal ikke indhentes autorisationen som inkassator hos fogedretten,  

 jf.
INDL § 8, stk. 2.
Vælger inddrivelsesmyndigheden at være inkassator, og kan beløbet ikke  

 inkasseres inden udlæggets forældelsesfrist, der er et år efter udlæggets  

 foretagelse, jf.
RPL § 526, stk 4, skal omsætningsgældsbrevet tages i  

 håndpant og skyldneren skal underskrive en håndpantsætningserklæring.
På  

 denne måde undgås, at inddrivelsesmyndighedens sikkerhedsret i  

 omsætningsgældsbrevet bortfalder.
D.6.8.8.4 Simple fordringer Da det ofte vil være umuligt at opnå en rimelig kurs på simple  

 fordringer og gældsbreve, vil det være uhensigtmæssigt at bortsælge en  

 sådan fordring på tvangsauktion.
Det er derfor bedre at afvente, at  

 fordringen forfalder til betaling og betaling efterfølgende finder sted.  

 Af samme grund forældes udlæg i simple fordringer og gældsbreve først  

 efter 20 år.
 Inddrivelsesmyndigheden kan vælge at indkræve fordringen fremfor at  

 lade den bortsælge på auktion ( inkassator). Er indkrævningen påbegyndt af  

 de udlagte fordringer, eller har inddrivelsesmyndigheden meddelt  

 skyldneren, at man vil påbegynde indkrævningen, kan man pådrage sig et  

 ansvar over for skyldneren, hvis indkrævningen forsømmes og skyldneren som  

 følge heraf lider et tab.
Er der intet aftalt om den simple fordrings forfaldstidspunkt, kan den  

 bringes til forfald ved påkrav.
Der skal gives fordringsdebitoren en  

 rimelig betalingsfrist.
Påkravet skal være skriftligt og skal sendes  

 anbefalet.
Er der foretaget udlæg i skyldnerens fordring hos tredjemand, der  

 misligholder betalingsforpligtelsen, kan fogeden ikke foretage udlæg i  

 fordringsdebitorens øvrige aktiver.
Først efter, at der er indhentet dom  

 over fordringsdebitor for kravet, kan den judicielle foged foretage udlæg  

 hos denne.
D.6.9 Andre former for auktion Inddrivelsesmyndigheden og skyldneren har mulighed for over for den  

 pågældende fogedret, at begære auktionen afholdt på et andet auktionssted  

 end det normale, fx på kunstauktion, tæppeauktion, bilauktion,  

 maskinauktion, såfremt det skønnes at give en mere tilfredsstillende  

 auktionspris.
D.6.10 Andre former for realisation Inddrivelsesmyndigheden kan kun undtagelsesvist medvirke til, at et  

 udlagt aktiv sælges i fri handel.
 Hvis inddrivelsesmyndigheden giver samtykke til et frivilligt salg, er  

 det ensbetydende med, at man frafalder udlægget i aktivet.  

 Inddrivelsesmyndigheden skal derfor sikre, at provenuet fra salget tilgår  

 rette vedkommende, eventuelt ved at få transport i beløbet.
 Inddrivelsesmyndigheden skal i den forbindelse vejlede skyldneren om,  

 at samtlige øvrige rettighedshavere skal samtykke i, at der sker et  

 frivilligt salg.
D.7 Indsigelse mod fogedens udlæg D.7.1 Indledning Det fremgår af INDL § 6, stk.1, at fogedretten (den judicielle foged)  

 træffer afgørelse om indsigelser mod udlæg, som fremsættes over for  

 pantefogeden eller told- og skattefogeden (i det følgende benævnt  

 fogeden). Fogedretten træffer afgørelsen efter reglerne i RPL §§ 499-503.
D.7.2 Fogedens kompetence I henhold til INDL § 6 er fogeden ikke kompetent til at behandle  

 tvister under en udlægsforretning, ligesom der heller ikke kan foregå en  

 egentlig bevisførelse for fogeden.
 Fremsætter skyldneren eller en tredjemand indsigelse under  

 udlægsforretningen, skal fogeden straks indbringe den for fogedretten.
En indsigelse må ikke uden behandling afvises af fogeden, men et  

 fornuftigt skøn over en fremsat indsigelse kan udøves.
Det betyder på den  

 ene side, at hvis der foreligger en åbenbar fejl - fx at fordringen synes  

 at være betalt - skal udlægsforretningen udsættes, indtil forholdet er  

 afklaret.
På den anden side betyder det, at hvis indsigelsen ikke  

 umiddelbart kan tages til følge, skal fogeden gennemføre  

 udlægsforretningen på normal vis, og først derefter skal klagen indbringes  

 for fogedretten.
Vælger fogeden at gennemføre udlægsforretningen, selvom skyldneren  

 eller tredjemand fremkommer med indsigelse, skal indsigelsen indføres  

 ordret i udlægsbogen.
Vedkommende underrettes om, at sagen vil blive  

 forelagt til fogedrettens afgørelse, og at vedkommende vil modtage en kopi  

 af det materiale, som fremsendes til fogedretten.
Efter endt  

 udlægsforretning sendes en udskrift af udlægsbogen og et såkaldt  

 processkrift til fogedretten.
Neden for i afsnit 7.4.2. gennemgås nærmere,  

 hvordan et sådant processkrift udarbejdes.
Ifølge INDL § 6, stk. 1, sidste pkt., kan fogeden henskyde  

 tvivlsspørgsmål til fogedrettens afgørelse, selvom der ikke fremsættes  

 indsigelse.
Fogeden kan også benytte sig af denne bestemmelse, hvis han  

 eller hun - inden udlægstilsigelsen udsendes - har kendskab til, at  

 skyldneren helt klart vil protestere mod udlægsforretningen.
Med hensyn  

 til om fogeden skal bede fogedretten foretage udlægsforretningen eller  

 selv gennemføre udlægsforretningen og herefter indbringe indsigelsen for  

 fogedretten, skal der lægges vægt på, om adgangen til fyldestgørelse vil  

 forspildes, såfremt der ikke straks foretages udlæg.
D.7.3 Fogedrettens kompetence Fogedretten er i princippet kompetent til at prøve alle indsigelser mod  

 udlæg, der foretages af fogeden.
Fogedrettens kompetence omfatter dog kun  

 indsigelse mod udlæg.
Det vil sige, at fogedretten ikke er kompetent til at afgøre  

 indsigelser mod andre inddrivelsesmåder end udlæg, fx pålæg om  

 lønindeholdelse.
Fogedens nægtelse af at acceptere en afdragsordning i  

 henhold til RPL § 525 kan heller ikke indbringes for fogedretten, men skal  

 derimod påklages gennem det administrative klagesystem.
 Fogedretten påkender også de indsigelser, der måtte fremkomme under en  

 afhentningsforretning baseret på et udlæg foretaget af fogeden.
 Ligeledes kan indsigelse mod fogedens beregning af retsafgift i  

 forbindelse med udlægsforretningen, påklages til fogedretten, jf. § 3 i  

 bekendtgørelse nr. 753 af 12. november 1990 om  

 retsafgift.
D.7.3.1 Hvilken fogedret er  

 kompetent? Det fremgår af INDL § 6, stk. 2, at indsigelse over et af fogeden  

 foretaget udlæg, foretages af den fogedret, som skulle have foretaget  

 udlægsforretningen, hvis denne ikke havde været henlagt til fogeden.
Det er bestemmelsen i RPL § 487, der angiver hvilken fogedret, der er  

 stedlig kompetent.
Bestemmelsen er nærmere beskrevet i kapitel  

 D.1.
D.7.3.2 Hvem kan indbringe indsigelser for  

 fogedretten? Indsigelse over et af fogeden foretaget udlæg, som fremsættes over for  

 fogeden eller fogedretten, kan fremsættes både af skyldneren og af en  

 tredjemand.
En tredjemand har ret til at gøre sig til part under sagen, hvis han  

 eller hun mener, at en udlægsforretning vil krænke eller har krænket  

 dennes rettigheder, jf.
RPL § 499.
En tredjemand kan være skyldnerens ægtefælle, registrerede partner,  

 samlever eller børn, der mener, at der er foretaget udlæg i aktiver, som  

 tilhører vedkommende.
Tredjemand kan også være fysiske eller juridiske  

 personer, der har udlejet, udlånt eller købt genstande, som stadig  

 befinder sig hos skyldneren.
 Der henvises i øvrigt til kapitel D.3 i afsnittet om sagens  

 parter.
D.7.3.3 Hvilke indsigelser kan  

 indbringes? De indsigelser, der kan indbringes for fogedretten, skal enten vedrøre  

 det krav, der foretages udlæg for eller selve udlægsforretningens  

 foretagelse.
 Indsigelser mod udlæg foretaget af fogeden kan således vedrøre:
 Indsigelser mod andre inddrivelsesmåder, fx lønindeholdelse,  

 modregning, afdragsordninger og lignende, kan som ovenfor nævnt ikke  

 behandles af fogedretten.
D.7.3.4 Frister for fremsættelse af  

 indsigelser Det fremgår af INDL § 6, stk. 3, at under udlægsforretningen kan  

 indsigelser mod udlæg fremsættes over for fogeden, og efter  

 udlægsforretningens foretagelse kan indsigelser mod udlæg fremsættes over  

 for fogedretten.
Fremsættes indsigelsen over for fogeden har denne pligt  

 til straks at underrette fogedretten.
Fremsættes indsigelsen over for  

 fogedretten, skal det ske inden for et tidsrum af 4 uger fra  

 udlægsforretningens foretagelse.
I begge tilfælde regnes fristen som hovedregel fra udlægsforretningens  

 foretagelse, men hvis skyldneren ikke var til stede under  

 udlægsforretningen, løber fristen formentlig fra det tidspunkt, hvor  

 skyldneren har fået underretning om udlægget, jf.
UfR 1975,786 HKK.
 Fogedretten kan dog undtagelsesvis indtil 1 år efter  

 udlægsforretningens foretagelse vælge at behandle indsigelse mod udlæg  

 foretaget af fogeden.
Fogedrettens afgørelse om indsigelser kan kæres til landsretten efter  

 reglerne i retsplejelovens kapitel 53, jf.
INDL § 6, stk. 3, sidste pkt.
Kærefristen er 4 uger, jf.
RPL § 586.
 Såfremt fogedens udlæg er indbragt for fogedretten, må det antages, at  

 realisationsfristen (tidsrummet indtil tvangsauktion kan afholdes) i  

 henhold til RPL § 542, stk. 2, regnes fra datoen for fogedrettens  

 stadfæstelse af udlægsforretningen.
 Reglerne om frister for indbringelse for fogedretten mv. gælder ikke  

 for tredjemand, der efter de almindelige regler kan fremsætte sine  

 indsigelser, både over for fogedretten til og med auktionssagen og anlægge  

 retssag ved de almindelige domstole i 1. instans for her at hævde sin ret.
D.7.3.5 Indsigelser har ikke opsættende  

 virkning Indsigelser mod udlæg, som skyldneren fremsætter over for fogeden, har  

 ikke opsættende virkning.
Det samme gælder for indsigelser, der inden for  

 4 uger fremsættes direkte over for fogedretten.
Det betyder, at  

 retsvirkningen af fogedens udlæg stadig er retskraftigt, og at udlægget  

 først ophører ved fogedrettens eventuelle afgørelse om, at det skal  

 ophæves.
 Det skal i den forbindelse bemærkes, at hvis fogedretten træffer  

 afgørelse om ophævelse af udlægget, så kan inddrivelsesmyndigheden ikke  

 ved at anke fogedrettens afgørelse opnå, at ophævelsen tillægges  

 opsættende virkning.
D.7.3.6 Retsvirkningen ved manglende opfølgning  

 på indsigelser Hvis fogeden ved en fejl ikke får indbragt indsigelsen for fogedretten,  

 der er fremsat over for fogeden under udlægsforretningen eller inden  

 udløbet af 4-ugers fristen, skal fogeden og inddrivelsesmyndigheden være  

 opmærksom på retsvirkningen.
Den manglende opfølgning på indsigelsen kan i  

 visse tilfælde betyde, at udlægget er bortfaldet, og i så fald er  

 forældelsen af fordringen ikke afbrudt, jf.
RPL § 527.
 I den forbindelse skal inddrivelsesmyndigheden og fogeden sondre mellem  

 følgende situationer:
 Se i øvrigt nærmere om bortfald af udlæg i afsnit  

 D.8.
D.7.4 Fremgangsmåden ved indsigelser mod  

 udlæg Retsplejeloven indeholder kun få regler om fogedrettens behandling af  

 indsigelser.
Det er således primært bestemmelserne i RPL §§ 499 - 503, der  

 regulerer forholdet.
Indsigelserne skal i princippet fremsættes over for fogedretten.  

 Fogeden har dog pligt til - hvis indsigelser fremsættes under  

 udlægsforretningen eller senere over for inddrivelsesmyndigheden - at  

 videresende indsigelserne.
Dette skal ske skriftligt over for fogedretten.  

 I praksis er det inddrivelsesmyndigheden, som underretter om indsigelsen  

 og møder i fogedretten.
 Fogedretten vil herefter fastsætte et møde til behandling af  

 indsigelserne og kan forud for mødet indhente skriftlige oplysninger til  

 bedømmelse af sagen.
 Retsplejeloven indeholder ikke bestemmelser om, hvor mange møder  

 fogedretten kan eller skal afholde, før der i sagen træffes en afgørelse.  

 Antallet af møder vil afhænge af sagens karakter, og om der skal ske  

 afhøring af vidner mv.
 Inddrivelsesmyndigheden kan på et hvilket som helst tidspunkt, indtil  

 sagen optages til kendelse anmode fogedretten om sagsbehandlingen kan  

 udsættes, fx fordi visse forhold skal undersøges nærmere, eller fordi  

 sagen ønskes forelagt for TSS med henblik på at anmode Kammeradvokaten om  

 at varetage inddrivelsesmyndighedens interesser under  

 sagen.
D.7.4.1 Procesuelle grundprincipper Når en sag om indsigelser mod et udlæg skal behandles ved fogedretten,  

 er der nogle processuelle grundprincipper, som afviger fra de principper  

 som forvaltningen er underlagt, og som inddrivelsesmyndigheden skal være  

 opmærksom på.
D.7.4.2 Inddrivelsesmyndighedens  

 sagsforberedelse Forhandlingsprincippet i fogedretten betyder, at en sag kan tabes, hvis  

 inddrivelsesmyndigheden ikke får fremlagt de rette oplysninger.
Det er  

 først og fremmest oplysninger om faktiske forhold, som taler for  

 stadfæstelse af udlægget, der er vigtige.
Men også oplysninger af  

 lovmæssig og anden juridisk karakter, som støtter, at udlægget er korrekt  

 og gyldigt foretaget, er af væsentlig  

 betydning.
D.7.4.2.1 Processkrift Det er derfor vigtigt, at sagen grundigt forberedes inden mødet i  

 fogedretten.
En måde at forberede sagen på er at udarbejde et  

 processkrift.
Det er ovenfor angivet, at indbringelsen af indsigelser til  

 fogedretten skal ske skriftligt.
Der er intet til hinder for, at den  

 skriftlige indbringelse af indsigelserne kan ske i form af et  

 processkrift.
Nedenfor i afsnit D.7.4.2.2. er anvist et vejledende  

 eksempel på et processkrift, som inddrivelsesmyndigheden - sammenholdt med  

 nedennævnte - kan tage udgangspunkt i.
Retsplejeloven opstiller i §§ 348, stk. 2, og 351, stk. 4, krav til,  

 hvordan et processkrift skal se ud.
Med udgangspunkt i disse bestemmelser  

 skal et processkrift have følgende indhold:
D.7.4.2.1.1 Parternes påstande En påstand i fogedsagen er det resultat, som inddrivelsesmyndigheden  

 ønsker at opnå ved retssagen.
Hvis sagens indhold i øvrigt berettiger til  

 det, kan flere påstande anføres, og i såfald opdeles de i principale og  

 subsidiære påstande.
En principal påstand er den påstand, som en part  

 først og fremmest ønsker taget til følge.
En subsidiær påstand er en  

 påstand, som en part ønsker taget til følge, for så vidt denne ikke får  

 medhold i sin principale påstand.
 Inddrivelsesmyndighedens påstand vil være, at det foretagne udlæg  

 stadfæstes.
 Skyldnerens påstand vil være, at udlægget skal ophæves helt eller  

 delvist.
D.7.4.2.1.2 Sagsfremstilling Sagsfremstillingen skal indeholde et referat af sagens faktiske  

 om-stændigheder.
Referatet skal være kort, bestemt og  

 utvetydigt.
D.7.4.2.1.3 Anbringender, dokumenter og andre  

 beviser Processkriftet skal herudover indeholde de konkrete begrundelser - dvs.  

 de konkrete omstændigheder - som inddrivelsesmyndigheden mener  

 understøtter deres påstand.
Disse argumenter kaldes også anbringender.
 Hvis inddrivelsesmyndigheden vil fremlægge beviser i form af  

 dokumenter, fx kopi af udlægstilsigelsen, angivelse, selvangivelse,  

 kontospecifikationer mv., skal processkriftet indeholde en fortegnelse i  

 kronologisk orden over disse dokumenter.
Ønsker inddrivelsesmyndigheden at afhøre vidner i fogedretten, som  

 bevis, skal dette fremgå af processkriftet.
Det samme er tilfældet, hvis  

 andre beviser ønskes ført.
 Kontradiktionsprincippet betyder, som nævnt ovenfor, at processkriftet  

 med bilag skal sendes til skyldneren samtidig med, at det sendes til  

 fogedretten.
D.7.4.2.2 Eksempel på et processkrift Nedenfor er udarbejdet et vejledende eksempel på et processkrift.  

 Forudsætningen for processkriftet er et fiktivt sagsforløb (sagens  

 faktum), der er gengivet straks nedenfor, og på baggrund heraf er selve  

 processkriftet udarbejdet.
I processkriftet benyttes de ovennævnte procesretlige begreber:  

 påstand, sagsfremstilling, anbringender og beviser.
Endvidere benyttes  

 begreberne rekvirent og rekvisitus i processkriftet.
 Rekvirenten er inddrivelsesmyndigheden, idet rekvirenten er den person,  

 som begærer udlægsforretningen foretaget.
 Rekvisitus er skyldneren, idet rekvisitus er den person, som  

 udlægsforretningen er rettet mod.
D.7.4.2.2.1 Sagens faktum Sørine Sørensen driver virksomheden "Sørine Consult" på Bornholm, som  

 udbyder kurser i lederudvikling, personlig og faglig udvikling mv.
 Told- og skattefogeden indkalder Sørine Sørensen til udlægsforretning  

 på regionen den 14. juni 2001, da hun ikke har betalt moms for 1. kvartal  

 2001 på kr. 70.000.
 Sørine Sørensen oplyser under udlægsforretningen, at hun bor til leje,  

 at hendes bil er leaset, og at der i hendes virksomhed ikke er aktiver.  

 Hendes kassekredit er overtrukket, og hun kan umiddelbart ikke tilbyde  

 nogen afdragsordning.
Told- og skattefogeden, som har bl.a. kontrolbilag R75 til rådighed,  

 spurgte til konto nr. 0775 166 332, hvor der skulle være et indestående på  

 kr. 60.000. Til det oplyser Sørine Sørensen, at det drejer sig om penge,  

 som hun har indbetalt til sin advokat Jens Bang som depositum, for at han  

 skal gennemgå en sag for hende.
Pengene står på advokatens  

 klientkonto.
 Told- og skattefogeden foretager udlæg i indeståendet med respekt for  

 eventuelle rettigheder.
 Sørine Sørensen protesterer over udlægget, idet hun gør gældende at  

 beløbet på advokatens klientkonto tilhører advokaten, der er  

 kontohaver.
Told- og skattefogeden underretter advokaten om udlægget og modtager  

 følgende oplysninger: Advokaten gør opmærksom på, at han er kontohaver på  

 klientkontoen, og at han alene er berettiget til at hæve på kontoen.
Hans  

 krav på salær i sagen er endnu ikke opgjort, men udgør ca. kr. 25.000.  

 Klientkontoen er derfor ikke et udlægsobjekt.
Han vil i øvrigt afvente  

 fogedrettens afgørelse.
D.7.4.2.2.2 Opstilling af et  

 processkrift Processkrift Til Fogedretten i Rønne (adresse) ToldSkat Nordsjælland - Bornholm (adresse) mod Sørine Sørensen (adresse) Sørine Sørensen har fremsat indsigelse mod udlæg foretaget af told- og  

 skattefogeden på begæring af ToldSkat Nordsjælland - Bornholm.  

 Indsigelsen skal afgøres af fogedretten, jf. § 6 i lov om fremgangsmåden  

 ved inddrivelse af skatter og afgifter mv.
 Rekvirenten nedlægger følgende:
 Påstand:
 Det af told- og skattefogeden den 14. juni 2001 foretagne udlæg i  

 indestående på klientkonto nr. 0775 166 332 tilhørende Sørine Sørensen  

 stadfæstes.
 Sagsfremstilling:
 Rekvisitus driver en virksomhed i personligt regi med salg af kurser  

 mv.
 Rekvisitus var indkaldt til udlægsforretning den 14. juni 2001 i  

 anledning af, at momstilsvar for 1. kvartal 2001 på kr. 70.000 ikke var  

 betalt.
 Udlægsforretningen var behørigt bekendtgjort i de større dagblade den  

 29. maj 2001. Rekvisitus modtog en tilsigelse med brev, dateret den 6.  

 juni 2001, og oplyste under udlægsforretningen, at hun bor til leje, at  

 hendes bil er leaset, samt at der i virksomheden ikke er aktiver, der kan  

 tjene til genstand for udlæg.
Told- og skattefogeden foretog herefter udlæg i indestående 60.000 kr.  

 på konto nr. 0775 166 332 med respekt for eventuelle rettigheder.
Kontoen  

 er en klientkonto, hvor advokat Jens Bang er kontohaver.
 Rekvisitus har protesteret over udlægget, idet hun gør gældende, at  

 klientkontoen ikke tilhører hende, men advokaten.
Told- og skattefogeden har skriftligt underrettet advokaten om  

 udlægget.
Advokaten har svaret, at han er kontohaver, at han har et ikke  

 opgjort tilgodehavende på ca. kr. 25.000, at kontoen ikke er et  

 udlægsobjekt, og at han vil afvente fogedrettens afgørelse i sagen.
 Anbringender:
 Til støtte for påstanden gøres det gældende:
 Bilag:
D.7.4.3 Fogedrettens prøvelsesret Under betegnelsen fogedrettens prøvelsesret behandles sædvanligvis  

 spørgsmålet om, i hvilket omfang fogedretten kan tage stilling til  

 indsigelser.
 Det forhold, at fogeden ikke kan tage stilling til indsigelser under  

 udlægsforretningen bevirker formentlig, at fogedretten kan gå meget langt  

 i prøvelsen af indsigelser og sædvanligvis tillade den nødvendige  

 bevisførelse.
Omfanget af fogedrettens prøvelsesret afhænger i høj grad af karakteren  

 af de indsigelser, der fremføres.
Prøvelsesretten vil endvidere afhænge  

 af, i hvilket omfang der kan tillades bevisførelse efter bestemmelsen i  

 RPL § 501, stk. 4, jf. afsnit D.7.4.4.
D.7.4.4 Bevisførelse i fogedretten Der kan normalt kun føres bevis vedrørende faktum.
Bortset fra fremmed  

 ret, kutymer og sædvaner kan der ikke føres bevis om jus (de juridiske  

 regler mv.).
 Ifølge RPL § 501, stk. 4, kan fogedretten nægte en bevisførelse, som på  

 grund af dens omfang, beskaffenhed eller andre særlige grunde bør ske  

 under almindelig rettergang, dvs. ved en civilretssag.
 Hovedreglen er, at den nødvendige bevisførelse skal tillades.  

 Fogedretten kan aldrig på forhånd afvise, at behandle indsigelser under  

 henvisning til, at det skønnes, at det vil blive nødvendigt med en  

 bevisførelse, der går ud over rammerne i RPL § 501, stk. 4.
Det vil bero på en konkret vurdering, hvilke bevismidler der kan føres.  

 Syn og skøn vil som altovervejende hovedregel ikke blive tilladt i  

 fogedretten.
Begæring om fremlæggelse af dokumenter og afhøring af parter  

 vil sædvanligvis blive efterkommet.
Det samme gælder i et vist rimeligt  

 omfang begæringer om førelse af vidner.
Karakteren af den indsigelse, der er anledning til begæringen om  

 bevis-førelse, spiller formentlig også ind.
Er der tale om tredjemands  

 indsigelser, bevirker hensynet til tredjemand formentligt, at der tillades  

 bevisførelse i fuldt omfang.
 Der er formentlig også en tendens til at tillade en videre  

 bevisførelse, hvor indsigelsen er, at kravet efterfølgende er ophørt.
 Er der derimod tale om vanskelige og komplicerede juridiske spørgsmål,  

 vil fogedretten formentlig afvise at behandle sagen.
Finder fogedretten, at den ikke kan eller vil behandle sagen, skal  

 parterne anlægge sag ved de almindelige domstole.
I den forbindelse skal  

 inddrivelsesmyndigheden forelægge sagen for TSS med henblik på evt. kære  

 af afgørelsen.
D.7.4.5 Fogedrettens kendelse Finder fogedretten indsigelsen mod udlægget begrundet, ophæves udlægget  

 helt eller delvist ved kendelse.
Inddrivelsesmyndigheden skal i denne  

 forbindelse efterkomme fogedrettens pålæg, ligesom inddrivelsesmyndigheden  

 i øvrigt skal følge de anvisninger, som fogedretten giver.
 Afviser fogedretten indsigelsen mod fogedens udlæg, stadfæstes det  

 foretagne udlæg som endeligt.
 Fogedretten underretter parterne i sagen om afgørelsen.
Retsplejeloven indeholder bestemmelser om, hvordan fogedretten skal  

 affatte sin kendelse.
Ifølge RPL § 366a, stk. 1, sammenholdt med stk. 2 og  

 3, skal kendelsen normalt have følgende indhold:
Kendelsen vil altid være skriftlig.
Nogle fogedretter underretter  

 telefonisk sagens parter om resultatet, men har også udarbejdet en  

 skriftlig kendelse, som kan sendes til  

 parterne.
D.7.4.6 Appel af fogedrettens  

 kendelse Uanset hvor godt inddrivelsesmyndigheden har forberedt en sag, før den  

 behandles af fogedretten, kan det forekomme, at udlægget ophæves helt  

 eller delvist.
Det rejser spørgsmålet om, hvorvidt fogedrettens kendelse skal  

 appelleres til landsretten.
En appel af en retsafgørelse kan ske på to  

 måder dels som anke, dels som kære.
Som hovedregel ankes domme, mens appel  

 af kendelser og beslutninger sker ved kære, såfremt disse appelleres  

 særskilt.
Der er således tale om kære, når fogedrettens kendelse ønskes  

 appelleret til landsretten.
Forinden, der tages stilling hertil, skal inddrivelsesmyndigheden være  

 opmærksom på bestemmelsen i RPL § 584, stk 2. Efter denne bestemmelse kan  

 afgørelser om udlæg for krav, der har en økonomisk værdi af højst 10.000  

 kr., kun kæres med tilladelse fra Procesbevillingsnævnet.
En tilladelse  

 fra Procesbevillingsnævnet gives kun, hvis særlige grunde taler derfor.  

 Fristen for indgivelse af ansøgning herom er 4 uger efter afgørelsen.  

 Procesbevillingsnævnet kan undtagelsesvis give tilladelse, hvis  

 ansøgningen indgives inden 1 år efter afgørelsen, jf.
RPL § 584, stk.  

 3.
Finder inddrivelsesmyndigheden, at fogedrettens kendelse bør kæres til  

 landsretten, skal sagen straks indberettes til TSS med  

 inddrivelsesmyndighedens indstilling.
Det er herefter TSS, der afgør om  

 sagen skal kæres.
Kære af fogedrettens kendelse til landsretten skal ske inden 4 uger  

 efter den dato, hvor kendelsen er afsagt, jf.
RPL § 586. stk. 1.  

 Kærefristen ved appel af fogedrettens kendelse om ophævelse af fogedens  

 udlæg må som udgangspunkt regnes fra datoen for fogedrettens afgørelse  

 herom.
Efter RPL § 586, stk. 4, kan fogedretten undtagelsesvis tillade  

 kære i indtil 1 år efter at kendelsen er  

 afsagt.
D.7.4.6.1 Inddragelse af  

 Kammeradvokaten Det er inddrivelsesmyndigheden, der i praksis indbringer indsigelsen  

 for fogedretten efter INDL § 6 og som møder i fogedretten i forbindelse  

 med behandlingen af indsigelsen.
Hvis kommunen i den forbindelse ønsker vejledning, skal kommunen rette  

 henvendelse til den regionale told- og skattemyndighed.
Hvis indsigelsen  

 derimod vedrører vanskelige og komplicerede juridiske spørgsmål, skal  

 inddrivelsesmyndigheden forelægge sagen for TSS med henblik på, at  

 Kammeradvokaten evt. skal inddrages i sagen.
D.7.5 Ansvar for ulovlige udlæg Efter RPL § 505 skal inddrivelsesmyndigheden betale erstatning for tab  

 og godtgørelse for tort, hvis der er foretaget et ulovligt udlæg.
 Det er efter RPL § 505, helt afgørende om udlægget er ulovligt som  

 følge af, at gælden ikke bestod, eller om ulovligheden skyldes andre  

 årsager.
I fire tilfælde hæfter inddrivelsesmyndigheden på et objektivt  

 grundlag.
Det drejer sig om følgende forhold:
Ved et objektivt grundlag forstås, fx at fordringshaveren (kommunen  

 eller ToldSkat) bærer risikoen for, at gælden består, og at den ikke  

 senere bliver ændret.
Viser fordringen sig at have været urigtig, kan  

 fordringshaveren kun blive fri for ansvar, hvis fejlen kan tilskrives  

 skyldneren.
Er udlægget ugyldigt af andre årsager, er inddrivelsesmyndigheden  

 ansvarlig efter den almindelige culparegel i dansk ret.
Ved almindelig  

 culpa forstås som udgangspunkt, at inddrivelsesmyndigheden ikke har  

 handlet, som den burde have handlet, således at handlingen kan bebrejdes  

 inddrivelsesmyndigheden som værende uagtsom eller forsætlig.
 Selvom der er tale om et objektivt ansvar eller culpaansvar, er  

 størrelsen af erstatningen afhængig af det lidte økonomiske tab.
 Herudover skal der evt. betales godtgørelse for tort (godtgørelse for  

 ærekrænkelse og lignende) samt evt. godtgørelse for lidelse, hvis  

 frihedsberøvelse i forbindelse med politifremstilling har fundet sted.
Det påhviler skyldneren at bevise, at han eller hun har lidt et tab ved  

 det ulovlige udlæg.
Egen skyld hos skyldneren kan medføre, at kravene  

 nedsættes eller bortfalder.
Det kan i visse tilfælde ikke udelukkes, at tredjemand lider tab ved en  

 udlægsforretning.
Her opstår tabet i reglen først, når det udlagte  

 tvangsrealiseres.
Omfanget af inddrivelsesmyndighedens erstatningsansvar  

 vil her bero på, om inddrivelsesmyndigheden har været uden kendskab til  

 tredjemands ret, eller om inddrivelsesmyndigheden har kendt eller haft  

 mistanke om tredjemands ret.
Erstatningen kan i førstnævnte tilfælde ikke  

 gå udover, hvad det udlagte indbragte ved tvangsauktion, mens erstatningen  

 i sidstnævnte tilfælde kan overstige auktionsprovenuet.
Konstateres det under tvangsrealisationen af et udlagt aktiv, at en  

 anden kreditor har haft et bedre prioriteret udlæg end  

 inddrivelsesmyndigheden, må auktionsprovenuet udbetales til denne bedre  

 stillede kreditor.
Der kan ikke i dette tilfælde gøres et større  

 erstatningskrav gældende mod inddrivelsesmyndigheden, fx kravet på  

 restkøbesum i henhold til en kreditkøbskontrakt med gyldigt  

 ejendomsforbehold.
Krav på erstatning eller godtgørelse for tort og lidelse skal  

 fremsættes over for inddrivelsesmyndigheden, fogedretten, eller de  

 almindelige domstole, senest tre måneder efter det tidspunkt, da  

 vedkommende blev i stand til at gøre kravet gældende, jf.
RPL § 505, stk.  

 3.
D.8 Udlæggets bortfald D.8.1 Indledning Bortfald af et udlæg betyder, at alle udlæggets retsvirkninger,  

 herunder især adgangen til at begære det udlagte aktiv bortsolgt på  

 tvangsauktion, er bortfaldet.
 Et udlæg kan bortfalde som følge af flere forskellige grunde.
Typisk bortfalder udlæg som følge af de særlige regler om forældelse af  

 udlæg i forskellige aktiver, fx løsøre, værdipapirer mv.
Det betyder, at  

 der ved siden af de almindelige regler om forældelse (som er behandlet i  

 afsnit C) gælder særlige forældelsesregler, som alene vedrører udlægget i  

 det pågældende aktiv, og ikke forældelsen af inddrivelsesmyndighedens  

 fordring.
 Bortfald af udlæg kan også forekomme som følge af ugyldighed eller  

 lignende forhold, fx utilstrækkelig registrering af det udlagte aktiv i  

 udlægsbladet.
 Nedenfor beskrives først forældelse af udlæg i relation til forskellige  

 aktiver, dernæst bortfald af udlæg i øvrigt.
D.8.2 Forældelse af udlæg i løsøre Efter RPL § 526, stk. 4, bortfalder udlæg i løsøre efter 1 år,  

 medmindre inddrivelsesmyndigheden har forlangt tvangsauktion afholdt eller  

 har været hindret heri.
 Bestemmelsen er en særlig forældelsesregel ved siden af de almindelige  

 regler om forældelse i dansk ret, og den omfatter kun løsøre og visse  

 fordringer.
 Forældelse af fordringer, herunder fordringer omfattet af bestemmelsen,  

 behandles nedenfor i afsnit D.8.4.
Bestemmelsen i RPL § 526, stk. 4, omfatter løsøre, bortset fra  

 registrerede skibe og luftfartøjer.
Skibe over 20 bruttoregistertons skal  

 registreres, hvorimod skibe på mellem 5 og 20 tons kan registreres i  

 skibsregisteret.
Forældelse af udlæg i registrerede skibe og luftfartøjer  

 behandles nedenfor i afsnit D.8.6.
I henhold til RPL § 526, stk. 5, gælder forældeldelsesreglen i stk. 4  

 ikke for biler mv., som skal tinglyses efter reglerne i tinglysningslovens  

 kapitel 6 a, og som tinglyses i bilbogen, der for hele landet føres ved  

 retten i Århus.
Det vil sige, at motorkøretøjer, der falder uden for  

 reglerne i tinglysningslovens kapitel 6 a, fx en traktor, er et løsøre  

 omfattet af RPL § 526, stk 4. Forældelse af udlæg i motorkøretøjer mv.,  

 der er omfattet af bilbogen, behandles nedenfor i afsnit D.8.5.
 Fast ejendom er naturligvis ikke omfattet af RPL § 526, stk 4.  

 Forældelse af udlæg i fast ejendom behandles i afsnit D.8.7.
Beregningen af etårsfristen i § 516, stk. 4, sker fra udlæggets  

 foretagelse, og ikke fra anmodning om udlæg.
Dette gælder også udlæg  

 foretaget af pantefogeden eller told- og skattefogeden, jf.
RPL § 526,  

 stk. 4, 1. pkt.
Fristen løber ligeledes fra udlæggets foretagelse, selvom  

 udlægget senere er blevet stadfæstet af fogedretten i forbindelse med  

 klage over udlægget, jf.
INDL § 6.
Der sker forældelse af udlægget, selvom inddrivelsesmyndighedens  

 fordring ikke er forældet ved etårsfristens udløb.
Det betyder, at  

 skyldneren frit kan råde over løsøret uden at risikere at blive straffet  

 for skyldnersvig mv., når etårsfristen er udløbet.
 Inddrivelsesmyndigheden kan ikke afbryde etårsfristen ved at bede  

 pantefogeden eller told- og skattefogeden forny udlægget (det vil sige  

 foretage nyt udlæg i samme løsøre for samme fordring) med den virkning, at  

 det oprindelige udlæg opretholdes.
Hvis inddrivelsesmyndigheden vælger at lade pantefogeden eller told- og  

 skattefogeden forny udlægget, bortfalder det oprindelige udlæg, således at  

 det ny udlæg får prioritet fra det tidspunkt, hvor det senest er  

 foretaget, jf.
RPL § 526, stk. 2, jf. stk. 1.
Det skal i den forbindelse bemærkes, at fogeden godt kan foretage flere  

 udlæg i det samme aktiv - når der er tale om flere udlæg for flere typer  

 af krav - uden at det første udlæg dermed bortfalder.
Det afgørende for,  

 at et udlæg bortfalder efter RPL § 526, stk. 2, jf. stk. 1, er, at det  

 efterfølgende udlæg vedrører samme krav og samme aktiv.
Har fogeden  

 således foretaget udlæg den 1. juli 2001 i et bestemt løsøre for  

 A-skat/AM-bidrag for marts 2001, kan fogeden godt foretage udlæg i samme  

 løsøre den 1. oktober 2001 for moms for 2. kvartal 2001 - uden at det får  

 den konsekvens, at det første udlæg er bortfaldet.
Derimod kan inddrivelsesmyndigheden afbryde etårsfristen ved over for  

 fogedretten at begære tvangsauktion over løsøret afholdt.
Er der flere  

 udlægshavere i det samme løsøre, kan enhver af disse fremsætte begæring om  

 afholdelse af tvangsauktion, jf.
RPL § 551, stk. 1.
Inddrivelsesmyndigheden skal i den forbindelse være opmærksom på, at  

 auktionsbegæringen kun afbryder forældelsesfristen for det på gældende  

 udlæg og ikke de udlæg, der i øvrigt måtte være i løsøret, jf.
Betænkning  

 nr. 634 af 1971, side 100, samt UfR 1994, 921 VLK, der fastslog, at en  

 tvangsauktionsbegæring alene afbryder forældelsesfristen for  

 auktionsrekvirentens udlæg og ikke for andre udlæg.
Selvom fogeden fratager skyldneren besiddelsen af det udlagte løsøre i  

 henhold til RPL § 523, er det ikke tilstrækkeligt til at afbryde  

 etårsfristen.
Fristen skal afbrydes ved, at inddrivelsesmyndigheden over  

 for fogedretten begærer tvangsauktion afholdt.
 Det er tilstrækkeligt, at tvangsauktionsbegæringen er indgivet inden  

 etårsfristens udløb, idet det ikke tillige kræves, at auktionen afholdes  

 inden fristens udløb, eller at det udlagte er fjernet fra skyldneren.
 Forsinkes tvangsauktionens afholdelse i væsentligt grad på grund af  

 inddrivelsesmyndighedens forhold - fx fordi inddrivelsesmyndigheden ikke  

 får fulgt op på fogedrettens krav om nærmere dokumentation mv. inden for  

 en fastsat frist - må det antages, at auktionsbegæringen mister sin  

 afbrydende virkning i relation til etårsfristen.
Den 1-årige forældelsesfrist suspenderes dog, hvis  

 inddrivelsesmyndigheden er forhindret i at afholde tvangsauktion over  

 løsøret på grund af kære af udlægsforretningen eller af tredjemands bedre  

 ret, jf. § 526, stk. 4, 1. pkt.
Når en sådan hindring er berettiget,  

 vedbliver udlægget i løsøret at bestå ud over et  

 år.
D.8.2.1 Forhold der suspenderer  

 etårsfristen Nedenfor gennemgås, hvilke forhold der suspenderer etårsfristen i  

 henhold til § 526, stk. 4, dernæst gennemgås, hvilke forhold der ikke  

 suspenderer fristen, jf. afsnit  

 D.8.2.2 .
Det må endvidere antages, at etårsfristen suspenderes, hvis  

 skifteretten i medfør af KL § 16 a, stk. 1, træffer afgørelse om, at der  

 ikke kan foretages fyldestgørelse i løsøret på grundlag af udlæg for en  

 pantefordring, som ikke vil kunne omstødes i tilfælde af konkurs, jf.
KL §  

 16, stk. 4, analogt.
Hvis udlægget ikke er bortfaldet, følger det endvidere af KL § 85  

 sammenholdt med § 90, at skyldnerens konkurs er til hinder for auktion af  

 det udlagte løsøre, idet udlægshaveren (fx inddrivelsesmyndigheden) efter  

 konkursloven ikke har status som separatist.
Det betyder, at hvis  

 auktionen ikke er afholdt på tidspunktet ved konkursdekretets afsigelse,  

 så kan auktion over løsøret kun afholdes med konkursboets samtykke.
Det  

 gælder i øvrigt også, selvom auktionen allerede var begæret inden  

 dekretets afsigelse.
Men har konkursboet ikke inden 6 måneder efter konkursdekretets  

 afsigelse begæret tvangsauktion, kan enhver pantehaver, herunder  

 udlægshaver (evt. inddrivelsesmyndigheden) forlange, at konkursboet uden  

 ophold gennemfører tvangsauktion over løsøret, jf.
KL § 86, jf. § 90.
Det betyder - at hvis der før akkordforhandling eller indledning af  

 gældssaneringssag er foretaget udlæg i et løsøre for en fordring, der vil  

 blive omfattet af en tvangsakkord eller en gældssanering - så kan dette  

 udlæg ikke danne grundlag for tvangsauktion.
Når tvangsauktion er  

 udelukket, er etårsfristen suspenderet.
 Adgangen til at forfølge et udlæg er således suspenderet efter samme  

 regler som ved betalingsstandsning (KL § 16, stk. 2), der er gennemgået  

 ovenfor.
 Udlægshaveren (evt. inddrivelsesmyndigheden) har ikke pligt til at  

 indfri sælgeren med et ejendomsforbehold for eventuelt at kunne overholde  

 etårsfristen.
 Se i øvrigt nærmere om indfrielse af mindre gæld i forbindelse med  

 ejendomsforbehold, nedenfor i afsnit  

 D.8.3 .
 I retsteorien anfører flere forfattere, at det er tvivlsomt, om denne  

 antagelse kan opretholdes, og at der formentlig må anerkendes en ret for  

 udlægshaveren (fx inddrivelsesmyndigheden) til at få tvangsauktion afholdt  

 mod stillelse af betryggende sikkerhed for panthaverens krav.
 Hvis en sådan situation opstår, og inddrivelsesmyndigheden vurderer, at  

 det vil være indbringende at afholde en tvangsauktion, skal sagen  

 forelægges for TSS.
Men ovennævnte betyder ikke, at inddrivelsesmyndighedens udlæg  

 forældes, hvis man vælger at vente på den foranstående panthaver i  

 tilfælde, hvor inddrivelsesmyndigheden kunne have valgt at fremme sin  

 retsforfølgning.
Retten fastslog i UfR 1985, 962 VLD, at underpanteretten  

 suspenderer etårsfristen, uanset at udlægshaveren havde haft mulighed for  

 under visse nærmere betingelser og med respekt af underpanteretten at få  

 afholdt tvangsauktion.
 Det betyder, at i tiden indtil straffedommens afsigelse herom, er  

 beslaglæggelsen af løsøret til hinder for tvangsauktion således, at  

 etårsfristen er suspenderet.
D.8.2.2 Forhold der ikke suspenderer  

 etårsfristen Det vil sige, at etårsfristen ikke suspenderes i disse tilfælde.
Et eller flere foranstående udlæg i et løsøre hinder ikke  

 tvangsauktion, jf.
RPL § 551, stk. 1, samt UfR 1994, 384 ØLK, hvor retten  

 fandt, at en udlægshaver ikke kunne ombytte sit udlæg med et pantebrev med  

 henblik på at fratage en yngre udlægshavers ret til at sætte det udlagte  

 løsøre på tvangsauktion.
D.8.2.3 Bortfald af suspensionen Inddrivelsesmyndigheden har ikke pligt til, jf. § 526, stk. 4, at  

 indgive auktionsbegæring - hvis tvangsauktion over løsøret ikke kan  

 afholdes, dvs. mens etårsfristen er suspenderet.
 Men inddrivelsesmyndigheden skal være opmærksom på, at udlægget  

 bortfalder 8 uger efter, at hindringen for afholdelsen af tvangsauktion er  

 bortfaldet.
Da udlægshaveren således kun har 8 uger til at indgive  

 auktionsbegæring, er det vigtigt, at inddrivelsesmyndigheden holder sig  

 orienteret om, hvornår forhindringen bortfalder.
Det kan i praksis være  

 vanskeligt, og inddrivelsesmyndigheden har i den forbindelse ikke krav på,  

 at sælgeren med ejendomsforbehold eller fogedretten underretter om  

 bortfaldet.
8-ugers-fristen er absolut og gælder, selvom udlægshaveren (fx  

 inddrivelsesmyndigheden) var eller er i god tro med hensyn til  

 auktionshindringens bortfald.
Og 8-ugers-fristen kan på ingen måde  

 fraviges ved parternes aftale.
Det er klart, at 8-ugers-fristen gælder, hvis auktionshindringen  

 bortfalder efter udløbet af etårsfristen.
Men bortfalder  

 auktionshindringen fx 3 uger før etårsfristens udløb, må 8-ugers-fristen  

 også finde anvendelse.
Det vil sige, at udlægshaveren, uanset hvornår  

 auktionshindringen bortfalder, har i hvert fald 8 uger fra hindringens  

 ophør til at indgive begæring om tvangsauktion.
D.8.3 Indfrielse af mindre restgæld ved  

 ejendomsbehold Som anført ovenfor kan et udlagt aktiv behæftet med gyldigt  

 ejendomsforbehold, som hovedregel ikke bortsælges på tvangsauktion, idet  

 ejendomsforbeholdet er en hindring for tvangsauktion.
 Det må dog antages, at et løsøre kan begæres bortsolgt på tvangsauktion  

 af en efterstående udlægshaver, hvis der foreligger oplysninger, der  

 sandsynliggør, at sælgeren med ejendomsforbehold har opgivet kravet på  

 restgælden og ikke ønsker at gøre et krav på tilbagetagelse gældende i  

 henhold til ejendomsforbeholdet.
 I forbindelse med, at tvangsauktionsbegæring fremsendes til  

 fogedretten, skal inddrivelsesmyndigheden over for fogedretten skriftligt  

 redegøre for de ovennævnte forhold.
 Er inddrivelsesmyndigheden i besiddelse af oplysninger, der  

 sandsynliggør, at skyldneren og ejendomsforbeholdssælgeren har aftalt  

 henstand med betaling af restgælden i henhold til kreditaftalen, kan  

 inddrivelsesmyndigheden vælge følgende fremgangsmåde:
 Samme fremgangsmåde gør sig gældende, hvis udlægget skal respektere en  

 underpanteret, fx et løsørepantebrev.
D.8.4 Forældelse af udlæg i  

 fordringer Ved bortfald af udlæg i fordringer skal der sondres mellem forskellige  

 typer af fordringer.
Udlæg i visse fordringer er således omfattet af den  

 1-årige forældelse i RPL § 526, stk. 4, 3. pkt., andre fordringer er  

 derimod underlagt 20 års forældelse.
D.8.4.1 Fordringer efter RPL § 526 Hvis udlægget omfatter nedennævnte fordringer, afbrydes etårsfristen på  

 samme måde som beskrevet ovenfor i afsnit D. 8.2 om udlæg i løsøre.
 Den 1-årige forældelse i RPL § 526, stk. 4, 3. pkt., omfatter udlæg i  

 følgende fordringer:
 Omsætningsgældsbreve er:
 Også pantebreve i løsøre kan være omsætningsgældsbreve, hvis de  

 tydeligt indeholder bemærkning herom.
D.8.4.2 Fordringer i øvrigt Alle andre gældsbreve og fordringer end de, der er nævnt i GBL § 11,  

 stk. 2, er omfattet af gældsbrevslovens kapitel 3 om simple fordringer,  

 hvad enten der er tale om skriftlige eller mundtlige fordringer.
Udlæg i simple fordringer forældes efter 20 år i henhold til dansk rets  

 almindelige forældelsesregel i DL 5-14-4, jf. forarbejderne til RPL § 526,  

 jf.
Folketings Tidende 1975-76, tillæg A, spalte 269 f.
 Det skyldes, at det normalt er mere hensigtsmæssigt at afvente  

 forfaldstid på disse fordringer, end at bortsælge dem på auktion efter  

 bestemmelserne i RPL § 558.
Også udlæg i aktier og anparter i et anpartsselskab mv., der ikke er  

 negotiable, er formentlig underlagt 20 års forældelse.
I UfR 1993, 941 VLK  

 fandt retten, at kommanditanparter ikke var omfattet af reglen i RPL §  

 526, stk. 4, selvom de ifølge selskabets vedtægter var frit omsættelige,  

 men med forbehold af kreditorernes godkendelse.
D.8.5 Forældelse af udlæg i motorkøretøjer  

 omfattet af bilbogen Udlæg i biler og motorkøretøjer, påhængsvogne og sættevogne til biler,  

 samt campingvogne, skal tinglyses efter reglerne i tinglysningslovens  

 kapitel 6 a, det vil sige tinglyses i bilbogen, der for hele landet føres  

 ved retten i Århus.
Tinglysning er dog ikke nødvendig, hvis der er sket  

 rådighedsberøvelse af køretøjet.
Der henvises til afsnit D.5.7 om  

 udlæggets genstand, der nærmere behandler definitionen af køretøjer mv. og  

 tinglysning i øvrigt.
 Det fremgår af TL § 42 g, stk. 2, at tinglyste rettigheder, herunder  

 udlæg, udslettes af bilbogen, når der er forløbet 10 år efter dokumentets  

 tinglysning, og der ikke inden udløbet af denne frist er anmeldt fornyet  

 tinglysning.
 Der skal kun anmodes om forlængelse af denne frist, hvis  

 inddrivelsesmyndighedens underliggende skyldforhold er holdt i live, og i  

 det omfang den udlagte bil kan antages at udgøre betryggende sikkerhed for  

 restancen.
D.8.6 Forældelse af udlæg i registrerede skibe  

 og luftfartøjer Udlæg i registrerede skibe og luftfartøjer forældes efter 20 år.
 Forældelsen af udlæg i registrerede skibe og luftfartøjer indtræder dog  

 ikke, så længe fordringen, som udlægget skal sikre, holdes i kraft.
Skibe over 20 bruttoregistertons skal registreres og er derfor omfattet  

 af 20 års forældelse.
Skibe på mellem 5 og 20 tons kan registreres i  

 skibsregisteret.
Det betyder, at hvis et sådant skib ikke er registeret,  

 er det et løsøre, således at reglerne for forældelse af udlæg i løsøre er  

 gældende, jf. afsnit D.8.2.
 I øvrigt henvises til afsnit D.5.9.6 og D.5.9.7, der nærmere behandler  

 definitionen af disse aktiver.
D.8.7 Forældelse af udlæg i fast  

 ejendom Udlæg i fast ejendom forældes formentlig efter 20 år.
Tinglysningslovens § 42, angiver, at panteretten ifølge tinglyst  

 pantebrev i fast ejendom ikke forældes.
Denne bestemmelse finder  

 formentlig ikke analogt anvendelse på udlæg.
Forældelsen af udlæg i fast ejendom indtræder dog ikke, så længe  

 fordringen, som udlægget skal sikre, holdes i kraft, jf.
UfR 1980.251 VLK,  

 hvor retten fandt, at udlæg som var tinglyst for mere end 20 år siden,  

 ikke kunne udslettes i medfør af TL § 20, stk. 1, da det var uafklaret, om  

 de underliggende fordringer helt eller delvist bestod.
Derimod bortfalder udlæg i fast ejendom, hvis den underliggende  

 fordring er forældet, jf.
UfR 2001, 1275 HD, hvor retten fandt, at  

 udlægget var knyttet således til fordringen, at de hensyn, der havde ført  

 til fordringens forældelse inden for et bestemt tidspunkt, ligeledes måtte  

 føre til, at den adgang til fyldestgørelse, som udlægget gav, faldt bort  

 ved fordringens forældelse.
 Ifølge TL § 20, stk. 2, kan tinglysningsdommeren slette rettigheder -  

 herunder udlæg - i tingbogen, der er over 20 år gamle, og som  

 sandsynligvis er ophørt, eller hvortil der efter al rimelighed ikke  

 længere findes nogen berettigede.
 Se i øvrigt nærmere om forældelse af udlæg i fast ejendom i afsnit  

 C.6.3.
D.8.8 Bortfald af udlæg i øvrigt Fogedens udlæg kan - bortset fra ovennævnte grunde, der typisk handler  

 om forældelse af udlæg i et givent aktiv - også bortfalde af andre grunde.
D.8.8.1 Den underliggende fordring er  

 indfriet Det er klart, at hvis inddrivelsesmyndighedens fordring er betalt eller  

 indfriet ved afgørelse om gældssanering, eftergivelse, tvangsakkord,  

 frivillig akkord, eller på anden måde frafaldet, er udlægget bortfaldet,  

 og inddrivelsesmyndigheden skal derfor aflyses eller ophæve  

 udlægget.
D.8.8.2 Den underliggende fordring er  

 forældet Det blev fastslået af Højesteret, at udlæg i fast ejendom bortfalder,  

 hvis den underliggende fordring er forældet, jf.
UfR 2001, 1275 HD.
Det må  

 antages ligeledes at være tilfældet ved udlæg i andre aktiver end fast  

 ejendom.
Det vil sige, at hvis den underliggende fordring er forældet, er  

 udlægget i et aktiv også bortfaldet.
Se også afsnit D.8.7 og C.6.3 samt  

 D.7.3.6.
D.8.8.3 Forældelse af subsidiært  

 udlæg Pantefogedens adgang til at foretage subsidiært udlæg hos skyldnerens  

 ægtefælle er ikke reguleret af en selvstændig bestemmelse om forældelse,  

 men er bestemt af, om den underliggende fordring er forældet eller  

 bortfaldet, jf.
UfR 1990, 210 VLD, hvor retten fandt, at adgang til  

 subsidiært udlæg ikke forældes, før skattekravet mod den anden ægtefælle  

 er forældet.
Se nærmere herom i afsnit C.6.5.
D.8.8.4 Fogedrettens afgørelse Udlæg i et aktiv, som fogeden har foretaget, men som fogedretten eller  

 landsretten senere endeligt ophæver ved afgørelse, er naturligvis  

 bortfaldet.
 Det drejer sig typisk om fogedens udlæg i forbindelse med gennemførelse  

 af udlægsforretningen, der efter omstændighederne kan falde bort på grund  

 af tilsidesættelse af de pligter med videre, som fogeden er underlagt, og  

 som er reguleret i bestemmelserne i inddrivelsesloven og  

 retsplejeloven.
 Fra retspraksis kan enkelte eksempler anføres:
D.8.8.5 Udlæg i et aktiv som erstattes eller  

 byttes Hvis udlægsgenstanden senere skifter karakter, betyder det også, at  

 fristen for bortfald af udlægget ændres.
Hvis der er foretaget udlæg i en  

 bil, der udsættes for en totalskade, skifter udlægget over til at være et  

 udlæg i et krav på skadeserstatning.
Det vil sige udlæg i en simpel  

 fordring, jf. forsikringsaftalelovens § 54.
D.8.8.6 Fogedens manglende sikringsakt ved udlæg  

 i et aktiv Fogedens udlæg i et aktiv er udgangspunkt ikke bortfaldet, hvis fogeden  

 har glemt at iagttage en eventuel sikringsakt, som er nødvendigt for at  

 sikre udlæggets prioritetsstilling over for skyldnerens senere kreditorer  

 og godtroende aftaleerhververe.
Der er alene tale om iagttagelse af en sikringsakt, som bestemmer  

 prioritetsrækkefølgen mellem skyldnerens forskellige interessenter  

 indbyrdes.
Fogedens manglende sikringsakt betyder ikke tab af  

 udlægsretten, men derimod efter omstændigheder helt eller delvist tab af  

 provenuet ved realisation af genstanden.
D.8.8.7 Fogedens manglende registrering af  

 udlagt aktiv RPL § 508, jf. § 518, stk. 1, bestemmer, at udlæg i et aktiv skal kunne  

 identificeres.
Hvis fogeden i forbindelse med udlæg i et aktiv ikke har foretaget  

 tilstrækkelig beskrivelse af det udlagte aktiv i udlægsbladet, er udlægget  

 efter omstændighederne ugyldigt.
Og et ugyldigt udlæg er  

 bortfaldet.
D.8.8.8 Fogedens saglige og stedlige  

 kompetence Fogeden er underlagt en saglig kompetence, der blandt andet omfatter,  

 hvilke fordringer fogeden kan foretage udlæg for, fogedens beføjelse til  

 at behandle klager under og efter udlægsforretningen, samt i øvrigt  

 fogedens kompetence i forhold til den judicielle fogeds kompetence  

 (fogedretten). Se nærmere herom i afsnit D.1.3.1.2.
Fogeden er også underlagt en stedlig kompetence, der regulerer hvor det  

 forestående udlæg kan foretages, hvilken foged der kan foretage det, og  

 hvilke aktiver - med hensyn til den geografiske placering - udlægget kan  

 foretages i.
Se nærmere herom i afsnit D.1.3.1.1.
 Hvis fogeden har handlet i strid med den saglige eller stedlige  

 kompetence, kan udlægget efter omstændighederne være bortfaldet.
Det er fx tilfældet, hvis fogeden har foretaget udlæg i et aktiv for en  

 fordring, som fogeden ikke kan foretage udlægsforretning for, fx fordi  

 kravet manglende udpantningsret.
Et sådant udlæg er ugyldigt og falder  

 bort, jf. fx UfR 1994, 120 VLK, hvor retten fandt, at udlæg foretaget af  

 pantefogeden ikke havde udpantningshjemmel i den pågældende lov, og  

 kommunen blev henvist til at gøre kravet gældende ved civil retssag.
Hvis fogeden - i forbindelse med en klage over udlægsforretningen - ved  

 en fejl ikke får indbragt indsigelsen for fogedretten, der er fremsat over  

 for fogeden under udlægsforretningen eller inden udløbet af 4-ugers  

 fristen, skal fogeden og inddrivelsesmyndigheden være opmærksom på  

 retsvirkningen.
Den manglende opfølgning på indsigelsen kan i visse  

 tilfælde betyde, at udlægget er bortfaldet.
 I den forbindelse skal inddrivelsesmyndigheden og fogeden sondre mellem  

 følgende situationer:
 I øvrigt henvises til afsnit D.7.3.6 om retsvirkningen ved fogedens  

 manglende opfølgning på indsigelse fremsat under en  

 udlægsforretning.
D.9 Arrest Arrest og forbud kaldes under ét for foreløbige retsmidler og har til  

 formål at undgå, at skyldnerens dispositioner hindrer kreditors senere  

 fyldestgørelse.
 Arrest er et vigtigt element til sikring af det offentliges krav i  

 forhold til den kreds af virksomheder, der ikke er indstillet på at følge  

 "spillereglerne".
 Forbud anvendes til at beskytte en ret ved at hjemle anvendelse af  

 sanktioner mod handlinger, der strider mod denne ret.
Et eksempel på hvor et forbud kan være nødvendigt er, at virksomheden  

 ikke stiller den pålagte sikkerhedsstillelse, jf.
OPKL § 11 og § 11a, og  

 derved driver uregistreret virksomhed, jf. afsnittet om materiel  

 registreringskontrol.
 Arrest anvendes til fyldestgørelse af pengekrav ved at sikre  

 tilstedeværelsen af aktiver, der kan danne grundlag for et senere udlæg.  

 Told- og skattemyndighedernes anvendelse af arrest vil typisk være i  

 situationer, hvor man - fx. i forbindelse med en kontrol - konstaterer  

 både et krav og aktiver til hel eller delvis dækning heraf, og hvor  

 omstændighederne er af en karakter, der gør det nærliggende at frygte, at  

 aktiverne vil blive bragt uden for kreditorernes rækkevidde, inden kravet  

 kan gøres endeligt op og rejses formelt, eller inden et fastslået krav  

 forfalder til betaling, fx restskat for et tidligere indkomstår.
Arrest skal som nævnt sikre et pengekrav.
En arrest kan ikke udstrækkes  

 til flere af en restants aktiver, end det er nødvendigt for at sikre det  

 pågældende krav.
En arrest kan afværges eller ophæves mod  

 sikkerhedsstillelse for kravet.
De foreløbige retsmidler anvendes i tilfælde, hvor kreditors krav ikke  

 er fastslået ved et af de i RPL § 478 nævnte eksegible retsgrundlag, fx en  

 dom eller et retsforlig.
Til sikring for skatte- og afgiftskrav kan arrest  

 anvendes, når kravet ikke er gjort gældende ved en ansættelse.
Arrest er således et foreløbigt sikringsmiddel for pengekrav, som  

 medfører, at skyldner mister råderetten over de aktiver, som er omfattet  

 af arresten.
Herved sikrer kreditor sig, at der er aktiver at foretage  

 udlæg i, når det nødvendige eksekutionsfundament foreligger.
Arresten er ikke en egentlig panteret og er dårligere beskyttet end et  

 udlæg.
Arrestinstituttet har derfor kun praktisk betydning, når  

 betingelserne for at foretage udlæg endnu ikke er til stede.
 Arresten skal indenfor nærmere frister følges op af en  

 justifikationssag, hvor det afgøres, om kreditor har den påståede ret, og  

 om arresten er lovligt foretaget og forfulgt.
Hvis en kreditormyndighed opnår arrest på grundlag af en fordring, der  

 efterfølgende viser sig ikke at bestå, skal kreditor betale skyldneren  

 erstatning for tab og tort, jf.
RPL § 639, som i sagen TfS 2000, 995 ØLD.  

 I denne sag foretog skattemyndighederne en skattemæssig forhøjelse på 5,6  

 mio. kr. og foretog arrest for kravet.
Efterfølgende afsagde  

 Landsskatteretten kendelse om, at skatteansættelsen skulle nedsættes til  

 det selvangivne beløb.
Herefter måtte skattemyndighederne betale  

 erstatning, da der var opnået arrest for et krav, der ikke bestod.
D.9.1 Lovhjemlen Reglerne om arrest findes i retsplejelovens kapitel 56. Kompetencen til  

 at træffe afgørelse om foretagelse af arrest ligger hos fogedretten.
Når  

 inddrivelsesmyndigheden finder grundlag for at benytte arrestinstituttet,  

 indsendes en begrundet indstilling til Told- og Skattestyrelsen med  

 henblik på videresendelse til Kammeradvokaten, der indgiver begæringen om  

 arrest til fogedretten.
Beslutninger om at foretage arrest er i sagens  

 natur normalt af hastende karakter, så det vil i reglen være  

 hensigtsmæssigt med en telefonisk drøftelse med Told- og Skattestyrelsen  

 af det konkrete sagsforløb.
D.9.1.1 For hvilke krav Efter reglen i RPL § 627 kan arrest kun foretages til sikkerhed for  

 pengekrav, når der ikke kan foretages udlæg for fordringen og det antages,  

 at muligheden for senere at opnå dækning ellers vil blive væsentligt  

 forringet.
Hvis fogedretten ud fra det fremlagte antager, at fordringen ikke  

 består, kan der ikke foretages arrest, jf.
RPL § 628, stk. 1.
Fogedretten foretager ikke en egentlig prøvelse af fordringen, men  

 arrest er således alene udelukket, hvis det umiddelbart må antages, at  

 fordringen ikke består.
Der stilles ikke krav om, at fordringshaveren skal  

 sandsynliggøre eller godtgøre sin fordring mod skyldneren.
Fremkommer der  

 imidlertid oplysninger af en sådan art, at fogedretten må skønne, at  

 fordringen ikke består, skal fogedretten nægte at gennemføre  

 arrestforretningen.
Skyldneren har bevisbyrden for, at fordringen ikke  

 består, og beviset må føres efter de almindelige fogedretlige regler, jf.  

 RPL § 501.
Det er en betingelse, at fogeden ikke kan foretage udlæg for kravet, jf.
RPL § 627, nr. 1.
Årsagen til den manglende udlægsadgang kan være, at der ikke er noget  

 tvangsfuldbyrdelsesgrundlag, eller at eksekutionsfristen endnu ikke er  

 udløbet, jf.
RPL §§ 480, 482 og 484.
 Suspension af eksekutionsfristen på grund af anke af en dom afskærer  

 ikke arrest, UfR 1981,137 VLD.
Der kan foretages arrest, selvom fogedretten udsætter en  

 udlægsforretning efter reglen i RPL § 502, stk.1, eller tillægger kære af  

 udlægsforretningen opsættende virkning, jf.
RPL § 587.
Arrest kan ligeledes foretages i de tilfælde, hvor rekvirentens  

 fordring er henvist til afgørelse ved voldgift, jf.
UfR 1980,259 VLK.
Det  

 antages, at der ikke på forhånd kan gives afkald på arrestmuligheden i  

 forbindelse med vedtagelse af en  

 voldgiftsklausul.
D.9.1.2 Særlig arrestgrund Der skal foreligge en særlig arrestgrund, jf.
RPL § 627, nr. 2. Det vil  

 sige, at det må antages, at muligheden for senere dækning forringes  

 væsentligt, hvis der ikke foretages arrest.
Det er inddrivelsesmyndigheden, der over for fogedretten skal  

 sandsynliggøre den forringede fyldestgørelsesmulighed.
Der stilles ikke  

 krav om fuldt bevis, men der skal over for fogedretten kunne henvises til  

 konkrete omstændigheder vedrørende skyldners personlige eller økonomiske  

 forhold.
I UfR 2001, 667 VLK ophævede landsretten en af fogedretten  

 foretaget arrest med den begrundelse, at K (køber) ikke havde henvist til  

 konkrete omstændigheder i form af mistænkelige eller påfaldende  

 dispositioner fra S s (sælger) side til støtte for, at arrestbetingelserne  

 i RPL § 627, nr. 2, er opfyldt, men alene til, at skyldneren har bopæl i  

 udlandet, hvilket i den foreliggende situation, hvor K ved aftalens  

 indgåelse var bekendt med, at S havde bopæl i udlandet, ikke i sig selv  

 burde medføre, at betingelserne i § 627, nr. 2, var opfyldt.
Fogedretten  

 havde på begæring af K foretaget arrest hos S for et krav på 756.000 kr.  

 vedrørende en ejendomshandel.
S var bosiddende i England, men opholdt sig  

 180 dage årligt i Danmark hvor pågældende havde ejendomme.
Fogedretten  

 havde fundet, at S havde en sådan tilknytning til udlandet, at K s  

 mulighed for senere at opnå dækning uden foretagelse af arresten ville  

 blive væsentligt forringet.
 Som eksempel på en særlig arrestgrund kan nævnes risikoen for, at  

 skyldner vil tage varigt ophold i udlandet.
 Andre eksempler kan være, at skyldner foretager usædvanlige  

 forretningsmæssige dispositioner eller usædvanlige realisationer af  

 aktiver og i tilfælde, hvor skyldner direkte tilkendegiver at ville lægge  

 hindringer i vejen for kreditors fyldestgørelse.
Vedrørende sidstnævnte se Fuldmægtigen 1997,68/3, hvor skyldner efter  

 rekvirenten havde afslået at modtage et beløb til fuld og endelig  

 afgørelse udtalte, at hun i så fald ville anvende pengene på sig selv og  

 på et nyt køkken.
Fogedretten nægtede at fremme forretningen under  

 henvisning til, at rekvisitas udtalelse angiveligt var fremsat i meget  

 ophidset tilstand.
Fogedrettens kendelse blev kæret til landsretten, der  

 fandt, at arrestforretningen burde fremmes mod  

 sikkerhedsstillelse.
D.9.1.3 I hvilke aktiver De aktiver, der kan gøres arrest i, er stort set sammenfaldende med de  

 aktiver, der kan gøres til genstand for udlæg efter reglerne i RPL §§ 507  

 517. Det vil bl.a. sige, at trangsbeneficiet skal respekteres såvel under  

 arrestforretningen som under den efterfølgende udlægsforretning.
D.9.1.4 Sikkerhedsstillelse Det fremgår af RPL § 630, at arrest kan afværges, hvis skyldner inden  

 arrestens foretagelse har stillet tilstrækkelig sikkerhed for kreditors  

 fordring.
Sikkerheden kan navnlig stilles i form af pant eller  

 kaution.
D.9.2 Fremgangsmåden ved arrest Begæring om arrest skal indgives skriftligt til fogedretten, jf.
RPL §  

 631. Begæringen skal indeholde de konkrete omstændigheder, som kreditor  

 mener truer hans udsigt til dækning af fordringen, og de dokumenter, som  

 kreditor ønsker at påberåbe sig under sagen, skal være vedlagt.
Er disse krav ikke opfyldt, kan fogedretten afvise sagen, jf.
RPL §  

 631, stk.2, med henvisning til § 489, stk. 1. Der kan dog efter reglen i  

 RPL § 488, stk. 3, indrømmes kreditor en frist til at berigtige manglerne  

 ved begæringen.
I RPL § 631, stk. 2, anføres en række bestemmelser, som finder  

 anvendelse under sagens behandling.
Der er i vid udstrækning tale om de  

 samme regler, som gælder for fremgangsmåden under udlægsforretninger og  

 for sikringsakter i forbindelse med udlæg.
 Er begæring om arrest indleveret til den forkerte fogedret, kan  

 henvisning til rette fogedret ske efter reglen i RPL § 489, stk. 2.
I lighed med hvad der gælder i forbindelse med andre fogedsager, kan  

 fogedretten fastsætte tid og sted for arrestforretningen.
Under  

 hensyntagen til arrestens karakter af foreløbigt retsmiddel kan  

 forretningen foretages med meget kort varsel.
Ofte vil der være grundlag  

 for at påbegynde arresten på skyldners bopæl.
Reglerne i RPL § 493 og § 494 om underretning og tilsigelse af skyldner  

 gælder også ved arrest.
Arrestbetingelsen i RPL § 627, nr. 2, vil  

 imidlertid ofte kræve, at der efter reglen i RPL § 493, stk. 2, undlades  

 underretning af skyldner om tid og sted for forretningen.
 Arrestforretningen kan efter RPL § 502 udsættes, men af hensyn til  

 arrestens karakter af foreløbigt retsmiddel, er fogedretten efter praksis  

 tilbageholdende hermed.
Tredjemand kan forlange af få genoptaget en arrestforretning, hvis han  

 mener den strider mod hans ret, jf.
RPL § 504, nr. 1 og 4. Det ville være  

 urimeligt, hvis tredjemand skal afvente udfaldet af justifikationssagen,  

 før det endeligt kan fastslås, om han frit kan disponere over det  

 arresterede aktiv.
Genoptagelse under henvisning til tredjemands indsigelse har ingen  

 betydning for arresthaver, idet den alene vil angå arrestens genstand.
Af  

 samme grund har en skyldner, som ikke har været til stede under  

 arrestforretningen mulighed for at begære genoptagelse, således at han kan  

 gøre brug af sine rettigheder efter RPL §§ 509  

 516.
D.9.2.1 Arrestbegæring - praktisk  

 eksempel Arrestbegæring fremsendes normalt til Kammeradvokaten via Told- og  

 Skattestyrelsen.
 En begæring om arrest kan fx udfærdiges således:
 "ToldSkat SS, Region NN skal i en nærværende kontrolsag hos selskabet C  

 ApS anmode om, at der foretages arrest jf. retsplejelovens § 627 nr. 2 i  

 selskabets bankkonto hos Bank AA.
 Sagen vedrører følgende forhold:
 Selskabet:
C ApS (Gade) ( By) Personkreds:
D Cpr. nr. xxxxxx-xxxx (Gade) (By) F Cpr. nr. xxxxxx-xxxx Adresse ukendt M Hollandsk statsborger Selskabets stifter og direktør Bank Bank AA A/S (Gade) (By) Konto nr. 3000 0000000000 Valuta konto nr. 3111 1111111111 Sagens faktiske forhold Der er tale om et selskab der er anmeldt til registrering den 1. august  

 2000. Selskabet er herefter registreret for merværdiafgift, med  

 opstartsdato den 20. august 2000.
 Selskabet har angivet branchen på registreringsblanketten som værende  

 "handel med edb m.m.". Selskabet driver handel med mini-computere.
 Selskabets daglige drift foretages overfor ToldSkat af F, der er  

 salgsdirektør i selskabet.
F er kendt fra et selskab, I ApS, CVR nr.
YY XX XX XX , der har været  

 registreret hos ToldSkat MM, Region ZZ i samme periode som C ApS har  

 eksisteret.
I ApS har ligeledes drevet handel med mini-computere.
Selskabet i  

 ToldSkat MM s område er for nyligt blevet nægtet registrering på grund af  

 en manglende sikkerhedsstillelse opkrævet på baggrund af, at F har afgivet  

 urigtige oplysninger i forbindelse med selskabts registrering.. Ved  

 opgørelsen af selskabets merværdiafgift kunne det godtgøres, at selskabet  

 havde købt varerne dyrere end de blev solgt.
Selskabet har derved  

 underfaktureret varerne.
Af C ApS s bankkontoudtog fremgår det, at selskabet overfører store  

 pengebeløb til udlandet.
Regionen antager at disse overførelser angår køb  

 af varer i et andet EU-land.
Hvis disse pengeoverførelser sammenholdes med  

 de betalinger de danske virksomheder indsætter som betaling for varer købt  

 hos C ApS fremgår det tydeligt, at selskabet køber varerne dyrere end de  

 sælges.
Dette selskab underfakturerer ligeledes.
 Af selskabets bankkonto fremgår det endvidere, at de beløb som  

 indsættes af de danske virksomheder straks efter overføres til udlandet.  

 Dette betyder, at selskabet ikke vil have mulighed for at betale den moms,  

 der på et senere tidspunkt skal betales til ToldSkat, idet kontoen tømmes  

 efter hver handel.
 Samme forhold gjorde sig ligeledes gældende ved I ApS, der ikke var i  

 stand til at betale et momstilsvar på 300.000 kr.
Derudover fremgår det af kontoudtoget, at selskabets danske købere  

 betaler for varen før end C ApS skal afregne overfor dem, som de har købt  

 varerne af.
De danske købere forudbetaler således, hvorfor selskabet ikke  

 selv lægger en likviditet ud ved handlerne.
 Det skal bemærkes, at udover M er det kun D, der kan disponere over  

 kontoen i Bank AA.
 Selskabet har ingen aktiver udover det nuværende indestående på  

 selskabets bankkonto på 7.000.000 kr.
Af selskabets salgsfakturaer indhentet hos de danske virksomheder  

 fremgår det, at der er opkrævet dansk moms ved salget.
ToldSkat SS, Region  

 NN kan på nuværende tidspunkt opgøre en salgsmoms på 5.000.000 kr. der  

 skal angives og betales den 10. februar 2001. Momstilsvaret er alene  

 opstået ved 6 handler i perioden 15. - 24. oktober 2000.
 Der vedlægges kopi af de henvendelser ToldSkat SS har modtaget fra  

 andre selskaber i branchen, hvoraf det fremgår, at selskabet sælger  

 varerne billigere end markedsprisen.
 Der vedlægges kopi af bankkontoudtog, salgsfakturaer, notat fra  

 ToldSkat MM og henvendelser fra branchen.
Såfremt der måtte være spørgsmål til ovenstående, er De velkommen til  

 at kontakte undertegnede." D.9.3 Arrestens retsvirkninger Arresten giver ikke kreditor nogen fyldestgørelsesadgang, men er alene  

 et retsskridt, som foretages for at åbne mulighed for senere udlæg og  

 dermed fyldestgørelse i det pågældende aktiv.
 Ved at foretage arrest søger kreditor at sikre sig, at der er noget at  

 gøre udlæg i, når det fornødne eksekutionsgrundlag foreligger, idet  

 skyldneren med arresten afskæres fra at råde i strid med arresthaverens  

 ret.
D.9.3.1 Kreditors beskyttelse Straffelovens § 283 om skyldnersvig giver kreditor en vis beskyttelse  

 mod, at skyldner på graverende måde forringer sin økonomiske stilling til  

 skade for sine kreditorer.
 Samme formål tjener konkurslovens regler om omstødelse, idet skyldners  

 dispositioner i et vist omfang kan omstødes, hvis han erklæres konkurs mv.  

 Muligheden for at foretage arrest i et aktiv er ligeledes med til at  

 beskytte kreditorerne mod skyldners dispositioner i strid med deres  

 interesser.
D.9.3.2 Forholdet til de øvrige  

 kreditorer Arresten er ikke beskyttet mod at skyldners øvrige kreditorer kan  

 foretage udlæg i aktivet.
 Konsekvensen af, at arresten ikke er kreditorbeskyttet er, at den plads  

 i prioritetsordenen, som arresten har forbeholdt, besættes af den  

 kreditor, som først foretager udlæg efter arrestens foretagelse.
 I overensstemmelse hermed antages det, at det beløb, som tilfalder  

 arrestens plads, i tilfælde af tvangsauktion skal indbetales til  

 fogedretten, som herefter afventer, hvem der først foretager udlæg i  

 beløbet.
D.9.3.3 Betalingsstandsning Anmeldelse af betalingsstandsning hindrer kreditorerne i at indlede  

 individualforfølgning herunder arrest, jf.
KL § 16, stk.1. Undtaget herfra  

 er dog arrest for uomstødelige pantefordringer.
En arrest foretaget før betalingsstandsningen består under  

 betalingsstandsningen.
Er der sket rådighedsberøvelse før  

 betalingsstandsningen forbliver den i kraft.
 Rådighedsberøvelse på grundlag af en arrest foretaget før  

 betalingsstandsningen kan under betalingsstandsningen kun ske efter  

 skifterettens beslutning, uanset arresten vedrører en uomstødelig  

 fordring, jf.KL§ 16,stk.2.
D.9.3.4 Konkurs Fra tidspunktet (klokkeslettet) for konkursdekrets afsigelse kan der  

 ikke foretages arrest i aktiver, som indgår i boet, og allerede foretaget  

 arrest bortfalder automatisk, jf.
KL § 31, stk. 3. Det samme gælder, hvis  

 skyldners dødsbo behandles efter reglerne i skiftelovens §§ 6972, som  

 insolvent dødsbo.
D.9.3.5 Tvangsakkord Åbning af tvangsakkord afskærer efter reglen i KL § 171 iværksættelse  

 af individualforfølgning, herunder arrest.
Beskyttelsen gælder imidlertid  

 kun for de aktiver, som er omfattet af akkorden.
Adgangen til at forfølge  

 en allerede foretaget arrest suspenderes efter KL § 171, stk. 2. Også  

 suspensionen er begrænset til de aktiver, som er omfattet af akkorden, jf.  

 KL § 184, stk. 2.
D.9.4 Arrestens udstrækning Arresten bortfalder, når dens plads i prioritetsrækken fuldt ud er  

 blevet besat med udlæg, jf.
UfR 1985, 969 VLK.
 Den 1-årige forældelsesfrist i RPL § 526 gælder ikke for arrester.  

 Dette begrundes med, at det ofte vil være svært at gennemføre  

 justifikationssag og foretagelse af udlæg på et år.
 Hvis der indgås forlig under en arrestforretning, kan der umiddelbart  

 foretages udlæg efter reglen i RPL § 478, nr. 2, idet der i så fald  

 foreligger et retsforlig.
Foretagelse af arrest kan afværges, eller en allerede foretagen arrest  

 kan bortfalde, hvis skyldneren stiller fornøden sikkerhed for kravet, jf.  

 RPL § 630. Sikkerhed stillet af tredjemand må sidestilles hermed.  

 Tredjemands sikkerhed bortfalder ikke i tilfælde af konkurs.
Derimod kan  

 det komme på tale at omstøde kravet efter reglerne i KL §§ 70 og  

 74.
D.9.5 Rekvirentens ansvar og  

 sikkerhedsstillelse Inden arrestforretningen påbegyndes, eller arrest foretages, kan  

 fogedretten bestemme, at rekvirenten som betingelse for arrestens  

 foretagelse skal stille sikkerhed for et eventuelt erstatningskrav i  

 anledning af arresten, jf.
RPL § 629.
Der kræves som regel en sikkerhed svarende til det beløb, der ønskes  

 arrest for.
Fogedretten kan justere eller ændre sin afgørelse om  

 sikkerhedsstillelse frem til det tidspunkt, hvor arresten foretages.
Hvor rekvirenten er en offentlig myndighed, er sikkerhedsstillelse dog  

 overflødig, jf.
UfR 1983, 601 VLK, hvor retten udtalte, at de hensyn, der  

 ligger bag reglerne om rekvirentens sikkerhedsstillelse, ikke gør sig  

 gældende, når rekvirenten er en offentlig myndighed.
 Fogedrettens afgørelse om sikkerhedsstillelse kan kæres efter reglen i  

 RPL § 640. Kære har ikke opsættende virkning.
D.9.6 Justifikationssagen De foreløbige retsmidler er foreløbige forstået på den måde, at  

 arresten medmindre skyldner frafalder det under selve forretningen skal  

 følges op af en justifikationssag.
Fogedrettens afgørelser i arrestsager kan altid kæres, jf.
RPL § 640.  

 Dette gælder uanset om forretningen fremmes.
Justifikationssagen skal anlægges inden en uge efter arrestens  

 foretagelse, jf.
RPL § 634. Sagen skal anlægges ved de almindelige  

 domstole.
Verserer der allerede en retssag om den fordring, som arresten  

 vedrører skal sagen dog anlægges ved den samme domstol, som behandler  

 retssagen om fordringen.
Under justifikationssagen skal det påkendes om arresten er lovlig  

 gjort.
Der kan under sagen også ske en egentlig prøvelse af rekvirentens  

 fordring, såfremt der er tvist om fordringens eksistens eller størrelse.  

 Dog vil et skattekrav, der ikke er endeligt, fordi det er under påklage  

 ikke blive efterprøvet, men justifikationssagen vil blive udsat, for at  

 afvente den administrative rekursmyndigheds afgørelse.
 Rekvirenten skal anlægge en justifikationssag selvom arresten er  

 afværget ved sikkerhedsstillelse efter reglen i RPL §  

 630.
D.9.7 Kære En foretagen arrest kan anfægtes såvel under justifikationssagen som  

 under kære.
På grund af arrestens karakter af foreløbigt retsmiddel kan  

 kære ikke tillægges opsættende virkning.
 Et kæremål bør i sin helhed behandles på samme grundlag som i  

 fogedretten, således at justifikationssagen ikke overflødiggøres.
Den egentlige prøvelse af rekvirentens krav skal stadig ske under  

 justifikationssagen.
Tvister om fogedrettens fremgangsmåde, bevisførelsen,  

 sikkerhedsstillelse, og hvad der foretages arrest i, vil derimod kunne  

 afgøres gennem kære.
En arrest kan ophæves under justifikationssagen eller som følge af  

 efterfølgende omstændigheder, jf.
RPL § 638. Fogedrettens afgørelse herom  

 kan kæres efter reglen i RPL § 640.
D.9.8 Inddrivelsesmyndighedernes  

 kompetence Hvis inddrivelsesmyndigheden finder, at betingelserne for at foretage  

 arrest for et krav på skatter og afgifter er opfyldt, herunder at  

 myndigheden kan fremlægge de nødvendige dokumentationer og  

 sandsynliggørelser, der er anført ovenfor, forelægges sagen for Told og  

 Skattestyrelsen.
Forelæggelsen kan også finde sted telefonisk på grund af sagens  

 hastende karakter.
Told og Skattestyrelsen tager herefter stilling til,  

 hvorvidt Kammeradvokaten skal inddrages med henblik på at varetage  

 ToldSkat's interesser under arrestens foretagelse og anlæggelse af den  

 efterfølgende justifikationssag, der skal anlægges inden en uge efter  

 arrestens foretagelse, se afsnit D.9.6 Justifikationssagen.
D.10 Retsafgifter, gebyrer og  

 omkostninger I det følgende gennemgås først selve retsgrundlaget, derefter  

 retsafgifter ved udlægsforretninger, og endelig behandles de øvrige  

 retsafgifter, gebyrer og omkostninger.
D.10.1 Retsafgiftsloven og  

 bekendtgørelse Retsafgiftsloven (lovbekendtgørelse nr. 806 af 24. marts 2000 om  

 retsafgifter) regulerer beregning af retsafgifter i forbindelse med  

 forskellige retshandlinger, fx en udlægsforretning.
 Bekendtgørelse (nr. 753 af 12. november 1990) om retsafgift regulerer  

 nærmere om beregning af retsafgift for udlæg, der foretages efter  

 INDL.
D.10.2 Retsafgift ved udlæg D.10.2.1 Grundlaget for beregning af retsafgift  

 ved udlæg Retsafgift beregnes dels som en grundafgift af det beløb, der foretages  

 udlæg for, dels som en tillægsafgift ved en udgående udlægsforretning  

 eller ved fremstilling af skyldneren ved politiets hjælp.
Retsafgiftens (grundafgiftens) størrelse beregnes af det beløb, der  

 foretages udlæg for.
Ved opgørelsen af det retsafgiftspligtige beløb  

 medregnes hovedstol (skatter og afgifter mv.), renter og eventuelle  

 omkostninger, dog ikke udgifter ved selve udlægsforretningen.
Der beregnes ikke retsafgift ved udlægsforretninger vedrørende bøder,  

 jf.
RAL § 20, nr. 1.
 I tilfælde, hvor en foreløbig fastsættelse under udlægsforretningen  

 afløses af en angivelse, der er større end det foreløbigt fastsatte  

 afgifts- og/eller skattebeløb, skal retsafgiften (grundafgiften) beregnes  

 af det angivne beløb, dvs. korrigeres til et større beløb.
 Er angivelsen mindre end det foreløbigt fastsatte afgifts- og/eller  

 skattebeløb, skal retsafgiften (grundafgiften) beregnes af det angivne  

 beløb, dvs. korrigeres til et mindre beløb.
Ved udlæg hos samme skyldner for flere fordringer, fx A-skat, AM-bidrag  

 og moms, sammenlægges kravene, inden grundafgiften og evt. tillægsafgiften  

 beregnes, jf.
RAL §§ 16, stk. 3, og 17 a, stk. 2. Det har ingen betydning,  

 at fordringerne er knyttet til forskellige fordringshavere.
Ved udlæg hos flere skyldnere for samme krav, beregnes grundafgiften og  

 evt. tillægsafgiften for hver skyldner.
Det gælder dog ikke, hvis  

 skyldnerne er samlevende ægtefæller eller registrerede partnere, eller  

 hvis der foretages udlæg i en fast ejendom tilhørende flere skyldnere i  

 forening.
Det sidste er fx tilfældet, hvis der foretages udlæg i en fast  

 ejendom, der er i sameje mellem flere personer, som skylder for samme  

 krav, jf.
RAL §§ 16, stk. 4, og 17 a, stk. 3.
Ved nyt udlæg for samme krav hos en eller flere skyldnere skal der kun  

 beregnes grundafgift og eventuel tillægsafgift første gang, jf.
RAL § 19.  

 Det betyder, at hvis der er foretaget udlæg for et givent krav, og der  

 senere gennemføres en ny udlægsforretning for det samme krav, skal der  

 ikke betales retsafgift for den efterfølgende udlægsforretning.
 Der skal ikke skal betales retsafgift i forbindelse med afhentning af  

 udlagte effekter.
 Der skal betales retsafgift, selv om udlægsforretningen afsluttes som  

 forgæves.
D.10.2.2 Beregning af restafgift -  

 grundafgift Retsafgiften beregnes med en grundafgift på 300 kr.
Overstiger kravet  

 3.000 kr., beregnes yderligere ½ procent af det overskydende beløb i  

 grundafgift, jf.
RAL § 16, stk. 1.
 I medfør af RAL § 59 afrundes den beregnede afgift opefter til nærmeste  

 kronebeløb, som er deleligt med 10, således at grundafgiften udgør  

 følgende beløb:
 og yderligere 10 kr. i retsafgift for hver påbegyndt 2.000  

 kr.
 Beregningsmodel:
 Ovennævnte kan sammenfattes til følgende beregningsmodel med  

 udgangspunkt i et eksempel: Hvis restancen fx udgør 24.000 kr. vedrørende  

 en udlægsforretning, kan retsafgiften (grundafgiften) beregnes  

 således:
0,5 % af 21.000 (24.000-3.000) kr. = 105 kr. + afrunding  

 opefter, deleligt med 10 = 110 kr.
Retsafgift (grundafgift) i alt 410 kr.
D.10.2.3 Beregning af retsafgift -  

 tillægsafgift Der beregnes tillægsafgift ved udgående udlægsforretning eller ved  

 fremstilling af skyldneren ved politiets hjælp.
Tillægsafgiften udgør 400  

 kr. uanset størrelsen af kreditors krav.
Det vil sige, at hvis udlægsforretningen foretages helt eller delvist  

 uden for inddrivelsesmyndighedens adresse, eller hvis skyldneren  

 fremstilles ved politiets hjælp efter anmodning fra fogeden,  

 beregnes en tillægsafgift på 400 kr., jf.
RAL § 17 a, stk. 1.
 Der skal kun beregnes tillægsafgift én gang for samme fordring ved  

 flere af de nævnte retshandlinger i forbindelse med en udlægsforretning,  

 fx hvor en udgående udlægsforretning følges op med fremstilling af  

 skyldneren ved politiets hjælp, eller omvendt.
D.10.2.4 Retsafgiftspligtens  

 indtræden Fogeden skal være opmærksom på, hvornår retsafgiftspligten indtræder.  

 Når retsafgiften er indtrådt, har skyldneren pligt til at betale  

 retsafgiften, uanset om den berammede udlægsforretning efterfølgende  

 afværges ved betaling, eller der aftales en afdragsordning mv.
Retsafgiftspligten indtræder, når fogeden underretter skyldneren om tid  

 og sted for udlægsforretningen, jf. § 1, stk. 1, i bekendtgørelsen om  

 retsafgift, jf.
RAL § 18, stk. 2, samt jf.
RPL § 493, stk. 1. Det betyder  

 i praksis, at retsafgiftspligten (grundafgiften) indtræder, når skyldneren  

 modtager tilsigelsen.
Skyldneren bærer selv ansvaret for, om denne læser  

 eller får kendskab til tilsigelsen, når tilsigelsen er fremsendt til  

 dennes adresse.
Hvis udlægsforretningen foretages uden underretning til skyldneren, jf.  

 RPL § 493, stk. 2, indtræder retsafgiftspligten (grundafgiften), når  

 udlægsforretningen påbegyndes.
Det vil sige, når fogeden opfordrer  

 skyldneren eller den, der varetager dennes interesser, til frivilligt at  

 opfylde kravet, jf. § 1, stk. 2, i bekendtgørelsen om retsafgift, jf.
RPL  

 § 496.
Ved udgående udlægsforretning, der foretages helt eller delvist uden  

 for inddrivelsesmyndighedens adresse, eller ved fremstilling af skyldneren  

 ved politiets hjælp, indtræder retsafgiftspligten (tillægsafgiften)  

 allerede, når fogeden træffer bestemmelse om retshandlingens foretagelse,  

 jf. § 1, stk. 3, i bekendtgørelsen om retsafgift.
Det vil  

 i praksis sige fra det tidspunkt, hvor underretningen foretages, eller  

 hvis en udgående udlægsforretning ikke er varslet, fra det tidspunkt  

 fogeden har forladt sit kontor.
Retsafgiftspligten bortfalder, hvis udlægsforretningen ikke kan  

 gennemføres som følge af, at der er anmeldt betalingsstandsning til  

 skifteretten, afsagt konkursdekret, åbnet forhandling om tvangsakkord  

 eller indledt gældssanering, jf.
RAL § 16, stk. 5. Der henvises til  

 udlægsforbudet i konkursloven, jf. §§ 16 - 16 a, 31, 171 og 207, stk.  

 1.
D.10.2.5 Protokollering af  

 retssafgiften Retsafgiften skal protokolleres i udlægsbogen i rubrikkerne for  

 skyldens opgørelse og medregnes ved opgørelsen af det samlede skyldige  

 beløb.
D.10.2.6 Klage over bregning af  

 retsafgiften Indsigelse over fogedens beregning af en retsafgift sker ved klage til  

 fogedretten (den judicielle foged), jf. § 3 i bekendtgørelsen om  

 retsafgift.
Hvis indsigelsen fremsættes under udlægsforretningen, underretter  

 fogeden fogedretten.
Efter udlægsforretningen kan indsigelse fremsættes  

 ved klage til fogedretten senest 6 uger efter, at skyldneren har fået  

 kundskab til beregningen, jf. § 3, stk. 2, i bekendtgørelsen om  

 retsafgift.
D.10.2.7 Udskrifter og attester Retsafgiften for udskrifter af udlægsbogen tilfalder den myndighed, der  

 har ansat fogeden, jf. § 2, stk. 3, i bekendtgørelsen om retsafgift.
Denne afgift udgør 175 kr., jf.
RAL § 48.
D.10.3 Andre retsafgifter D.10.3.1 Konkursbegæring Ifølge RAL § 37 svares der 750 kr. for behandling af  

 konkursbegæringer.
 Indgives der af flere kreditorer konkursbegæringer på forskelligt  

 grundlag, betaler hver kreditor retsafgift for sig.
D.10.3.2 Tvister under  

 konkursbehandlingen Der svares afgift efter RAL kap. 1 for behandling af tvister i boer,  

 der behandles af kurator angående anmeldelse af fordringer eller deres  

 fortrinsret, jf.
KL § 246.
Det betyder, at der svares en grundafgift på 500 kr.
Overstiger værdien  

 af det anmeldte krav 6.000 kr., svares yderligere 2 pct. af det  

 overskydende beløb, jf.
RAL 1, stk. 1. Og det følger af bestemmelsens stk.  

 2, at ved sagens berammelse til domsforhandling svares yderligere 1/5 af  

 den efter stk. 1 betalte afgift.
D.10.3.3 Tvangsauktioner For auktioner, der afholdes af fogedretten, skal der svares afgift  

 efter RAL § 21.
For behandling af en begæring om afholdelse af auktion over fast  

 ejendom, registreret skib eller luftfartøj med tilhørende løsøre svares en  

 afgift på 800 kr., jf.
RAL § 22. For tvangsauktion over disse aktiver  

 svares yderligere ½ pct, jf.
RAL § 22, stk. 2.
For behandling af begæringer om tvangsauktion over aktier, gældsbreve  

 og andre fordringer svares en afgift på 300 kr.
For auktion over disse  

 aktiver svares yderligere 1 pct., jf.
RAL § 23.
D.10.3.4 Vederlag til stævningsmand og  

 vidner I medfør af § 1 i Justitsministeriets bekendtgørelse nr. 508 af 1. juli  

 1998 jf. bekendtgørelse nr. 149 af 10. marts 2003 tilkommer der  

 stævningsmændene et vederlag for at forkynde tilsigelser.
Fra 1. april 2003 ydes 27,50 kr. pr. forkyndelse samt  

 befordringsgodtgørelse.
Der skal betales vederlag, selv om forkyndelsen  

 afsluttes som forgæves.
Er restanten flyttet, og forsøger stævningsmanden  

 forkyndelse på den nye adresse, betales nyt vederlag.
 Eventuelle udgifter til vidner afholdes af inddrivelsesmyndigheden uden  

 refusion fra skyldneren.
 Der udbetales ikke vidnegebyr til personale ansat i  

 inddrivelsesmyndigheden.
D.10.4 Omkostninger Skyldneren skal betale samtlige de med inddrivelsen forbundne  

 omkostninger, herunder omkostninger i forbindelse med de udlagte effekters  

 vurdering, afhentning, opbevaring og bortsalg, jf.
RPL § 503. Skyldneren  

 afkræves dog ikke portoudgifter og udgifter til fogedens og vidnets  

 befordring.
