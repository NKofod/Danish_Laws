Fremsat den 25. marts 1999 af skatteministeren (Ole  

 Stavad) Forslag til Lov om ændring af  

 ligningsloven, afskrivningsloven, personskatteloven og boafgiftsloven (Lempelse af beskatningen af løbende ydelser og  

 goodwill m.v.) § 1 I lov om påligningen af indkomstskat til staten (ligningsloven), jf.  

 lovbekendtgørelse nr. 819 af 3. november 1997, som senest ændret  

 ved § 3 i lov nr. 1033 af 23. december 1998, foretages følgende  

 ændringer:
 1. § 12, stk. 1, affattes således:
» 2. § 12, stk. 7, 1. pkt., affattes  

 således:
» 3. Efter § 12 A indsættes:
» Stk. 2. Parterne skal til brug for opgørelsen af den  

 skattepligtige indkomst foretage en kapitalisering af den løbende  

 ydelse.
Kapitaliseringen skal foretages i forbindelse med indgåelsen af  

 den gensidigt bebyrdende aftale.
Den af parterne foretagne kapitalisering er  

 undergivet de skatteansættende myndigheders prøvelse.
Er den  

 skatteansættende myndighed for modtager og yder af den løbende  

 ydelse ikke den samme, foretages prøvelsen af den  

 skatteansættende myndighed for modtager efter høring af den  

 skatteansættende myndighed for yder.
Det skal endvidere fremgå af  

 parternes aftale, hvilke aktiver der vederlægges med en løbende  

 ydelse.
Parterne skal senest samtidig med udløbet af fristen for  

 indgivelse af selvangivelse for det indkomstår, hvori aftalen  

 indgås, til de skatteansættende myndigheder indsende meddelelse  

 om den indgåede aftale, herunder oplysning om kapitaliseringen og den  

 efter 5. pkt. foretagne fordeling.
Stk. 3. Parterne, der har indgået aftale om den  

 løbende ydelse, skal hver især føre en saldo, hvor den  

 kapitaliserede værdi i aftaleåret, som opgjort efter stk. 2,  

 anvendes som indgangsværdi.
For hvert indkomstår reduceres  

 saldoen med de i det pågældende indkomstår betalte ydelsers  

 nominelle værdi.
Den således nedskrevne saldo videreføres  

 til det efterfølgende år.
Saldoen føres til og med det  

 indkomstår, hvori den løbende ydelse endeligt ophører,  

 eller hvori saldoen bliver negativ.
Parterne skal senest samtidig med  

 udløbet af fristen for indgivelse af selvangivelse for det enkelte  

 indkomstår oplyse saldoen til de skatteansættende  

 myndigheder.
Stk. 4. Så længe saldoen er positiv, beskattes de  

 betalte ydelser ikke hos modtageren.
I det indkomstår, hvor  

 saldoen bliver negativ, skal modtageren medregne det negative beløb  

 til den skattepligtige indkomst for dette indkomstår.
I  

 efterfølgende indkomstår medregnes de i det  

 pågældende indkomstår betalte ydelser til den  

 skattepligtige indkomst.
Hvis den løbende ydelse endeligt  

 ophører, inden saldoen bliver nul eller negativ, kan et beløb  

 svarende til saldoen fradrages ved opgørelsen af modtagerens  

 skattepligtige indkomst i det indkomstår, hvori den løbende  

 ydelse er ophørt.
Der kan dog ikke foretages fradrag for den del af  

 saldoen, som svarer til et beløb, der er fastsat som vederlag for et  

 aktiv, hvor avancen ved afståelsen af et sådant aktiv ikke er  

 skattepligtig, eller til et beløb, der svarer til grundlaget for et  

 ikke betalt henstandsbeløb efter afskrivningslovens § 40,  

 stk. 7.
Stk. 5. Så længe saldoen er positiv, kan yderen  

 ikke foretage fradrag for de betalte ydelser.
I det indkomstår, hvori  

 saldoen bliver negativ, kan yderen fradrage det negative beløb i den  

 skattepligtige indkomst.
I efterfølgende indkomstår kan de i det  

 pågældende indkomstår betalte ydelser fradrages i den  

 skattepligtige indkomst.
Hvis den løbende ydelse endeligt  

 ophører, inden saldoen bliver nul eller negativ, skal et beløb  

 svarende til saldoen medregnes ved opgørelsen af yderens  

 skattepligtige indkomst i det indkomstår, hvori den løbende  

 ydelse er ophørt.
Der skal dog ikke ske beskatning for den del af  

 saldoen, som svarer til et beløb, der er fastsat som vederlag for et  

 aktiv, hvor avancen ved afståelse af et sådant aktiv ikke er  

 skattepligtig, og hvor der ikke har kunnet foretages skattemæssige  

 afskrivninger eller fradrag for udgiften til anskaffelsen af aktivet.
Stk. 6. Afstår modtageren retten til den løbende  

 ydelse, beskattes modtageren efter 2. og 3. pkt.
Modtagerens saldo reduceres  

 med det kontantomregnede vederlag for retten til den løbende ydelse,  

 og stk. 4 finder tilsvarende anvendelse.
Føres der ikke saldo,  

 jf. stk. 3, 4. pkt., medregnes vederlaget til modtagerens skattepligtige  

 indkomst.
Sker afståelsen af retten til den løbende ydelse ved  

 gave, arv eller arveforskud, sættes vederlaget til rettens  

 handelsværdi på overdragelsestidspunktet.
Stk. 7. Sker den i stk. 6 nævnte afståelse af  

 den løbende ydelse til yderen, fragår den kontantomregnede  

 værdi af det af yderen betalte vederlag på dennes saldo, og  

 stk. 5 finder tilsvarende anvendelse.
Føres der ikke saldo, jf.  

 stk. 3, 4. pkt., fradrages vederlaget i yderens skattepligtige indkomst.  

 Sker afståelsen af retten til den løbende ydelse ved gave, arv  

 eller arveforskud, sættes vederlaget til rettens handelsværdi  

 på overdragelsestidspunktet.
 Stk. 8. Sker den i stk. 6 nævnte afståelse af  

 den løbende ydelse til tredjemand, skal denne samt senere erhververe  

 medregne ydelserne i den skattepligtige indkomst i de indkomstår, hvori  

 ydelserne betales.
Stk. 9. Overdrager yderen forpligtelsen til at betale de  

 løbende ydelser, fragår det af yderen herfor betalte vederlag  

 på yderens saldo.
Føres der ikke saldo, jf. stk. 3, 4.  

 pkt., fradrages vederlaget i yderens skattepligtige indkomst.
Erhververen af  

 forpligtelsen skal kapitalisere og føre saldo over de overtagne  

 ydelser efter reglerne i stk. 2 - 11.
 Stk. 10. Reglerne i stk. 2 - 9 kan kun anvendes for en  

 løbende ydelse, hvis mindst den ene af de parter, der indgår  

 aftalen om denne ydelse, på tidspunktet for aftalens indgåelse er  

 omfattet af kildeskattelovens § 1 eller § 2, stk. 1, litra d,  

 eller selskabsskattelovens § 1 eller § 2, stk. 1, litra a.  

 Hvis den anden part efterfølgende bliver omfattet af kildeskattelovens  

 § 1 eller selskabsskattelovens § 1, anvendes reglerne i stk. 2  

 - 9. Den kapitaliserede værdi ved aftalens indgåelse  

 nedsættes med de løbende ydelser, der er betalt i perioden  

 mellem dette tidspunkt og tidspunktet for indtræden af  

 skattepligten.
Stk. 11. Stk. 3-10, finder ikke anvendelse, hvis yderen  

 er forpligtet til at udrede de løbende ydelser til selvejende  

 institutioner, stiftelser, fonde m.v., som er stiftet af yderen selv eller  

 yderens ægtefælle, disses forældre eller livsarvinger.
Det  

 samme gælder, hvis de i 1. pkt. nævnte personer har en  

 bestemmende indflydelse over institutionen m.v.
Stedbørn og  

 plejebørn sidestilles med livsarvinger. «.
§ 2 I lov nr. 433 af 26. juni 1998 om skattemæssige afskrivninger  

 (afskrivningsloven) foretages følgende ændringer:
 1. I § 40, stk. 2, indsættes efter 1.  

 pkt.:
» 2. I § 40, stk. 6, indsættes efter 2.  

 pkt.:
» 3. I § 40 indsættes efter stk. 6 som nyt  

 stykke:
» Stk. 7 og 8 bliver herefter stk. 8 og 9.
§ 3 I lov om indkomstskat for personer m.v. (personskatteloven), jf.  

 lovbekendtgørelse nr. 717 af 2. oktober 1998, som ændret ved  

 § 8 i lov nr. 910 af 16. december 1998 og § 4 i lov nr. 1026 af 23.  

 december 1998, foretages følgende ændringer:
 1. I § 4, stk. 1, nr. 16, ændres »regler.« til: »regler og«.
 2. I § 4, stk. 1, indsættes som nr.  

 17:
» § 4 I lov om afgift af dødsboer og gaver (boafgiftsloven), jf.  

 lovbekendtgørelse nr. 595 af 12. august 1998, som ændret ved  

 § 10 i lov nr. 910 af 16. december 1998 og ved § 1 i lov nr. 143 af 17.  

 marts 1999, foretages følgende ændringer:
 1. I § 3, stk. 1, litra a, indsættes efter  

»ægtefælle«  

 : », jf. dog § 14, stk. 2«.
 2. I § 3, stk. 2, indsættes efter »almennyttigt formål« :  

», jf. dog § 14, stk. 2«.
 3. § 14 affattes således:
» Stk. 2. § 3 finder ikke anvendelse for så vidt  

 angår kapitaler og formuegoder som nævnt i stk. 1. Af arv  

 som nævnt i stk. 1, der tilfalder den afdødes ikke  

 fraseparerede ægtefælle, betales der boafgift, jf. § 1,  

 stk. 1. Af arv som nævnt i stk. 1, der tilfalder offentlige  

 institutioner m.v. som nævnt i § 3, stk. 2, betales boafgift  

 og tillægsboafgift, jf. § 1, stk. 1 og 2.
 Stk. 3. Afgifter af de i stk. 1 nævnte kapitaler og  

 formuegoder kan betales af kapitalen eller formuegodet.«.
 4. I § 22, stk. 3, indsættes efter »afgiftsfri«: », jf. dog § 24, stk. 3«.
 5. § 24 affattes således:
» Stk. 2. Hvis en kapital eller et formuegode gives som gave, og  

 der på kapitalen eller formuegodet hviler en brugs- eller  

 indtægtsnydelse, der ikke udgør et helt eller delvist vederlag i  

 en gensidig bebyrdende aftale, betales gaveafgift af kapitalens eller  

 formuegodets værdi uden hensyntagen til brugs- eller  

 indtægtsnydelsen.
 Stk. 3. § 22, stk. 3, finder ikke anvendelse for  

 så vidt angår gaver som nævnt i stk. 2.  

 Ægtefællen betaler 15 pct. i afgift af gaver som nævnt i  

 stk. 2, i det omfang gaverne i et kalenderår overstiger  

 grundbeløbet i § 22, stk. 1.
 Stk. 4. Afgifter af de i stk. 2 nævnte kapitaler og  

 formuegoder kan betales af kapitalen eller formuegodet.
 Stk. 5. Gaveafgift, som gavegiver betaler for gavemodtager, er  

 afgiftsfri for gavemodtager.«.
§ 5 Loven træder i kraft den 1. juli 1999. § 4 finder anvendelse  

 på boer og anmeldelser vedrørende personer, som afgår ved  

 døden den 1. juli 1999 eller senere, på anmeldelser  

 vedrørende successioner, som indtræder efter lovens  

 ikrafttræden, på anmeldelser vedrørende en efterlevende  

 ægtefælles ægteskab, som indgås efter lovens  

 ikrafttræden, på anmeldelser om udbetaling af arv fra uskiftet  

 bo, der finder sted efter lovens ikrafttræden, på skifte af  

 uskiftede boer, hvor begæring om skifte indgives efter lovens  

 ikrafttræden, og på gaver, som modtages efter lovens  

 ikrafttræden.
 Bemærkninger til lovforslaget.
Almindelige bemærkninger 1. Indledning Lovforslaget er et led i udmøntningen af  

 finanslovsaftalen for 1999 indgået mellem Regeringen, Venstre, Det  

 Konservative Folkeparti, Centrum-Demokraterne og Kristeligt Folkeparti.
Med lovforslaget foretages en generel omlægning af  

 beskatningen af løbende ydelser som led i gensidigt bebyrdende  

 aftaler.
Lovforslaget betyder, at løbende ydelser skattemæssigt  

 ligestilles med andre finansieringsformer, idet den gældende  

 dobbeltbeskatning afskaffes.
I dag beskattes løbende ydelser på  

 en sådan måde, at det samme beløb hos modtageren  

 både avancebeskattes og beskattes løbende, når ydelsen  

 modtages.
Efter den foreslåede omlægning af beskatningen vil  

 løbende ydelser kunne anvendes som finansieringsform i langt flere  

 tilfælde end i dag.
Der foreslås desuden en særlig  

 henstandsordning for beskatning af goodwill og andre immaterielle aktiver,  

 der ved salg finansieres af en løbende ydelse.
Ordningen  

 indebærer, at sælger først skal betale skat,  

 efterhånden som de løbende ydelser modtages.
Baggrunden for  

 denne begunstigende særordning er, at værdien af goodwill kan  

 være så usikker, at det kan gøre det vanskeligt for  

 køber at finansiere erhvervelse af goodwill m.v.
Det kan derfor  

 være hensigtsmæssigt for parterne at aftale, at betalingen sker  

 over en årrække som en andel af virksomhedens overskud eller  

 omsætning, altså i form af en løbende ydelse.
Formålet med de i forslaget stillede ændringer  

 er at sikre en generel lettelse af erhvervslivets generationsskifter.  

 Lovforslaget indeholder endvidere ændringer af boafgiftslovens regler  

 vedrørende kapitaler og formuegoder, hvorpå der hviler  

 løbende ydelser i form af brugs- og indtægtsnydelser.
Disse  

 regler justeres, således at de harmonerer med forslaget om beskatning  

 af løbende ydelser. Ændringerne medfører blandt andet  

 afgiftsmæssige lettelser.
2. Gældende regler vedrørende løbende ydelser Gældende regler indebærer en  

 skattemæssig behandling af løbende ydelser, som adskiller sig  

 fra den skattemæssige behandling af andre finansieringsformer som  

 f.eks. kontant betaling eller et gældsbrev.
Dette er  

 uhensigtsmæssigt, da indkomsten ved en overdragelse, før der  

 beregnes skat kan være den samme, uanset om vederlaget er en  

 løbende ydelse, et gældsbrev eller kontantbetaling, hvor  

 provenuet f.eks. sættes i banken til forrentning.
Der er tale om en løbende ydelse, når der  

 hersker usikkerhed vedrørende ydelsens tidsmæssige  

 udstrækning eller de enkelte ydelsers størrelse.
I dag  

 opgøres skattemæssigt en kapitaliseret værdi af de  

 forventede (men usikre) fremtidige løbende ydelser på det  

 tidspunkt, hvor forpligtelsen påtages.
Det gælder både for  

 aftægtsydelser og udbytteretter.
Den kapitaliserede værdi af ydelsen indgår ved  

 fastsættelsen af en eventuel afståelsessum og dermed også  

 ved opgørelsen af en eventuel fortjeneste hos den, der sælger et  

 skatterelevant aktiv mod en løbende ydelse.
Det kan f.eks. være  

 ved opgørelsen af en goodwillfortjeneste ved salg af en virksomhed,  

 hvor modtageren får ret til en årlig overskudsandel i eksempelvis  

 5 år.
Den kapitaliserede værdi kan også være  

 bestemmende for opgørelsen af den skattepligtige almindelige indkomst,  

 hvor modtageren som led i sin erhvervsmæssige virksomhed sælger  

 en genstand mod betaling i form af en løbende ydelse.
 Modstykket til beskatning hos sælgeren er, at den  

 kapitaliserede værdi ved erhvervelse af et aktiv indgår ved  

 opgørelsen af køberens anskaffelsessum og dermed i et eventuelt  

 afskrivningsgrundlag hos køber.
 Udover en eventuel beskatning på aftaletidspunktet  

 beskattes sælgeren af ydelserne, efterhånden som de modtages.  

 Modsvarende har køber fradragsret for betalingen af de løbende  

 ydelser.
Der forekommer således en dobbeltbeskatning af  

 sælger i form af en beskatning på grundlag af den kapitaliserede  

 værdi på aftaletidspunktet og efterfølgende en beskatning  

 ved modtagelsen af de løbende ydelser, som allerede er indeholdt i  

 salgssummen og beskattet på aftaletidspunktet.
Modsvarende får  

 køber eventuelt et dobbeltfradrag.
3. Lovforslaget vedrørende løbende ydelser Med de i nærværende lovforslag  

 foreslåede regler omlægges beskatningen af løbende ydelser  

 som f.eks. ret til overskudsandele eller aftægtsydelser.
Forslaget  

 gælder ydelser påtaget som led i en gensidigt bebyrdende aftale,  

 der er indgået efter den 1. juli 1999. Parterne i den gensidigt  

 bebyrdende aftale kan være såvel personer som selskaber m.v., og  

 aftalen kan angå alle former for aktiver, herunder fast ejendom,  

 goodwill, aktier og andre værdipapirer.
 Den foreslåede ordning finder kun anvendelse for  

 løbende ydelser, hvis mindst den ene af parterne på tidspunktet  

 for aftalens indgåelse var fuldt eller begrænset skattepligtig  

 efter reglerne om fast driftssted her i landet.
Det foreslås, at de løbende ydelser i alle  

 tilfælde kapitaliseres på aftaletidspunktet.
Den kapitaliserede  

 værdi lægges til grund ved opgørelsen af afståelses-  

 henholdsvis anskaffelsessummen og indgår dermed ved en eventuel avance-  

 eller indkomstbeskatning samt i et eventuelt afskrivningsgrundlag.
 Den kapitaliserede værdi føres på en  

 saldo hos hver af parterne, saldoen nedskrives hvert år med de betalte  

 ydelser.
Det foreslås, at sælger ikke beskattes ved  

 modtagelsen af de enkelte ydelser, før disse samlet overstiger den  

 kapitaliserede værdi.
Tilsvarende får køber heller ikke  

 fradrag, før de betalte ydelser overstiger den kapitaliserede  

 værdi.
Herved afskaffes den nuværende dobbeltbeskatning.
 Løsningsmodellen er tidligere behandlet i  

 Redegørelse fra Retssikkerhedsudvalget fra februar 1996.  

 Redegørelsen indeholder en gennemgang af beskatningsforholdene  

 vedrørende løbende ydelser samt forslag til, hvorledes reglerne  

 kan ændres med henblik på at undgå den nuværende  

 dobbeltbeskatning.
Retssikkerhedsudvalget overvejede desuden, om problemet  

 med dobbeltbeskatning og dobbelt fradrag kunne løses ved at undlade  

 kapitalisering og i stedet anvende et kasseprincip.
Et kasseprincip ville  

 betyde, at alle ydelser ville være skattepligtige eller  

 fradragsberettigede.
Konklusionen herpå var, at behovet for at få  

 opgjort den endelige overdragelsessum med det samme af hensyn til  

 avancebeskatning og afskrivningsgrundlag tilsagde, at der blev foretaget  

 kapitalisering.
Til støtte for kapitaliseringen anføres  

 endvidere, at dette fører til en ligestilling med de tilfælde,  

 hvor en tilsvarende del af vederlaget berigtiges på anden vis, f.eks.  

 ved et gældsbrev.
 Ved nærværende lovforslag er der taget  

 udgangspunkt i Retssikkerhedsudvalgets løsningsmodel til  

 undgåelse af dobbeltbeskatningen af løbende ydelser.
 Herudover foreslås for løbende ydelser, der  

 modtages i forbindelse med salg af goodwill og andre immaterielle aktiver, en  

 særlig henstandsordning som supplement til de foreslåede regler,  

 der generelt gælder for løbende ydelser.
Henstandsordningen går ud på at give  

 overdrageren henstand for den del af skattebetalingen, som vedrører  

 salg af goodwill eller andre immaterielle aktiver finansieret med en  

 løbende ydelse.
Henstanden betyder, at avanceskatten først skal  

 betales, når ydelserne betales, dog senest efter 7 år.
For at undgå omkvalificerings- og  

 afgrænsningsproblemer foreslås ordningen anvendt på  

 såvel goodwill som andre immaterielle aktiver.
Sådanne andre  

 aktiver, som f.eks. patenter eller lejekontrakter, kan også være  

 vanskelige at få finansieret ordinært.
4. Generationsskifteudvalgets udtalelse til udkast til lovforslag om  

 løbende ydelser Lovforslaget om lempelse af beskatningen af løbende  

 ydelser og goodwill har været forelagt Generationsskifteudvalget.
 I udvalget er der tilfredshed med, at der er taget  

 initiativ til at afskaffe den nuværende dobbeltbeskatning af  

 løbende ydelser, idet udvalget dog gerne havde set, at beslutningen  

 om, efter hvilken model beskatningen af løbende ydelser fremover skal  

 foretages, havde afventet udvalgets betænkning.
Steen Askholt, Dansk Industri og Det Danske Handelskammer,  

 Lars Eghøj, Landbrugsraadet, Henrik Friis,  

 Håndværksrådet, og Kim Munch Lendal, Dansk Handel &  

 Service, mener ikke, at lovforslaget fuldt ud ophæver  

 dobbeltbeskatningen af løbende ydelser.
Forslaget om beskatning dels  

 af nutidsværdien af de samlede løbende ydelser, dels af de  

 ikke-tilbagediskonterede ydelser, der overstiger nutidsværdien, findes  

 at være udtryk for dobbeltbeskatning.
Når skatteyderen i år  

 1 har betalt skat af kapitalværdien, bør der ikke på et  

 senere tidspunkt ske beskatning af differencen op til den nominelle  

 værdi, da differencen alene er udtryk for, at skattebetalingen i  

 år 1 er mere værd end en betaling i takt med de løbende  

 ydelser.
Lovforslaget tager således ikke højde for, at 1 kr.  

 skat betalt i dag er mere værd (i nutidsværdi) end 1 kr. betalt  

 om eksempelvis 7 år.
Problemet kan løses ved, at  

 nutidsværdien af den løbende ydelse, lægges til grund ved  

 opgørelsen af afståelses- henholdsvis anskaffelsessummen, og  

 dermed indgår i en eventuel avance- eller indkomstbeskatning samt i et  

 eventuelt afskrivningsgrundlag, mens det nominelle beløb indgår  

 på saldoen, hvilket betyder, at der først skal ske beskatning af  

 de enkelte ydelser, når den akkumulerede sum af disse overstiger det  

 nominelle beløb.
Erhvervsministeriets, Finansministeriets og  

 Skatteministeriets medlemmer af udvalget og Niels Blomgren-Hansen,  

 Handelshøjskolen i København, er ikke enige i dette synspunkt.  

 Ved vurderingen af, om dobbeltbeskatningen af løbende ydelser  

 ophæves, kan den foreslåede ordning ikke sammenlignes med en  

 situation, hvor beskatningen af de løbende ydelser sker,  

 efterhånden som de betales.
I dansk skatteret gælder  

 retserhvervelsesprincippet som alt overvejende hovedregel, og det har med  

 finanslovsaftalen ikke været tanken at fravige dette princip.  

 Skatteyderen erhverver ret til den løbende ydelse som sådan  

 på det tidspunkt, hvor der indgås aftale om eksempelvis at  

 afstå en virksomhed mod delvis betaling i form af en løbende  

 ydelse.
Dette kan sammenlignes med den situation, hvor der betales med et  

 gældsbrev.
Modtages et gældsbrev som betaling, vil det være  

 kursværdien af dette på aftaletidspunktet, der lægges til  

 grund ved opgørelsen af afståelses- henholdsvis  

 anskaffelsessummen, og som dermed indgår i en eventuel avance- eller  

 indkomstbeskatning samt i et eventuelt afskrivningsgrundlag.
De renter, der  

 ifølge gældsbrevet skal betales, er skattepligtige for  

 modtageren, efterhånden som de forfalder til betaling.
Som modstykke  

 hertil har yderen fradragsret for renterne.
Eventuelle kursgevinster eller  

 kurstab på gældsbrevet er for selskaber skattepligtige  

 henholdsvis fradragsberettigede.
En løbende ydelse rummer ligesom et gældsbrev  

 såvel en afdragsdel som en rentedel (samt eventuelt en kursgevinstdel).  

 På en løbende ydelse er der ikke foretaget en  

 beløbsmæssig opdeling af de enkelte ydelser mellem afdrag og  

 rente.
Det er der heller ikke altid på gældsbreve.
Aftales  

 betaling med en løbende ydelse, skal der således foretages  

 kapitalisering af denne, ligesom ved betaling med et gældsbrev.  

 Svarende til kursværdien af gældsbrevet lægges  

 kontantværdien af den løbende ydelse til grund ved  

 opgørelsen af afståelses- henholdsvis anskaffelsessummen.  

 Forskellen mellem den nominelle værdi af den løbende  

 ydelse/gældsbrevet og kontantværdien er betaling til sælger  

 for at vente med at modtage vederlaget.
På samme måde som ved  

 betaling med et gældsbrev bør køber ved betaling med en  

 løbende ydelse have fradrag for dette ekstra beløb, der er  

 udtryk for en forrentning, ligesom sælger bør beskattes af  

 beløbet.
Beløbet kommer først til beskatning på  

 det tidspunkt, hvor den akkumulerede sum af de betalte ydelser overstiger den  

 på aftaletidspunktet opgjorte kontantværdi af den løbende  

 ydelse.
Det foreslåede saldosystem medfører, at  

 skattebetalingerne falder senere end ved betaling med et gældsbrev,  

 hvor renterne beskattes løbende i takt med, at de forfalder.
Dette er  

 begrundet i karakteren af den løbende ydelse og accepteret ved  

 udformningen af ordningen.
Der skal ikke foretages en kursfastsættelse  

 af den løbende ydelse ud over kapitaliseringen.
Den løbende  

 ydelse er defineret ved den usikkerhed, der er knyttet til det endelige  

 udbytte af ydelsen, og der er med den foreslåede ordning taget  

 højde for den situation, hvor sælger modtager et mindre  

 beløb end det, som er lagt til grund ved opgørelsen af  

 afståelsessummen og dermed en eventuel avance- eller  

 indkomstbeskatning.
Ophører den løbende ydelse således  

 endeligt, inden der er modtaget et beløb svarende til den  

 kapitaliserede værdi, kan differencen fradrages.
Erhvervsministeriets, Finansministeriets og  

 Skatteministeriets medlemmer af udvalget og Niels Blomgren-Hansen mener, at  

 det kan konstateres, at modtageren af en løbende ydelse alene bliver  

 beskattet af det beløb, der rent faktisk modtages, og at der  

 således ikke finder dobbeltbeskatning sted.
De foreslåede regler  

 gælder også ved overdragelser, der ikke i sig selv er  

 skatterelevante.
Det kan f.eks. være en overdragelse uden skattepligtig  

 fortjeneste til udlandet eller til en andelsbeskattet forening.
Eller det kan  

 være en overdragelse uden fortjeneste eller genvundne afskrivninger af  

 en fast ejendom, som er afskrevet af sælger, men som af køber  

 anvendes til et ikke-afskrivningsberettiget formål.
Forslaget  

 indebærer ved en sådan overdragelse, at sælger beskattes af  

 den betaling, han modtager for at vente på sit vederlag, ligesom  

 køber har fradrag herfor.
Sådan behandles renter også  

 almindeligvis.
Efter Steen Askholts, Lars Eghøjs, Henrik Friis  og Kim  

 Munch Lendals forannævnte forslag bliver sælger skattefri af  

 denne rentebetaling ligesom køber mister fradragsret herfor.  

 Forskellen på lovforslaget og de forannævnte medlemmers forslag  

 er, at i sidstnævnte skattefritages renter, ligesom fradrag for  

 rentebetaling mistes.
Når ydelserne forløber som forventet ved  

 kapitaliseringen, bliver der slet ingen skattebetaling eller fradrag ved  

 overdragelser, der ikke i sig selv er skatterelevante.
Når der slet  

 ikke bliver skattebetaling, er det ikke relevant, om der tages højde  

 for, at skattebetaling i år 1 har højere værdi end senere  

 skattebetaling.
Henrik Friis mener, at den rentegevinst (eller  

 kursgevinst), der foreslås beskattet, er fiktiv.
Der bliver tale om at  

 beskatte en renteindtægt hos sælger, som reelt ikke findes, idet  

 den samlede betaling for f.eks. goodwill ikke bliver betalt på  

 én gang, men betales løbende.
Derfor kan det samlede  

 beløb heller ikke "trække rente", da betalingen af  

 f.eks. goodwill forløber over en årrække.
Henrik Friis og Kim Munch Lendal mener endvidere, at det  

 er et problem, at yderen i den situation, hvor den løbende ydelse  

 ophører, inden der er betalt et beløb svarende til den  

 kapitaliserede værdi, skal indtægtsføre differencen mellem  

 den kapitaliserede værdi og det samlede betalte beløb.
Yderen  

 vil i den situation ofte ikke kunne betale på grund af  

 økonomiske vanskeligheder.
Tilsvarende kan der for sælger  

 opstå skattemæssige og likviditetsmæssige problemer i en  

 situation, hvor de løbende ydelser ophører inden aftalens  

 udløb, efter at der af de første løbende ydelser er  

 betalt den fulde avanceskat af alle de tilbagediskonterede ydelser og dermed  

 også af de fremtidige ydelser, selvom disse ikke forfalder.
Den skat,  

 som sælger rettelig skal have tilbage, bør kunne udløses  

 ved regulering (genoptagelse) af grundlaget for kapitalværdien af de  

 tilbagediskonterede ydelser og betalt avanceskat.
Selvom sælger  

 får en tidsbegrænset fradragsmulighed, er det ikke sikkert, at  

 der er skattemæssige muligheder for at udnytte dette grundet f.eks.  

 pensionsforhold.
Erhvervsministeriets, Finansministeriets og  

 Skatteministeriets medlemmer af udvalget er ikke enige heri.
Det forhold, at  

 den løbende ydelse ophører, eksempelvis fordi den ifølge  

 aftalen er begrænset til 5 år, uden at der er betalt et  

 beløb svarende til den kapitaliserede værdi, behøver ikke  

 at være udtryk for, at yderen har økonomiske problemer, men vil  

 nok oftere afspejle, at skønnet i forbindelse med kapitaliseringen har  

 været behæftet med stor usikkerhed.
I en situation, hvor der  

 betales mindre end den kapitaliserede værdi, har købers  

 afskrivningsgrundlag været for højt.
Dette skal der korrigeres  

 for, hvilket efter forslaget sker ved, at køber skal  

 indtægtsføre differencen i det år, hvor den løbende  

 ydelse ophører.
Alternativet hertil ville være genoptagelse og  

 forhøjelse af køberens skatteansættelser mange år  

 tilbage i tiden.
Tilsvarende findes korrektionen for sælger mest  

 hensigtsmæssigt at kunne foretages i ophørsåret.
En  

 løbende ydelse kan strække sig over en meget lang  

 årrække, og det vil være problematisk i administrativ og  

 forældelsesmæssig henseende at skulle tage en eksempelvis 15  

 år gammel skatteansættelse op til behandling.
For så vidt angår den særlige  

 henstandsordning i forbindelse med overdragelse af goodwill og andre  

 immaterielle aktiver, som helt eller delvis finansieres ved en løbende  

 ydelse, mener Steen Askholt, Henrik Friis, Kim Munch Lendal og Jørgen  

 Sandager, Foreningen af Registrerede Revisorer og Foreningen af  

 Statsautoriserede Revisorer, ikke, at det kan være rigtigt, at  

 forligsteksten skal forstås således, at hele det modtagne  

 beløb skal afdrages på henstandsbeløbet,  

 efterhånden som ydelserne betales.
I selve teksten til  

 finanslovsaftalen står, at skatten betales i takt med de løbende  

 ydelser og med hensyn til bilag 6 til aftalen, står der i  

 næstsidste afsnit, sidste to linier kun, at skatten i  

 henstandsordningen skal betales af de først modtagne ydelser, men  

 dette er ikke nødvendigvis hele den modtagne ydelse, sådan som  

 lovforslaget lægger op til.
Skal de først modtagne ydelser  

 afdrages fuldt ud på henstandsbeløbet, kan sælger i  

 konkrete situationer mangle provenu til at opretholde en normal levestandard  

 efter salget.
Sælger kan endvidere risikere at betale 100 pct. i skat,  

 idet sælgers indkomst sandsynligvis også ophører, og der  

 derfor ikke er indkomst at modregne den negative saldo i.
Erhvervsministeriets, Finansministeriets og  

 Skatteministeriets medlemmer af udvalget og Frithiof Hagen,  

 Arbejderbevægelsens Erhvervsråd, mener at det er en klar  

 forudsætning, at de modtagne beløb fuldt ud skal anvendes til at  

 betale skatten, og at dette har fundet udtryk i forligsteksten.
Det  

 anføres heri, at sælgerens beregnede skat udskydes og  

 betales i takt med betalingen af den løbende ydelse.
Skatten knytter  

 sig ikke til de enkelte ydelser, men er opgjort på baggrund af den  

 kapitaliserede værdi, der indgår på saldoen.
I bilag 6 er  

 det direkte anført, at skatten ikke kan fordeles lineært, men  

 skal betales af de først modtagne ydelser.
Det må i  

 øvrigt anses for usædvanligt, hvis hele den virksomhed, hvortil  

 goodwillen knytter sig, afstås mod en løbende ydelse, ligesom  

 det i den sammenhæng også må være op til sælger  

 at aftale en betalingsform, der sikrer vedkommende en vis likviditet.  

 Ordningen skal endvidere ses i forhold til, at hele skattebeløbet  

 efter de almindeligt gældende principper skal betales på  

 aftaletidspunktet.
 Niels Blomgren-Hansen og Frithiof Hagen mener, at den  

 særlige henstandsordning vedrørende goodwill af flere grunde er  

 problematisk.
For det første er den unødvendig for  

 at løse sælgers eventuelle likviditetsproblem som følge  

 af dobbeltbeskatning/dobbeltfradrag.
Dette problem ville kunne løses  

 ved, at skattevæsenet efter anmodning og i det omfang, der kan  

 dokumenteres et behov herfor, yder sælger et normalt forrentet  

 lån, der afdrages i takt med ydelsernes udbetaling og det derved  

 opståede likviditetsoverskud.
 For det andet vil den fratage køber den  

 likviditetsfordel, der ligger i det dobbelte fradrag, og dermed  

 vanskeliggøre snarere end fremme generationsskiftet.
 For det tredje skaber den en asymmetri i forhold  

 til andre aktiver, hvorved parterne - uanset de faktiske forhold - har en  

 økonomisk interesse i at kvalificere vederlaget som betaling for  

 goodwill.
 For det fjerde bidrager den til at gøre et  

 komplekst skattesystem yderligere uigennemskueligt og går derved imod  

 de ofte udtalte ønsker om at generalisere og forenkle  

 skattereglerne.
Sammenfattende ønsker Steen Askholt, Lars  

 Eghøj, Henrik Friis samt Kim Munch Lendal at udtale, at det er yderst  

 positivt, at der med finanslovsaftalen er lagt op til at ændre  

 beskatningen af løbende ydelser i form af en ophævelse af den  

 hidtidige dobbeltbeskatning kombineret med en særlig henstandsordning  

 for goodwill.
Fortolkningen af de hidtidige regler har i realiteten betydet,  

 at løbende ydelser ikke i større omfang har været anvendt  

 i praksis som berigtigelsesform ved virksomhedsoverdragelser.
Dette  

 står i kontrast til, at der ofte foreligger et forretningsmæssigt  

 ønske om at knytte prisfastsættelsen og ikke mindst  

 erlæggelsen af vederlag for en virksomheds immaterielle aktiver,  

 herunder goodwill, tæt sammen med realiseringen af en positiv  

 indtjening og dermed betalingsevne.
 Det er de pågældende medlemmers opfattelse, at  

 den i lovforslaget foretagne udmøntning af finanslovsaftalen ikke vil  

 få den tilsigtede positive effekt i form af øget anvendelse af  

 løbende ydelser som berigtigelsesform.
 For det første indebærer lovforslaget  

 ikke en fuldstændig ophævelse af dobbeltbeskatningen.  

 Sælger af en virksomhed vil således dels blive avancebeskattet af  

 nutidsværdien af de fremtidige ydelser, dels løbende beskattet  

 af differencen op til de nominelle betalinger, i takt med at de  

 forfalder.
For det andet indebærer Skatteministeriets  

 udmøntning af finanslovsaftalen om en henstandsordning en  

 væsentlig opstramning i forhold til det naturlige udgangspunkt, at der  

 løbende beregnes skat af de indkomne betalinger i takt med, at disse  

 modtages.
Dette i modsætning til forslaget, hvorefter hele det indkomne  

 vederlag skal bruges til afdrag på sælgerens mellemværende  

 med skattemyndighederne.
For det tredje er modellen kompliceret og vanskelig  

 administrerbar.
Dette skyldes, at man søger at opretholde en  

 kombination mellem de gældende principper for avancebeskatning og  

 beskatning af løbende ydelser.
Der er i realiteten alene tale om en  

 beskeden modifikation i det område, hvor de to systemer overlapper  

 hinanden.
Det er Steen Askholts, Lars Eghøjs, Henrik Friis  

  samt Kim Munch Lendals opfattelse, at der i generationsskifteudvalget ikke  

 har været en tilstrækkelig realitetsvurdering af, om der  

 foreligger andre mindre komplicerede og mere praktisk anvendelige  

 løsninger til opfyldelse af intentionen bag finanslovsaftalen.
Det er  

 disse medlemmers opfattelse, at det kan ske ved at indføre en model,  

 hvorefter man gennemfører avancebeskatningen i takt med de faktiske  

 betalinger.
En sådan model vil indebære en reel ophævelse  

 af dobbeltbeskatningen og vil samtidigt sikre, at der faktisk sker beskatning  

 af alle indkomne betalinger i takt med, at betalingen finder sted.
Steen Askholt, Lars Eghøj, Henrik Friis samt Kim  

 Munch Lendal finder anledning til at påpege, at en løsning af de  

 skattemæssige forhold for løbende ydelser ikke i sig selv vil  

 betyde, at man har løst de samlede skattemæssige problemer ved  

 generationsskifte.
Uanset valget af model vil der således fortsat  

 være en række skattemæssige forhold, som hæmmer  

 generationsskifte af virksomhederne, ikke mindst for det store antal  

 overdragelser, der ikke berigtiges med løbende ydelser.
 5. Gældende regler vedrørende boafgiftsloven.
Efter gældende regler betales der efter arveladers  

 død boafgift og evt. tillægsboafgift af hele værdien af  

 boet.
Dette gælder, uanset om der til en kapital eller et formuegode i  

 boet er knyttet en løbende ydelse i form af en brugs- eller  

 indtægtsnydelse.
Værdien af brugs- eller indtægtsnydelsen  

 fragår således ikke ved opgørelsen af værdien af  

 kapitalen eller formuegodet.
De almindelige regler for boafgiftsfritagelse finder ikke  

 anvendelse for kapitaler og formuegoder, hvorpå der hviler en brugs-  

 eller indtægtsnydelse.
Det betyder, at der også betales 15 pct. i  

 afgift af arv til ægtefæller i modsætning til normal  

 afgiftsfrihed, og er kapitalen testamenteret til en almenvelgørende  

 fond m.v., betales der 36,25 pct. i afgift.
Selve brugs- eller  

 indtægtsnydelsen er boafgiftsfri, jf. boafgiftslovens § 3,  

 stk. 1, litra f.
Brugs- og indtægtsnydelser kan også være  

 knyttet til gaver.
Selve brugs- eller indtægtsnydelsen er fritaget for  

 gaveafgift.
Herudover sondres der ved gaver imellem flere forskellige  

 situationer.
Hovedreglen er, at der betales 36,25 pct. i afgift af en gave,  

 hvorpå der hviler en brugs- eller indtægtsnydelse.
Afgiften  

 betales af hele gavens værdi uden hensyntagen til, at der hviler en  

 brugs- eller indtægtsnydelse på aktivet.
Bestemmelsen  

 vedrørende gaver er først og fremmest rettet mod situationen,  

 hvor der gives en kapital eller et formuegode til én person, og brugs-  

 eller indtægtsnydelsen gives til en anden person.
Derudover har man  

 situationen, hvor giver forbeholder sig selv retten til brugs- eller  

 indtægtsnydelsen.
I dette tilfælde betales der 36,25 pct. i  

 afgift med fradrag af værdien af brugs- eller indtægtsnydelsen.  

 Værdien af brugs- eller indtægtsnydelsen opgøres som en  

 kapitaliseret værdi.
Når brugs- eller indtægtsnydelsen  

 ophører, betales der afgift af den tidligere fratrukne kapitaliserede  

 værdi.
Baggrunden for nærværende lovforslag er, at de  

 nuværende regler om brugs- og indtægtsnydelser i boafgiftsloven  

 ikke fuldt ud harmonerer med lovforslaget om lempelse af beskatningen af  

 løbende ydelser.
Som reglerne er i dag, vil det ikke være muligt  

 at overdrage eksempelvis en virksomhed og delvist berigtige overdragelsen ved  

 gave og ved en brugs- eller indtægtsnydelse uden større  

 afgiftsmæssige konsekvenser.
Situationen, hvor giver forbeholder sig selv brugs- eller  

 indtægtsnydelsen, er en gensidig aftale, som dels vil falde ind under  

 de foreslåede regler om beskatning af løbende ydelser og dels  

 vil blive afgiftsberigtiget efter boafgiftsloven.
Eksempelvis vil man ved en  

 virksomhedsoverdragelse bl.a. kunne berigtige købesummen med en gave  

 og med en indtægtsnydelse.
I dette tilfælde vil der ikke  

 være direkte sammenfald med gaven og brugs- eller  

 indtægtsnydelsen, idet brugs- eller indtægtsnydelsen ikke er  

 koblet op på gaven.
Brugs- eller indtægtsnydelsen kan for  

 eksempel være en overskudsandel, mens gaven er et kontant beløb.  

 Såfremt boafgiftslovens regler ikke ændres, skal der betales  

 36,25 pct. i afgift af gaven, og der skal også betales afgift af den  

 kapitaliserede værdi, når den løbende ydelse  

 ophører.
 6. Lovforslaget vedrørende boafgiftsloven.
 Den ved lovforslaget foreslåede ændring af  

 reglerne for den afgiftsmæssige behandling af kapitaler og formuegoder  

 med tilknyttede brugs- og indtægtsnydelser omfatter såvel  

 dødsfaldssituationen som gavesituationen.
I forhold til dødsfaldssituationen foreslås  

 det præciseret, at det er kapitalens eller formuegodets værdi  

 opgjort uden hensyntagen til brugs- eller indtægtsnydelsen, der  

 indgår i beregningen af boafgift og tillægsboafgift.
Derudover  

 foreslås lovteksten omformuleret, således at det tydeligt  

 fremgår, at der i forhold til kapitaler og formuegoder, som arves af  

 den efterlevende ægtefælle, alene skal betales boafgift, dvs. 15  

 pct.
Endelig foreslås det, at det kun er i de situationer, hvor brugs-  

 eller indtægtsnydelsen er stiftet ved dødsfaldet, at bo- og  

 tillægsboafgiften skal beregnes af hele kapitalen eller formuegodet  

 uden hensyntagen til brugs- eller indtægtsnydelsen.
Det foreslås endvidere at ændre reglerne  

 vedrørende gaver, hvorpå der hviler en brugs- eller  

 indtægtsnydelse.
Det foreslås, at der betales almindelig afgift  

 af gaven.
Hvis brugs- eller indtægtsnydelsen gives til andre end  

 gavegiver selv, betales gaveafgiften af kapitalens eller formuegodets fulde  

 værdi uden hensyntagen til brugs- eller indtægtsnydelsen.
Det foreslås endvidere, at situationen, hvor  

 gavegiver forbeholder sig selv retten til brugs- eller  

 indtægtsnydelsen, tages ud af bestemmelsen.
Fremover vil dette ikke  

 høre ind under boafgiftslovens regler om brugs- eller  

 indtægtsnydelser men derimod være omfattet af den  

 foreslåede regel om løbende ydelser i ligningslovens § 12  

 B.
Såfremt der i en gensidig aftale også er en gave, betales der  

 gaveafgift heraf i henhold til boafgiftslovens almindelige regler.
Det foreslås derudover, at selvom betingelserne for  

 afgiftsfrihed er opfyldt, pålægges der almindelig gaveafgift,  

 hvis der hviler en brugs- eller indtægtsnydelse på gaven.
Det  

 foreslås, at ægtefæller betaler 15 pct. i afgift ud over  

 det afgiftsfri bundfradrag, som normalt anvendes ved afgiftspligtige gaver.  

 Derudover foretages der mindre ændringer og præciseringer af  

 loven.
7. Administrative konsekvenser Lovforslaget skønnes at medføre  

 engangsudgifter for Told Skat i 1999 på i alt ca.  

 5,5 mill. kr.
Udgifterne vedrører tilretning af edb-systemer.  

 Herudover skønnes forslaget ikke at medføre  

 nævneværdige administrative konsekvenser for Told Skat.
Endvidere vil forslaget medføre en begrænset  

 merbelastning af kommunerne.
Det er vurderingen, at dette ikke skal  

 kompenseres i henhold til Det Udvidede Totalbalanceprincip (DUT).
8. Provenumæssige konsekvenser Forslaget om at afskaffe dobbeltbeskatningen og -fradraget  

 ved løbende ydelser i gensidigt bebyrdende aftaler skønnes ikke  

 at have nævneværdige provenumæssige konsekvenser, da der er  

 tale om symmetriske ændringer på sælger- og  

 køberside.
Der foreligger ikke statistiske oplysninger til brug for  

 skøn over provenuvirkningen af den foreslåede henstandsordning  

 for skat af goodwillavancer m.v., der finansieres med løbende ydelser.  

 Det er endvidere vanskeligt at vurdere, i hvilken udstrækning  

 lovforslaget vil medføre, at goodwill fremover vil blive finansieret  

 ved løbende ydelser, samt hvilken konkret udformning aftalerne vil  

 få.
Især er længden af perioden med løbende ydelse  

 afgørende for, hvor hurtig henstanden nedbringes.
 Det er i det følgende lagt til grund, at  

 løbetiden i gennemsnit vil blive 7 år svarende til den  

 skattemæssige afskrivningsperiode.
Indkomstskatterne på statsregnskabet  

 indtægtsføres efter tilsvarsprincippet, således at de  

 indtægtsføres på det tidspunkt, hvor de forfalder til  

 betaling.
Med den foreslåede henstandsordning får sælgere  

 af goodwill finansieret med løbende ydelser krav på udskydelse  

 af betalingstidspunktet for den beregnede skat af fortjenesten på  

 goodwillen.
Tilsvarsprincippet indebærer derfor, at henstandsordningen  

 medfører et umiddelbart provenutab.
Provenutabet vil dog blive  

 genvundet i takt med, at de løbende ydelser forfalder og nedbringer  

 henstanden.
Hvis det yderligere lægges til grund, at den samlede  

 årlige omsætning af goodwill m.v. udgør 2,5 mia. kr., og  

 at henstandsordningen vil omfatte et skattebeløb svarende til ca. 300  

 mill. kr. på årsbasis, skønnes provenutabet som  

 følge af henstanden til ca. 125 mill. kr. for indkomståret 1999,  

 i 2000 til ca. 175 mill. kr. og i 2001 til ca. 50 mill. kr.
Fra og med 2002  

 fremkommer der alene et provenutab i form af et rentetab på ca. 20  

 mill. kr. årligt vedrørende det samlede henstandsbeløb  

 på ca. 350 mill. kr.
 Finansårsvirkningen i 1999 skønnes til ca.  

 125 mill. kr.
 Provenuvirkningen vedrører alene staten, da den  

 kommunale andel af den opgjorte indkomstskat afregnes til kommunen uden  

 hensyn til henstanden.
 De foreslåede lempelser af afgiften af gaver med  

 løbende ydelser m.v. skønnes ikke at have  

 nævneværdige provenumæssige konsekvenser.
9. Administrative og økonomiske konsekvenser for  

 erhvervslivet Lovforslaget betyder, at løbende ydelser  

 skattemæssigt ligestilles med andre finansieringsformer, hvorved  

 løbende ydelser kan anvendes som finansieringsform i langt flere  

 tilfælde end i dag.
 Den særlige henstandsordning for beskatning af  

 goodwill og andre immaterielle aktiver, der ved salg finansieres af en  

 løbende ydelse, betyder, at sælgers skattebetalinger  

 først skal falde, efterhånden som de løbende ydelser  

 modtages, hvilket indebærer en likviditetsmæssig lettelse for  

 overdrageren af goodwill eller andre immaterielle aktiver.
Efter de foreslåede regler skal parterne, der  

 benytter løbende ydelser som led i en gensidigt bebyrdende aftale,  

 hver føre en saldo over den kapitaliserede ydelse og de løbende  

 betalinger herpå.
Dette forudsætter en vis administration.
Lovforslaget har med henblik på vurderingen af de  

 administrative konsekvenser været forelagt et under Erhvervsministeriet  

 nedsat ekspertpanel bestående af 9 personer, der er involveret i  

 overvejelser om generationsskifte i 5 forskellige virksomheder.
Dette forum  

 blev valgt, idet Erhvervsministeriet vurderede, at det ville være meget  

 svært på forhånd at udvælge de berørte  

 virksomheder, som kunne inddrages i Testpanelet eller et Fokuspanel.
 Ekspertpanelet vurderede, at lovforslaget vil  

 medføre en administrativ éngangsbyrde, idet der skal bruges tid  

 på at sætte sig ind i de nye regler, og  

 regnskabet/bogføringen skal udvides på grund af, at der skal  

 føres en ny type saldo.
Lovforslaget vil både medføre  

 éngangsbyrder internt i virksomheden og på den eksterne  

 rådgivning.
Særligt til revisor og advokat.
Virksomhedens  

 rådgivere skal bruge tid (og virksomhederne dermed penge) på at  

 forklare de nye regler og dermed løbende ydelser som  

 finansieringsform.
 Ekspertpanelet vurderede, at der næppe vil  

 være væsentlige løbende administrative byrder forbundet  

 med forslaget, da der udover en mindre tilretning i bogholderiet hos  

 køber kun skal skrives et par ekstra linier i årsregnskabet, der  

 i øvrigt ofte henhører under revisor.
10. Miljømæssige konsekvenser Forslaget har ikke miljømæssige  

 konsekvenser.
11. Forholdet til EU-retten Forslaget skønnes ikke at indeholde EU-retlige  

 aspekter.
12. Sammenfatning af økonomiske og administrative  

 konsekvenser Positive konsekvenser Negative konsekvenser Økonomiske konsekvenser for stat, amter og  

 kommuner Ingen Indkomstårsvirkning:
Provenutab for staten i 1999 ca. 125 mill. kr. og i 2000 ca. 175 mill. kr.  

 hvorefter det gradvist falder til nul.
Fra og med 2002 alene et rentetab  

 på ca. 20 mill. kr. årligt.
 Ingen provenuvirkning for kommunerne.
 Finansårsvirkning:
 Ca. 125 mill. kr i 1999.
Administrative konsekvenser for stat, amter og  

 kommuner Ingen Engangsudgifter til Told Skat på i alt 5,5 mill. kr.
En  

 begrænset merbelastning af kommunerne.
Økonomiske konsekvenser for erhvervslivet Dobbeltbeskatning af løbende ydelser undgås.
 Henstandsordningen giver overdrageren en likviditetsmæssig lettelse.
Ingen Administrative konsekvenser for erhvervslivet Ingen Engangsbyrder internt i virksomheden og på den eksterne  

 rådgivning Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget indeholder ikke EU-retlige aspekter 13. Høring Lovforslaget har været til høring i  

 Advokatrådet, Arbejderbevægelsens Erhvervsråd, Dansk Handel  

 & Service, Dansk Industri, De Danske Landboforeninger, Den Danske  

 Dommerforening, Det Danske Handelskammer, Dommerfuldmægtigforeningen,  

 Erhvervenes Skattesekretariat, Erhvervsministeriet, Finansministeriet,  

 Finansrådet, Foreningen af Danske Skatteankenævn, Foreningen af  

 Registrerede Revisorer, Foreningen af Statsautoriserede Revisorer,  

 Frederiksberg Kommune, Håndværksrådet,  

 InvesteringsForeningsRådet, Justitsministeriet, Kommunernes  

 Landsforening, Københavns Kommune, Landbrugsraadet, Landbrugets  

 Rådgivningscenter, Politiets og Domstolenes Tjenestemandsforening,  

 Præsidenten for Østre Landsret, Præsidenten for Vestre  

 Landsret, Præsidenten for Københavns Byret, Præsidenten  

 for Retten i Århus, Præsidenten for Retten i Odense,  

 Præsidenten for Retten i Aalborg, Præsidenten for Retten i  

 Roskilde, Skattechefforeningen, Skatterevisorforeningen, Statsministeriet,  

 Told- og Skattestyrelsen, Økonomiministeriet.
 De fra organisationerne m.v. modtagne høringssvar  

 samt kommentarer hertil er kort gengivet i skemaet nedenfor.
Organisation/myndighed Bemærkninger i høringssvar Kommentarer til bemærkninger Advokatrådet Generel tilfredshed med, at der tages skridt til  

 ophævelse af dobbeltbeskatning, men havde gerne set, at man havde  

 afventet betænkningen fra Generationsskifteudvalget.
 Påpeger behov for at fastlægge nærmere retningslinjer  

 for kapitaliseringen samt hvilken markedsrente, der skal lægges til  

 grund ved kapitaliseringen.
 Påpeger behov for forskellige sproglige præciseringer og  

 eksemplificeringer.
 Foreslår en bestemmelse i boafgiftslovens § 12 for så  

 vidt angår en passivpostberegning for den brugs- eller  

 indtægtsnydelse, der hviler på en falden arv.
 En præcisering af retningslinjer for kapitaliseringen,  

 herunder markedsrenten, samt øvrige præciseringer er indarbejdet  

 i forslaget.
 Med hensyn til boafgiftslovens § 12, er det nævnt i  

 bemærkningerne, at hovedreglen i § 12 finder anvendelse, dvs. det  

 er aktivets handelsværdi , der skal lægges til grund, hvorfor der  

 betales boafgift af aktivets værdi fratrukket værdien af brugs-  

 eller indtægtsnydelsen.
Arbejderbevægelsens Erhvervsråd Beklager at man ikke afventede betænkningen fra det af  

 regeringen nedsatte Generationsskifteudvalg.
 Påpeger at henstandsordningen skaber provenutab til gunst for  

 sælgeren, at ordningen anses som unødvendig for at løse  

 sælgers evt. likviditetsproblem, at der skabes asymmetri i forhold til  

 andre aktiver, og at forslaget øger skattereglernes  

 uigennemskuelighed.
 Den særlige henstandsordning er fundet velegnet til at  

 afhjælpe de finansielle problemer.
Dansk Handel og Service Henviser i det hele til de af repræsentanten i  

 Generationsskifteudvalget fremførte synspunkter, og beklager at  

 lovforslaget er unødigt kompliceret.
Anbefaler en udsættelse til  

 næste folketingsår.
 Påpeger at gældende ret vedrørende kapitalisering af  

 løbende ydelser udenfor aftægtsområdet er meget usikker,  

 samt behov for afgrænsning af hvornår en ydelse anses for  

 løbende.
 Savner stillingtagen til overdragelsessituationer.
 Skatteministeriet fastholder den i bemærkningerne  

 beskrevne opfattelse af gældende praksis, men erkender at der hersker  

 forskellige opfattelser heraf, og at bemærkningernes fremstilling af  

 gældende ret fortrinsvist tager sigte på fremtidig  

 fortolkning.
 En definition af en løbende ydelse er indarbejdet i forslaget.
 Der er indsat en bestemmelse, der regulerer overdragelsen af yderens  

 forpligtelser.
Dansk Industri Fastholder indvendinger mod forslagets udformning, som  

 fremført af repræsentant i Generationsskifteudvalget.
Specielt  

 kritik af at dobbeltbeskatning ikke fuldt ud ophæves, og at  

 henstandsordningen indebærer 100 pct. skat af de første  

 ydelser.
Skatteministeriet henviser til ministeriets  

 repræsentants holdning som refereret i Genereationsskifteudvalgets  

 udtalelse i forslagets almindelige bemærkninger, hvoraf det  

 fremgår at man anser forslaget som en løsning på  

 dobbeltbeskatningsproblemet.
Henstandsordningen skal kun føre til  

 henstand indtil sælger har modtaget ydelser til at kunne betale sin  

 skat.
De Danske Landbo- foreninger Har ikke afgivet bemærkninger.
Den Danske Dommer- forening Ingen bemærkninger.
Det Danske Handels- kammer Tilslutter sig de af Erhvervenes Skattesekretariat  

 udarbejdede bemærkninger.
Dommerfuld- mægtig- foreningen Ingen bemærkninger.
Erhvervenes Skatte- sekretariat Henviser til de af repræsentanten fremførte  

 synspunkter i Generationsskifteudvalget.
 Ønsker præcisering af bestemmelsen om parternes  

 skattepligtige status og foreslår forskellige mindre sproglige og  

 indholdsmæssige pæciseringer.
Påpeger at manglende genoptagelse fører til ikke optimale  

 resultater.
Kritiserer at hele den overskydende betaling anses som  

 kapitalindkomst, og stiller spørgsmålstegn ved, om man kan  

 undgå genoptagelse i situationer, hvor en eventuel efterregulering i  

 form af fradrag/beskatning sker i et andet grundlag, end den beskatning, der  

 reguleres.
 Forslaget bestemmelser om parternes skattepligtige status er  

 ændret bl.a. efter disse bemærkninger. Øvrige  

 præciseringer er indarbejdet i forslaget.
Ved valget af model har det været en grundlæggende  

 forudsætning, at der ikke skal ske genoptagelse, når der  

 efterfølgende sker afvigelse i forhold til de forudsætninger,  

 der blev lagt til grund ved kapitaliseringen.
Det er derfor valgt at foretage  

 hele reguleringen i kapitalindkomsten.
Denne regulering er symmetrisk,  

 således at der for sælger er sammenhæng mellem  

 beskatningen, når ydelserne er større end forudsat, og  

 fradraget, når de er mindre.
For køber er der tilsvarende tale  

 om, at værdien af fradraget, når ydelserne bliver større  

 end forudsat, svarer til beskatningen, når de bliver mindre.
 Den symmetriske behandling af fradrag/beskatning hos hhv. sælger og  

 køber sammenholdt med det forhold, at modellen er symmetrisk imellem  

 sælger og køber, bevirker, at der ikke skønnes behov for  

 genoptagelse.
Finansrådet Ingen bemærkninger.
Foreningen af Danske Skatteankenævn Ingen bemærkninger.
Foreningen af Registrerede Revisorer Anser forslaget som et reelt forsøg på at  

 løse et af de væsentligste generationsskifteproblemer.  

 Især henstandsordningen hilses velkommen.
Påpeger at der stadig  

 er et vist element af dobbeltbeskatning.
Foreslår løbende  

 beskatning i takt med "afdrag" på de løbende ydelser.
 Flere forhold taler mod beskatning i takt med  

 "afdrag" (dvs. efter et såkaldt kasseprincip), herunder  

 behovet for at få opgjort den endelige overdragelsessum, symmetrien i  

 avancebeskatningen og afskrivningsgrundlaget og behovet for ens behandling af  

 forskellige finansieringsmuligheder.
Den valgte løsningsmodel indebærer, at der sker en endelig  

 opgørelse af overdragelsessummen, og at det ikke er nødvendigt  

 at genoptage gamle skatteansættelser hos yder eller modtager.
Desuden  

 er der tale om en generelt anvendelig løsning, der  

 beskatningsmæssigt ikke adskiller sig fra andre  

 finansieringsformer.
Foreningen af Statsautoriserede Revisorer Foreslår en stillingtagen i lovforslaget til,  

 hvornår der er tale om en løbende ydelse.
 Påpeger at den praksis, der faktisk har været fulgt, afviger  

 fra den i bemærkningerne beskrevne, idet der er en række  

 tilfælde, hvor der ikke hidtil er foretaget kapitalisering af  

 omsætningsbestemte løbende ydelser.
 Rejser spørgsmål om omfanget af udelukkelsen af fradrag for  

 den del af saldoen, som svarer til et beløb, der ikke var  

 skattepligtigt ved aftalens indgåelse.
 Foreslår en tilsvarende henstandsordning for overdragelse af  

 unoterede aktier.
 Foreslår frivillig tidsbegrænset ret til omberegning i stedet  

 for almen beskatning som kapitalindkomst.
 Savner stillingtagen til overdragelsessituationen, hvor yderen overdrager  

 sin forpligtelse.
 Foreslår at parterne skal bestemme, hvilke aktiver, der overdrages  

 ved løbende ydelse.
 En definition af en løbende ydelse er indarbejdet i  

 forslaget.
 Skatteministeriet fastholder den i bemærkningerne beskrevne  

 opfattelse af gældende praksis, men erkender at der hersker forskellige  

 opfattelser heraf.
 I forslaget præciseres, at fradrag kun udelukkes, hvis aktivets art  

 - i modsætning til den konkrete skatteberegning - førte til  

 manglende skattepligt.
 Henstand for overdragelse af unoterede aktier ligger udenfor forslagets  

 rammer.
 Beskatningen som kapitalindkomst fastholdes konsekvent, jf.  

 bemærkningerne til Erhvervenes Skattesekretariat.
 Der er indsat en bestemmelse, der regulerer overdragelsessituationen.
 Det er endvidere i lovteksten specificeret, at det af aftalen skal  

 fremgå, hvilke aktiver der vederlægges med en løbende  

 ydelse.
Frederiksberg Kommune Ingen bemærkninger.
Håndværksrådet Generelt positivt over for forbedring af generationsskifte  

 ved at afskaffe dobbeltbeskatningen og ved at indføre en  

 henstandsordning, men mener ikke at dobbeltbeskatningen helt afskaffes.
 Beklager at man ved henstandsordningen skal betale den beregnede skat med  

 de først betalte ydelser, da der kan opstå  

 likviditetsmæssige problemer for både køber og  

 sælger.
 Foreslår anvendelsen af et kasseprincip.
 Hvis den nuværende model fastholdes foreslås, at saldoen  

 bliver den nominelle værdi af de løbende ydelser, og at  

 skattebetalingen ved henstandsordningen fordeles liniært, eller at der  

 kan ske genoptagelse.
 Iøvrigt henvises til repræsentantens udtalelse i  

 Generationsskifteudvalget, som refereret i de almindelige  

 bemærkninger.
 Skatteministeriet vurderer at den valgte løsning fuldt  

 ud ophæver dobbeltbeskatningen.
 Med hensyn til kasseprincippet henvises til bemærkningerne til  

 Foreningen af Registrerede Revisorer.
 Finanslovsaftalen indeholder retningslinjerne for henstandsordningen.
 Iøvrigt henvises til Skatteministeriets bemærkninger i  

 Generationsskifteudvalget, som refereret i de almindelige bemærkninger.
Investerings- ForeningsRådet Har ikke afgivet bemærkninger.
Kommunernes Lands- forening Påpeger at betaling ud over den kapitaliserede  

 værdi bliver skattepligtig/fradragsberettiget, uanset om de omhandlede  

 aktiver var skattepligtige/fradragsberettigede.
 Påpeger usikkerhed af fordeling af aktiver, hvis den løbende  

 ydelse ophører før tid.
 Påpeger at forslaget skønnes at have administrative  

 konsekvenser for kommunerne, medmindre henstandsordningen kun benyttes i  

 få tilfælde.
 Betaling ud over den kapitaliserede værdi anses som et  

 led i afviklingen af rentedelen, og denne vil altid være  

 skattepligtig/fradragsberettiget, uanset om selve aktivet var  

 skattepligtigt/fradragsberettiget.
 Præciseret i forslaget, at der foretages en forholdsmæssig  

 fordeling mellem skattepligtige og skattefri aktiver.
Københavns Kommune Påpeger behovet for at specificere hvilken kommune, der  

 har initiativet til prøvelsen, samt behov for vejledning som  

 opfølgning på lovgivningen.
 Rejser spørgsmål om virkning af efterfølgende  

 ændring af aftalen.
 Rejser forskellige spørgsmål omkring den praktiske behandling  

 af henstandsordningen, bl.a. forrentning, forfaldstidspunkt og sikring.
 Påpeger behov for regulering i tilfælde af parternes  

 dødsfald.
 Påpeger behov for regulering af grænseoverskridende  

 aftaler.
 Spørgsmål om forrentning og forfaldstidspunkt er  

 præciseret i forslaget, derimod må sikring efter ministeriets  

 opfattelse løses efter de almindelige regler.
 Efterfølgende ændring af aftalen må sidestilles med, at  

 aftalen ophører i forbindelse med betaling af en afløsningssum,  

 der svarer til handelsværdien af retten til den løbende ydelse  

 på ændringstidspunktet, samt indgåelse af en ny aftale.
 Der er i forslaget indarbejdet regulering af behandling i tilfælde  

 af parternes død.
 Der kan ikke indsættes en særregulering af udlændinge  

 for at imødegå problemer med aftaler, hvor kun den ene af  

 parterne er undergivet fuld skattepligt i Danmark, idet det ville stride mod  

 Danmarks forpligtelser efter dobbeltbeskatningsoverenskomsterne.
Landbrugsraadet Har ikke afgivet bemærkninger.
Landbrugets Rådgivningscenter Savner stillingtagen til situation, hvor yderen afstår  

 sin forpligtelse.
 Påpeger uklarhed vedrørende begræsning af fradrag ved  

 ophør af den løbende ydelse før tid, og fordelingen af  

 aktiver.
 Påpeger behov for regulering af succession i retten eller  

 forpligtelsen til at få/yde en løbende ydelse.
 Påpeger usikkerhed vedrørende behandlingen af løbende  

 ydelser, der svares i naturalier.
 Der er indsat en bestemmelse, der regulerer overdragelsen af  

 yderens forpligtelser.
 Det præciseres i forslaget, at der skal foretages en  

 forholdsmæssig fordeling mellem skattepligtige og skattefri  

 aktiver.
 Successionsmulighederne ved død er præciseret i  

 forslaget.
 Behandlingen af løbende ydelser, der svares i naturalier, skal  

 følge de almindeligt fastsatte regler.
Politiets og Domstolenes Tjenestemandsforening Ingen bemærkninger.
Præsidenten for Østre Landsret Ingen bemærkninger.
Præsidenten for Vestre Landsret Ingen bemærkninger.
Præsidenten for Københavns Byret.
 Ingen bemærkninger.
Præsidenten for Retten i Århus Ingen bemærkninger.
Præsidenten for Retten i Odense Har ikke afgivet bemærkninger.
Præsidenten for Retten i Aalborg Har ikke afgivet bemærkninger.
Præsidenten for Retten i Roskilde Har ikke afgivet bemærkninger.
Skattechefforeningen Påpeger behov for at indarbejde en bestemmelse om, at  

 oplysning om saldoen skal indsendes sammen med selvangivelsen.
 Forslaget er udbygget med en sådan  

 bestemmelse.
Skatterevisorforeningen Der stilles spørgsmålstegn ved  

 hensigtsmæssigheden af at finansiere overdragelsen af goodwill ved  

 løbende ydelse via skattesystemet samt ved muligheden for at  

 kontrollere betalingen og saldi.
 Påpeger behov for beskrivelse af kapitaliseringsmetode samt en  

 definition af en løbende ydelse i lovteksten.
 Mener, at der er administrative konsekvenser for kommunerne forbundet med  

 forslaget.
 Herudover påpeges behov for visse præciseringer.
Henstandsordningen anses som en velegnet ordning for at lette  

 generationsskifter.
Der er indsat bestemmelser om indsendelse af oplysninger  

 om saldi m.v.
En præcisering af kapitaliseringen og markedsrenten samt  

 andre præciseringer er indarbejdet i forslaget.
 Bemærkninger til de enkelte  

 bestemmelser.
Til § 1 Til nr. 1 og 2 Der er tale om konsekvensændringer som en  

 følge af, at fradragsretten for løbende ydelser, der udredes  

 som led i en gensidigt bebyrdende aftale, foreslås hjemlet som  

 anført i lovforslagets § 1, nr. 3.
 Med forslaget begrænses området for  

 ligningslovens § 12 til alene at omhandle fradrag for ensidigt  

 påtagne forpligtelser til at udrede en løbende ydelse, samt  

 gensidigt bebyrdende aftaler indgået før den 1. juli 1999.
Til nr. 3 § 12 B, stk. 1 I forbindelse med overdragelse af eksempelvis en  

 virksomhed kan parterne vælge at indgå en gensidigt bebyrdende  

 aftale om, at en del af købesummen betales i form af en løbende  

 ydelse.
 Der er tale om en løbende ydelse, når der  

 hersker usikkerhed om enten ydelsens varighed eller ydelsens årlige  

 størrelse, når ydelsen løber ud over aftaleåret.  

 Usikkerheden kan bestå i, at størrelsen af de enkelte ydelser er  

 usikker - eksempelvis fordi de er fastsat som en procentvis andel af en  

 virksomheds overskud eller omsætning - eller at ydelsens varighed er  

 usikker - eksempelvis ved en "livsvarig ydelse". Ydelserne er  

 således ikke et led i afviklingen af et nærmere fastlagt  

 tilgodehavende, som tilfældet er i et almindeligt gældsforhold,  

 hvor ydelserne består i afdrag og renter.
Efter forslaget omfattes samtlige usikre ydelser, uanset  

 hvor lang tid de løber over.
Det har tidligere været usikkert,  

 hvor lang tid en ydelse kan strække sig over, før der var tale  

 om en løbende ydelse.
Det foreslås derfor at indsætte en  

 klar definition i loven.
Ud fra forenklingshensyn foreslås det, at  

 enhver form for usikkerhed med hensyn til ydelsens størrelse,  

 indebærer at der er tale om en løbende ydelse.
Er beskatningen af den løbende ydelse reguleret i  

 anden lovgivning, er det dog de deri fastsatte bestemmelser, der finder  

 anvendelse.
Der kan f.eks. være tale om ydelser i henhold til  

 pensionsbeskatningsloven.
De gældende regler og praksis vedrørende  

 beskatning af løbende ydelser, der er en del af en gensidigt  

 bebyrdende aftale, medfører i et vist omfang en dobbeltbeskatning  

 på grund af kombinationen af kapitalisering og løbende  

 beskatning.
Dette skyldes, at den kapitaliserede værdi indgår ved  

 opgørelsen af afståelsessummen og dermed i en eventuel  

 skattepligtige avance, der beskattes på afståelsestidspunktet,  

 samtidig med at de løbende ydelser er skattepligtige efter  

 statsskattelovens § 4 c, efterhånden som de betales.
Også for yderen kan der forekomme dobbelte  

 skattemæssige virkninger.
Hvis den løbende ydelse udgør  

 vederlag for erhvervelsen af et afskrivningsberettiget aktiv, vil den  

 kapitaliserede værdi således indgå i erhververens  

 afskrivningsgrundlag, samtidig med at denne har fradragsret for de  

 løbende ydelser, efterhånden som disse betales.
For at opnå en mere rimelig retstilstand  

 foreslås det at lovfæste kapitaliseringen af de løbende  

 ydelser og udskyde den løbende beskatning og fradragsretten til det  

 tidspunkt, hvor den nominelle sum af de akkumulerede ydelser overstiger den  

 kapitaliserede værdi af den løbende forpligtelse på  

 aftaletidspunktet.
Det foreslås, at reglerne skal finde anvendelse for  

 aftaler indgået den 1. juli 1999 eller senere.
En bestemmelse, der  

 samlet regulerer dette, foreslås indsat som § 12 B i  

 ligningsloven.
Baggrunden for den hidtidige dobbeltbeskatning af  

 løbende ydelser må søges i, at de enkelte ydelser  

 både er et led i afviklingen af forpligtelsen, som den løbende  

 ydelse repræsenterer, og samtidig udtryk for en forrentning af denne  

 forpligtelse.
Ydelserne rummer altså såvel en afdrags- som en  

 rentedel, uden at det er muligt at foretage en beløbsmæssig  

 opdeling af den enkelte ydelse.
Ved kapitaliseringen af den løbende  

 ydelse tilbagediskonteres de fremtidige ydelser med en markedsrente.
Ud fra  

 denne betragtning kan forslaget ses som udtryk for, at ydelserne anses for  

 afdrag, indtil den akkumulerede sum af de hidtidigt betalte ydelser har  

 udlignet den oprindelige kapitaliserede værdi, dvs. den nominelle  

 værdi af summen af ydelserne minus forrentning.
Indtil dette tidspunkt  

 vil ydelserne ikke være skattepligtige, men efter dette tidspunkt vil  

 ydelserne blive anset for et led i afviklingen af rentedelen og derfor  

 være fuldt skattepligtige henholdsvis fradragsberettigede.
Forslaget omfatter også de situationer, hvor den  

 løbende ydelse er vederlag for afståelse af et aktiv, hvor  

 avancen ikke er skattepligtig.
Der kan eksempelvis være tale om et  

 parcelhus, der har tjent som familiens bolig.
Forslaget indebærer  

 således, at der også i disse situationer skal udregnes en  

 kapitaliseret værdi af den løbende ydelse.
Først hvis de  

 modtagne ydelser overstiger den kapitaliserede værdi, sker der  

 beskatning.
Hermed sikres det, at der ikke foretages løbende  

 beskatning af den del af den løbende ydelse, der er afdrag på en  

 skattefri avance.
 Ved at anvende metoden i alle situationer tages der  

 samtidig højde for, at den gensidigt bebyrdende aftale kan være  

 indgået, hvor kun den ene part har en  

 erhvervsmæssig/skattemæssig interesse heri.
§ 12 B, stk. 2 Den løbende ydelse skal kapitaliseres i forbindelse  

 med indgåelsen af den gensidigt bebyrdende aftale.
Den kapitaliserede  

 værdi af den løbende ydelse kan også betegnes som  

 kontantværdien eller nutidsværdien.
Man når frem til den  

 kapitaliserede værdi ved at opgøre de forventede fremtidige  

 nominelle ydelser og tilbagediskontere ydelserne med en markedsrente.  

 Forskellen mellem kontantværdien og den nominelle værdi svarer  

 til den rente, som sælger kunne have opnået ved at sætte en  

 kontant betaling for virksomheden i banken - det kan siges at være  

 betaling til sælger for at vente med at modtage sit vederlag.  

 Fastsætter andre dele af lovgivningen metoder for kapitaliseringen,  

 skal disse regler følges.
Eksempelvis skal kapitaliseringen af  

 aftægtsydelser ske efter de tabeller, der er fastsat med hjemmel i  

 boafgiftsloven.
Er den løbende ydelse af en sådan karakter, at  

 der ikke er fastsat særlige retningslinier for en kapitalisering,  

 må værdien fastsættes efter et skøn.
Skønnet  

 foretages af parterne.
Ved dette skøn kan der henses til værdien  

 i handel og vandel af de formuegoder, der vederlægges med en  

 løbende ydelse, idet parterne ved den nærmere udformning af den  

 løbende ydelse må anses for at forsøge at ramme et  

 beløb, der svarer til, hvad overdrageren under lignende vilkår  

 ville kunne opnå for det pågældende aktiv.
Den  

 kapitaliserede værdi af den løbende ydelse vil således  

 svare til kontantværdien af det aktiv, der vederlægges med en  

 løbende ydelse.
Kapitaliseringen er undergivet de skatteansættende  

 myndigheders prøvelse.
Det vil sige, at den skatteansættende  

 myndighed kan tilsidesætte kapitaliseringen, hvis skønnet ikke  

 svarer til den reelle værdi af den løbende ydelse.
Som eksempel  

 kan nævnes, at den løbende ydelse består af 10 pct. af  

 virksomhedens overskud i de næste 10 år.
Her må  

 kapitaliseringen fastsættes efter parternes skøn.
Hvis parterne  

 ansætter virksomhedens overskud betydeligt højere i  

 løbetiden, end overskuddet har været de seneste år op til  

 aftalens indgåelse, uden at det er tilstrækkeligt  

 sandsynliggjort, at overskuddet må forventes at stige, vil  

 kapitaliseringen næppe blive accepteret.
Den skatteansættende  

 myndighed skal ikke tale stilling til den aftalte ordning, men påser  

 alene, at den løbende ydelse kapitaliseres korrekt.
Hvor parterne har konkret modstridende interesser, kan  

 parterne forvente, at ligningsmyndighederne vil lægge den af parterne  

 valgte tilbagediskonteringsrente til grund.
I tilfælde, hvor parterne  

 ikke har konkret modstridende interesser, vil ligningsmyndighederne kunne  

 tilsidesætte den valgte rente, såfremt denne ikke er udtryk for  

 en markedsrente i det pågældende forhold.
At parterne ikke har  

 konkret modstridende interesser kan følge af, at der er tale om  

 løbende ydelser i familieforhold, mellem koncernforbundne selskaber,  

 eller fordi parternes forskellige skattemæssige forhold gør  

 valget af en høj eller en lav rente fordelagtig for begge parter.  

 Told Skat vil for eftertiden to gange årligt  

 udmelde en rentesats, der vil kunne anvendes til kapitalisering af  

 løbende ydelser, såfremt parterne ikke selv har et bedre udtryk  

 for markedsrenten i det pågældende forhold.
 I det tilfælde, hvor modtager og yder af den  

 løbende ydelse ikke hører under den samme  

 skatteansættende myndighed, foretages prøvelsen af modtagers  

 skatteansættende myndighed, som skal høre den  

 skatteansættende myndighed for yder.
Det kræves endvidere, at det fremgår af  

 parternes aftale, hvilke aktiver der vederlægges med en løbende  

 ydelse.
Parternes aftale er  

 afgørende for, hvilke aktiver i overdragelsen der vederlægges  

 med løbende ydelser, og hvilke aktiver der vederlægges på  

 anden vis.
Parterne har pligt til at oplyse de skatteansættende  

 myndigheder om den indgåede aftale, herunder oplysning om  

 kapitaliseringen og den efter 5. pkt. foretagne fordeling.
Oplysningen skal  

 ske ved at indsende en meddelelse senest samtidig med udløbet for  

 fristen for indgivelse af selvangivelse for det indkomstår, hvori  

 aftalen indgås.
§ 12 B, stk. 3 - 5 Det foreslås, at den kapitaliserede værdi skal  

 føres på en saldo.
Denne saldo udgør i år 1 den  

 kapitaliserede værdi på aftaletidspunktet.
Saldoen skal  

 føres af såvel modtageren som yderen af den løbende  

 ydelse.
Saldoen opgøres herefter hvert år, således at den  

 nominelle værdi af de betalte ydelser fradrages saldoen.
Saldoen efter  

 fradrag for de i indkomståret betalte ydelser overføres til det  

 følgende indkomstår.
Begge parter skal have det samme  

 beløb på saldoen, jf. dog nedenfor om afståelse af retten  

 til den løbende ydelse.
Saldoværdien giver et aktuelt udvisende  

 af, hvor stor en del af den kapitaliserede værdi, der endnu ikke er  

 modsvaret af betalte ydelser.
Saldoen føres til og med det  

 indkomstår, hvori den løbende ydelse endeligt ophører,  

 eller hvor saldoen bliver negativ.
Saldoen skal hvert år oplyses til de  

 skatteansættende myndigheder, og dette skal ske senest samtidig med  

 udløbet for fristen for indgivelse af selvangivelse for det enkelte  

 indkomstår.
Når saldoen bliver negativ, er det et udtryk for, at  

 de betalte ydelser overstiger den kapitaliserede værdi på  

 aftaletidspunktet.
Det foreslås, at modtageren i det indkomstår,  

 hvor saldoen bliver negativ, skal medregne det negative beløb til den  

 skattepligtige indkomst for dette indkomstår.
Yderen kan fradrage et  

 tilsvarende beløb i den skattepligtige indkomst for det  

 pågældende indkomstår.
I efterfølgende  

 indkomstår medregner modtageren de i det pågældende  

 indkomstår betalte ydelser til den skattepligtige indkomst, og yderen  

 fradrager de betalte ydelser.
Det foreslås, at den faktiske betaling af ydelserne  

 bruges som kriterium for skattepligt henholdsvis fradragsret.
Herved fraviges  

 det almindelige udgangspunkt, hvorefter retserhvervelsestidspunktet er  

 afgørende.
Baggrunden for denne fravigelse er, at dette anses bedst i  

 overensstemmelse med forslagets formål om at lette  

 generationsskifter.
Såfremt den løbende ydelse endeligt  

 ophører, inden saldoen bliver nul eller negativ, reguleres dette i det  

 indkomstår, hvor ydelsen anses for ophørt, ved at modtager  

 får fradrag for et beløb svarende til saldoen på  

 ophørstidspunktet, mens yder skal medregne et tilsvarende beløb  

 ved indkomstopgørelsen.
Dette gælder dog ikke, hvis det  

 overdragne aktiv efter sin art ikke var skattepligtig på tidspunktet  

 for aftalens indgåelse eller på dette tidspunkt ikke kunne danne  

 grundlag for afskrivninger.
Det vil sige, at det er indkomstens art og ikke  

 det tilfælde, at skattepligten ved aftalens indgåelse blev  

 udlignet, der er afgørende for, om der kan ske korrektion ved saldoens  

 ophør.
Modtageren af en løbende ydelse kan således ikke  

 foretage fradrag for den del af saldoen, som svarer til et beløb, der  

 er fastsat som vederlag for et aktiv, hvor avancen ved afståelsen af et  

 sådant aktiv ikke er skattepligtigt.
Af samme grund skal yderen ikke  

 beskattes af den del af sin saldo, som svarer til et beløb, der er  

 fastsat som vederlag for et aktiv, hvor der ikke har kunnet foretages  

 skattemæssige afskrivninger eller fradrag for udgiften til anskaffelsen  

 af aktivet.
Er der overdraget såvel  

 skattepligtige/afskrivnigsberettigede som ikke  

 skattepligtige/ikke-afskrivningsberettigede aktiver, foretages der på  

 ophørstidspunktet en forholdsmæssig fordeling af den resterende  

 positive saldo på de overdragne aktiver med henblik på  

 modtagerens fradrag eller yderens beskatning.
Ligeledes kan der ikke  

 foretages fradrag for den del af saldoen, der svarer til et beløb, der  

 svarer til grundlaget for et ikke betalt henstandsbeløb efter  

 afskrivningslovens § 40, stk. 7. Opgørelsen af grundlaget  

 for et resterende henstandsbeløb sker efter en forholdsmæssig  

 beregning.
Udgør det ikke betalte henstandsbeløb eksempelvis  

 halvdelen af det oprindelige henstandsbeløb, vil grundlaget for det  

 ikke betalte henstandsbeløb være halvdelen af grundlaget for  

 beregning af det oprindelige henstandsbeløb.
Den løbende ydelse anses for ophørt,  

 når den ifølge den indgåede aftale ikke længere  

 løber, fordi den eksempelvis er tidsbegrænset til 7 år,  

 eller fordi en på forhånd aftalt ophørsgrund er  

 indtrådt.
Endvidere kan den anses for ophørt, hvis det må  

 konstateres, at yderen er ude af stand til at betale, for eksempel i  

 tilfælde af yderens konkurs, insolvente likvidation, akkord, forsvinden  

 eller lignende.
Om en af parternes dødsfald er en  

 ophørsgrund afhænger af den af parterne indgåede aftale.  

 Er der truffet aftale om, at en af parternes død skal bringe aftalen  

 til ophør, finder de ovenfor beskrevne ophørsregler anvendelse.  

 Såfremt dødsfald ikke er aftalt som ophørsgrund, og en af  

 parterne dør, inden den løbende ydelse er endeligt  

 ophørt, viderefører den overlevende den oprindelige ordning med  

 saldo m.v.
Efter dødsboskattelovens regler indtræder et  

 dødsbo, der ikke er fritaget for beskatning, i afdødes  

 skattemæssige stilling.
Tilsvarende gælder for en  

 ægtefælle, der beskattes efter reglerne for uskiftet bo m.v.
I  

 andre situationer afhænger det af almindelige successionsregler, om der  

 kan succederes i saldoen.
Den løbende ydelse behandles som et aktiv  

 henholdsvis passiv på linje med andre aktiver/passiver.
Da det foreslås, at korrektionen for, at den  

 kapitaliserede værdi - og dermed sælgers avancebeskatning og  

 købers afskrivningsgrundlag - har været for høj eller  

 lav, skal ske på baggrund af saldoværdien på  

 ophørstidspunktet, skal der ikke foretages regulering af yderens  

 anskaffelsessum og eventuelle afskrivningsgrundlag for tidligere  

 indkomstår.
Ved at vælge denne ordning undgås det, at der  

 skal ske genoptagelse og regulering af skatteansættelser mange år  

 tilbage i tiden.
Om der udover denne skattemæssige korrektion kan  

 foretages fradrag for tab - eksempelvis som følge af, at yderen  

 går konkurs inden aftalens udløb - afgøres efter  

 skattelovgivningens almindelige regler.
Ifølge kursgevinstlovens  

 § 14 kan personer som udgangspunkt ikke fradrage tab på  

 fordringer, mens selskaber som udgangspunkt kan foretage fradrag.
§ 12 B, stk. 6 Afstår modtageren retten til den løbende  

 ydelse, reduceres modtagerens saldo med det kontantomregnede vederlag for  

 retten til den løbende ydelse, hvilket betyder, at der kun sker  

 beskatning af den del af vederlaget, der overstiger saldoværdien  

 på afståelsestidspunktet.
Ved kontantberegnet vederlag  

 forstås den værdi, der beregnes ved at lægge den kontante  

 del af salgssummen sammen med eventuelt overtagne gældsposter  

 vedrørende retten.
Er saldoen ophørt, fordi den allerede i et  

 tidligere indkomstår er blevet negativ, medregnes vederlaget til den  

 skattepligtige indkomst.
Sker afståelsen af retten til den løbende  

 ydelse ved gave, arv eller arveforskud, sættes vederlaget til rettens  

 handelsværdi på overdragelsestidspunktet.
En sådan gave  

 eller arv skal beskattes eller afgiftsberigtiges efter de almindelige  

 regler.
§ 12 B, stk. 7 Sker afståelsen af retten til den løbende  

 ydelse til yderen af den løbende ydelse, fragår en sådan  

 afløsningssum på yderens saldo, og den pågældende  

 kan således alene få fradrag for den del af  

 afløsningssummen, der overstiger saldoen på  

 afståelsestidspunktet.
Sker afståelsen ved at modtageren opgiver  

 retten til at modtage den løbende ydelse, således at der ydes en  

 gave, sættes vederlaget til rettens handelsværdi på  

 overdragelsestidspunktet.
Tilsvarende gælder ved arv eller arveforskud.  

 En sådan gave eller arv skal afgiftsberigtiges eller beskattes efter de  

 almindelige regler.
§ 12 B, stk. 8 Sker afståelsen af den løbende ydelse til  

 tredjemand, skal denne erhverver samt senere erhververe medregne de  

 løbende ydelser i den skattepligtige indkomst i de indkomstår,  

 hvori de løbende ydelser betales.
Afståelsen får i denne  

 situation ikke konsekvenser for yderen.
Yderen vil fortsat være  

 omfattet af reglerne i ligningslovens § 12 B.
Erhververen af den løbende ydelse vil ikke  

 være omfattet af ligningslovens regler om saldo m.v., idet disse kun  

 finder anvendelse på de oprindelige parter, der har aftalt vederlag i  

 form af den løbende ydelser i forbindelse med indgåelsen af en  

 gensidigt bebyrdende aftale.
En senere erhverver af den løbende ydelse  

 vil derimod kunne være omfattet af afskrivningslovens § 40,  

 stk. 2, jf. lov nr. 433 af 26. juni 1998, som bl.a. regulerer en  

 sådan erhververs afskrivning på udbytteretter.
Efter denne regel  

 kan erhververen fra og med det indkomstår, hvori retten endelig  

 erhverves, afskrive på anskaffelsessummen med indtil 1/7 årligt.  

 Der kan ikke foretages afskrivning i det år, hvor retten overdrages  

 eller sælges.
§ 12 B, stk. 9 I det tilfælde, hvor yderen af den løbende  

 ydelse ønsker at overdrage sin forpligtelse til at betale ydelserne,  

 kræves modtagerens samtykke til overdragelsen af forpligtelsen, idet  

 der er tale om debitorskifte.
Såfremt samtykket opnås, nedskrives  

 saldoen for yderen efter den oprindelige aftale med det opnåede  

 vederlag.
Går saldoen ikke i nul eller i negativ, skal situationen  

 behandles som efter stk. 5, således at yderen bliver skattepligtig  

 af det resterende saldobeløb.
Den oprindelige yder kommer herved helt  

 ud af forholdet.
Erhververen af forpligtelsen behandles på  

 tilsvarende vis som den oprindelige yder af den løbende ydelse.
Det  

 vil sige, at erhververen skal kapitalisere og føre saldo over de  

 overtagne ydelser efter reglerne i stk. 2 - 11.
§ 12 B, stk. 10 Den foreslåede ordning skal kun anvendes for  

 løbende ydelser, hvis mindst den ene af de parter, der har  

 indgået aftale om denne ydelse, på tidspunktet for aftalens  

 indgåelse var fuldt skattepligtig eller begrænset skattepligtig  

 efter reglerne om fast driftssted her i landet.
Såfremt den anden part  

 senere bliver fuldt skattepligtig, anvendes den foreslåede ordning  

 også for den pågældende.
Reglerne anvendes med udgangspunkt  

 i den kapitaliserede værdi, som blev opgjort for den anden part ved  

 aftalens indgåelse.
Den kapitaliserede værdi nedsættes med  

 de løbende ydelser, der er betalt eller modtaget i perioden mellem  

 aftalens indgåelse og tidspunktet for indtræden af fuld  

 skattepligt.
Såfremt den tilflyttede part modtager løbende  

 ydelser, skal den pågældende ved tilflytningen opgøre en  

 saldo som forskellen mellem den kapitaliserede værdi ved aftalens  

 indgåelse og de løbende ydelser, som den pågældende  

 har modtaget i mellemtiden.
Sålænge denne saldo er positiv,  

 beskattes den pågældende ikke af de løbende ydelser.
I det  

 indkomstår, hvor saldoen bliver negativ, beskattes den  

 pågældende af det negative beløb for dette år.  

 Derefter beskattes den pågældende af ydelserne.
Såfremt den tilflyttede part yder løbende  

 ydelser, skal den pågældende ved tilflytningen opgøre en  

 saldo som forskellen mellem den kapitaliserede værdi ved aftalens  

 indgåelse og de løbende ydelser, som den pågældende  

 har betalt i mellemtiden.
Sålænge denne saldo er positiv, har den  

 pågældende ikke fradragsret for de løbende ydelser.
I det  

 indkomstår, hvor saldoen bliver negativ, har den pågældende  

 fradragsret for det negative beløb for dette år.
Derefter har  

 den pågældende fradragsret for ydelserne.
§ 12 B, stk. 11 Hvis den gensidigt bebyrdende aftale indebærer en  

 forpligtelse, hvorefter yderen skal udrede løbende ydelser til  

 institutioner m.v., over hvilken yderen eller dennes familie har bestemmende  

 indflydelse, kan de foreslåede bestemmelser i § 12 B,  

 stk. 3-10, ikke anvendes.
Der skal dog af hensyn til en eventuel  

 avancebeskatning på aftaletidspunktet foretages en kapitalisering af de  

 løbende ydelser.
I de nævnte situationer vil der ikke være  

 fradragsret for de løbende ydelser, heller ikke for den del af  

 ydelserne, der overstiger den kapitaliserede værdi.
Modtageren af  

 sådanne løbende ydelser skal medregne de løbende ydelser  

 til den skattepligtige indkomst, jf. statsskattelovens § 4 c.
Eksempel på beskatning af løbende ydelse Til illustration af de foreslåede regler kan  

 opstilles følgende eksempel:
En virksomhedsejer vil sælge sin virksomhed.  

 Virksomhedens aktiver udgøres af fast ejendom, driftsmidler, varelagre  

 og goodwill.
Det antages, at køber kan lånefinansiere  

 købet af fast ejendom, driftsmidler og varelagre.
Det er derimod ikke  

 muligt at optage lån til finansiering af goodwill.
Sælger og køber enes derfor om, at  

 køber betaler goodwillen ved at give sælger 10 pct. af  

 virksomhedens overskud i de første 7 år - altså med en  

 løbende ydelse.
Det antages, at virksomheden kan skabe et overskud  

 på 1 mill. kr. om året.
Den forventede årlige ydelse er  

 dermed 100.000 kr.
Ved en rente på 6 pct. pr. år bliver den  

 kapitaliserede værdi af de løbende ydelser 558.238 kr.
Dette  

 svarer til goodwillens kontantværdi på salgstidspunktet.
Af præsentationsmæssige grunde er det valgt at  

 anvende ens skattesatser for både køber og sælger.
Satsen  

 er sat til 60 pct.
 Sælger:
Det antages, at den samlede afståelsessum fra salget  

 af goodwill skal beskattes, enten fordi goodwillen er fuldt afskrevet hos  

 sælger, eller fordi goodwillens værdi er oparbejdet i  

 virksomheden.
Ved en skattesats på 60 pct. bliver den samlede  

 skattebetaling hos sælger på 334.943 kr.
Sælger forventes at modtage 100.000 kr. hvert  

 år i 7 år.
Med lovforslaget kan der ydes henstand for den  

 beregnede skattebetaling i op til 7 år.
De første 334.943 kr. af  

 de løbende ydelser skal anvendes til at nedbringe henstanden fuldt ud.  

 Sælger skal således ikke betale mere af på  

 henstandsbeløbet, end der modtages fra køberen.
 Såfremt sælgers modtagne ydelser overskrider  

 saldobeløbet på 558.238 kr., hvoraf der er beregnet skat, skal  

 der ske kapitalindkomstbeskatning af disse ydelser, det vil i eksemplet sige  

 af et beløb på 141.762 kr.
Sælger År 1 2 3 4 5 6 7* Saldo, primo 558.238 458.238 358.238 258.238 158.238 58.238 0 Løbende ydelser 100.000 100.000 100.000 100.000 100.000 100.000 100.000 Saldo, ultimo 458.238 358.238 258.238 158.238 58.238 -41.762 -100.000 Nedbringelse af skattehenstand 100.000 100.000 100.000 34.943 0 0 0 Skat af ydelser der overstiger kapitaliseret  

 værdi 0 0 0 0 0 25.057 60.000 0000 59-705 Provenu efter skat 0 0 0 65.057 100.000 74.943 40.000 * Saldo skal ikke længere opgøres.
 Køber:
Ved overtagelsen af virksomheden vil køber kunne  

 afskrive fuldt ud på aktiver, også på goodwill, selvom  

 sælger har fået henstand på sine skattebetalinger.  

 Køber skal betale 10 pct. af overskuddet, forventeligt 100.000 kr. pr.  

 år, i 7 år.
Køber kan afskrive goodwill på normal  

 vis, dvs. lineær afskrivning over 7 år af kontantværdien af  

 goodwillen, dvs. af 558.238 kr.
 Såfremt købers ydelser overskrider  

 saldobeløbet på 558.238 kr., vil han på  

 betalingstidspunktet kunne fradrage disse overskydende ydelser i  

 kapitalindkomst.
Køber År 1 2 3 4 5 6 7* Saldo, primo 558.238 458.238 358.238 258.238 158.238 58.238 0 Løbende ydelser 100.000 100.000 100.000 100.000 100.000 100.000 100.000 Saldo, ultimo 458.238 358.238 258.238 158.238 58.238 -41.762 -100.000 Skatteværdi af g.w.-afskrivning 47.849 47.849 47.849 47.849 47.849 47.849 47.849 Fradragsværdi for ikke-indregnet ydelse 0 0 0 0 0 25.057 60.000 Ydelse efter skat 52.151 52.151 52.151 52.151 52.151 27.094 -7.849 * Saldo skal ikke længere opgøres.
I en løbende ydelse ligger, at man  

 ikke er sikker på størrelsen af den fremtidige betaling.
Ydelsen  

 kan således blive anderledes end det forventede.
Den kapitaliserede  

 værdi påvirkes ikke, men nedskrivningen af saldo og afdrag  

 på henstand tager udgangspunkt i de faktiske ydelser.
Følgende eksempel illustrerer en situation, hvor  

 ydelserne ophører efter 5 betalinger af 10 pct. af årets  

 overskud.
I den betragtede situation antages overskuddene at variere fra  

 år til år.
År 1 2 3 4 5 6 7 Konto:
Saldo, primo 558.238 453.238 353.238 263.238 178.238 103.238 0 Løbende ydelser 105.000 100.000 90.000 85.000 75.000 0 0 Saldo, ultimo 453.238 353.238 263.238 178.238 103.238 0 0 Sælger:
Nedbringelse af skattehenstand 105.000 100.000 90.000 39.943 0 0 0 Fradragsværdi, restsaldo 0 0 0 0 0 61.943 0 Provenu efter skat 0 0 0 45.057 75.000 61.943 0 Køber:
Skatteværdi af g.w.-afskrivning 47.849 47.849 47.849 47.849 47.849 47.849 47.849 Skat af restsaldo 0 0 0 0 0 61.943 0 Ydelse efter skat 57.151 52.151 42.151 37.151 27.151 14.094 -47.849 Til § 2 Til nr. 1 Det foreslås at indsætte en bestemmelse i  

 afskrivningslovens § 40, stk. 2, hvorefter erhververen af en  

 løbende ydelse ikke kan afskrive anskaffelsessummen, når  

 erhververen er identisk med yderen af den løbende ydelse, dvs.  

 når afståelsen/erhvervelsen er omfattet af den foreslåede  

 bestemmelse i ligningslovens § 12 B, stk. 7. Praksis efter  

 ligningslovens § 16 F, stk. 2 (som nu er afløst af  

 afskrivningslovens § 40, stk. 2), gav yderen af den løbende  

 ydelse ret til i et vist omfang at afskrive på en afløsningssum,  

 der blev betalt til modtageren af ydelsen, for at bringe udbytteretten til  

 ophør.
Denne adgang er der ikke grundlag for at opretholde, i og med  

 at ligningslovens §12 B, stk. 7, nu regulerer den skattemæssige  

 behandling af yderen i den situation, hvor den løbende ydelse  

 ophører ved, at der betales en afløsningssum.
Til nr. 2 Det foreslås at indsætte en bestemmelse i  

 afskrivningslovens § 40, stk. 6, hvorefter bestemmelsens 1. og 2.  

 pkt. ikke finder anvendelse ved salg eller opgivelse af en udbytteret, hvor  

 beskatning sker efter den i § 1, nr. 3, foreslåede bestemmelse i  

 ligningslovens § 12 B, stk. 6. Baggrunden herfor er, at der i  

 § 12 B er foreslået fastsat regler, der regulerer beskatningen ved  

 de oprindelige parters afståelse af en løbende ydelse.
Disse  

 regler hænger sammen med bestemmelsens regler om opgørelse af  

 saldo m.v.
Senere erhververes afståelse er derimod fortsat omfattet af  

 § 40, ligesom en sådan erhverver kan afskrive efter § 40,  

 stk. 2.
 Til nr. 3.
Der foreslås en særlig henstandsordning i  

 forbindelse med overdragelse af goodwill og andre immaterielle aktiver, som  

 helt eller delvis finansieres ved en løbende ydelse.
Den henstand, der  

 kan gives efter denne bestemmelse, er uforrentet, hvilket er en fravigelse af  

 det almindelige udgangspunkt.
Baggrunden for at indføre ordningen er, at  

 overdragelse af goodwill m.v. kan vanskeliggøres af, at sælger  

 beskattes af sin fortjeneste, inden sælger modtager betaling i form af  

 den løbende ydelse.
For at lempe den likviditetsmæssige  

 belastning af overdrageren, anses det som hensigtsmæssigt, at man  

 undtagelsesvist fraviger princippet om, at den skattemæssige behandling  

 af forskellige finansieringsformer i alle tilfælde skal være ens.  

 Som supplement til de foreslåede regler for løbende ydelser,  

 foreslås derfor indført en særlig henstandsordning i  

 forbindelse med overdragelse af goodwill og andre immaterielle aktiver mod  

 helt eller delvist vederlag i form af løbende ydelser.
Efter den foreslåede henstandsordning kan  

 overdrageren få henstand med betaling af den del af avanceskatten efter  

 afskrivningslovens § 40, stk. 6 (goodwill m.v.), hvor vederlaget  

 for aktivet er finansieret i form af en løbende ydelse omfattet af de  

 i § 1, nr. 1, foreslåede regler i ligningslovens § 12 B ,  

 stk. 1-5. Ved beregningen af skatten modregnes eventuelle tab og  

 eventuelle underskud fra tidligere år efter de almindelige regler.
Der  

 kan herefter gives henstand for den del af den således opgjorte  

 skyldige skat, som vedrører den del af goodwill m.v., der er vederlagt  

 med en løbende ydelse.
Avancer, der beskattes som personlig indkomst,  

 indgår i grundlaget for beregning af arbejdsmarkedsbidrag for  

 selvstændigt erhvervsdrivende.
I disse tilfælde kan der på  

 tilsvarende måde opnås henstand med betalingen af  

 arbejdsmarkedsbidrag, der påhviler selvstændigt erhvervsdrivende  

 i henhold til arbejdsmarkedsfondslovens § 10.
Udgøres finansieringen kun delvis af en  

 løbende ydelse, gives der kun henstand for den del af avanceskatten,  

 som udgøres af forholdet mellem den kapitaliserede værdi af den  

 løbende ydelse og afståelsessummen for aktivet.
I den situation,  

 hvor der afstås oparbejdet goodwill for eksempelvis 1.000.000 kr., der  

 udløser avanceskat på 60 pct. af 1.000.000 kr. = 600.000 kr., og  

 den kapitaliserede værdi af den løbende ydelse er opgjort til  

 500.000 kr., opgøres henstandsbeløbet således:
 600.000 kr. x 500.000 kr./1.000.000 kr. = 300.000 kr.
Det er en betingelse for opnåelse af henstand, at  

 begæringen indsendes inden udløbet af selvangivelsesfristen for  

 aftaleåret.
Er der bevilget udsættelse med indsendelsen af  

 selvangivelsen, forlænges fristen for indsendelse af  

 henstandsanmodningen tilsvarende.
Skatten gøres endeligt op på  

 afståelsestidspunktet, men skal først betales, når  

 ydelserne indgår.
De modtagne ydelser skal betales som afdrag på  

 henstandsbeløbet.
Beløbet forfalder til betaling den 1. i  

 måneden efter modtagelsen af ydelsen med sidste rettidige betalingsdag  

 den 10. i forfaldsmåneden.
Betales beløbet ikke rettidigt, skal  

 der betales 0,6 pct. i månedlig rente for hver påbegyndt  

 måned fra forfaldsdagen at regne, dog mindst 25 kr.
Renten kan ikke  

 fratrækkes ved opgørelsen af den skattepligtige indkomst.
Der  

 betales et rykkergebyr på 65 kr. for erindringsskrivelser  

 vedrørende manglende betaling af afdrag på  

 henstandsbeløbet.
For at hindre omgåelse kan henstanden kun  

 gives i op til 7 år efter den indgåede aftale.
Er skatten ikke  

 endeligt betalt 7 år efter indgåelsen af overdragelsesaftalen,  

 forfalder restbeløbet til betaling ved udløbet af dette  

 indkomstår.
Skatten kan ikke fordeles liniært over de 7 år.  

 Der skal betales et beløb svarende til hele den modtagne ydelse som  

 afdrag på henstanden.
Hvis der er ydet henstand, og ydelserne endeligt  

 ophører, inden modtageren fra yderen har opnået  

 tilstrækkelige ydelser til dækning af skatten, frafaldes den  

 resterende del af skattekravet.
I den situation kan der derfor ikke foretages  

 fradrag efter ligningslovens regler, jf. forslagets § 1, nr. 1  

 (§ 12 B, stk. 4), for den del af saldoen, der svarer til et ikke  

 betalt henstandsbeløb efter den i § 2, nr. 2, foreslåede  

 bestemmelse i afskrivningslovens § 40, stk. 7.
 I det tilfælde, hvor de løbende ydelser ikke  

 betales fuldt ud, efter at modtageren har svaret den fulde avanceskat, er der  

 ikke længere tale om en henstandssituation, og situationen behandles  

 efter ligningslovens regler, jf. forslagets § 1, nr. 1 (§ 12 B,  

 stk. 4).
Hvis den skattepligtige groft tilsidesætter sine  

 forpligtelser i forbindelse med afvikling af henstanden, ophører  

 henstanden, og det resterende henstandsbeløb forfalder til betaling.  

 Der vil fra dette tidspunkt beregnes renter efter de almindelige regler.
Om  

 der er tale om en grov og gentagen misligholdelse afgøres på  

 baggrund af en vurdering af såvel misligholdelsens omfang og grund.  

 Nogle få dages forsinkelse med et afdrag vil ikke anses for en grov  

 tilsidesættelse.
For at undgå omkvalificerings- og  

 afgrænsningsproblemer foreslås ordningen anvendt på  

 såvel goodwill som andre immaterielle aktiver.
Henstandsordningen  

 berører ikke den anden parts (erhververens) adgang til at afskrive  

 på den erhvervede goodwill og andre immaterielle aktiver.
 Den i loven indeholdte kompetence for skatteministeren vil  

 blive udlagt til Told- og Skatteregionerne.
Uanset eventuel henstand skal de kommunale andele af  

 skatten af fortjenesten efter stk. 6, 1. og 2. pkt. afregnes i  

 indkomståret efter reglerne i lov om kommunal indkomstskat, det betyder  

 at staten i første omgang skal bære hele provenutabet ved  

 henstandsordningen.
Denne bestemmelse er alene rettet til den interne  

 afregning mellem staten og kommunerne, og bestemmelsen er skatteborgerne  

 uvedkommende.
Det anses dog for mest hensigtsmæssigt at indsætte  

 bestemmelsen i afskrivningsloven sammen med den øvrige regulering af  

 henstandsordningen.
Til § 3 Til nr. 1 og 2 Det foreslås, at de beløb, der er  

 skattepligtige eller fradragsberettigede efter de foreslåede regler i  

 ligningslovens § 12 B, stk. 4-7, medregnes til  

 kapitalindkomsten.
For modtageren og yderen vil beløb skulle medregnes  

 til kapitalindkomsten, når saldoen bliver negativ, eller hvis den  

 løbende ydelse ophører, inden saldoen bliver nul eller negativ.  

 Når saldoen bliver negativ, er det udtryk for, at de betalte ydelser  

 overstiger den kapitaliserede værdi på aftaletidspunktet.
Dette  

 vil almindeligvis skyldes, at de løbende ydelser indeholder et  

 renteelement.
Da renteindtægter og renteudgifter medregnes til  

 kapitalindkomsten, er det naturligt, at beløb, hvormed de  

 løbende ydelser afviger fra den kapitaliserede værdi på  

 aftaletidspunktet, også medregnes til kapitalindkomsten.
Den foreslåede bestemmelse henviser ikke til  

 ligningslovens § 12 B, stk. 8. Det indebærer, at det kun er  

 beløb, der skal medregnes til den skattepligtige indkomst hos de  

 oprindelige parter, der er kapitalindkomst.
Hvis modtageren afstår  

 retten til tredjemand, skal denne og senere erhververe medregne de  

 løbende ydelser til den personlige indkomst.
Med andre ord omfatter  

 bestemmelsen kun de personer, der skal føre saldo, dvs. den  

 oprindelige modtager og yderen.
Til § 4 Til nr. 1 og 2 Der er tale om præciseringer med det formål,  

 at gøre regelsættet lettere at overskue.
Til nr. 3 Forslaget indeholder for det første en  

 omformulering af bestemmelsen, således at det utvetydigt fremgår,  

 at der skal beregnes boafgift og tillægsboafgift af hele kapitalen  

 eller formuegodets værdi uden hensyntagen til brugs- eller  

 indtægtsnydelsen.
Hvor kapitalen eller formuegodet tilfalder den  

 afdødes efterlevende ægtefælle eller en offentlig  

 institution m.m., indtræder der afgiftspligt, uanset reglerne i  

 boafgiftslovens § 3, stk 1, litra a, henholdsvis § 3, stk. 2,  

 om afgiftsfritagelse for den pågældende modtagerkreds.
Det  

 foreslås tydeliggjort i selve lovteksten, at der skal betales en  

 boafgift på 15 pct. i de situationer, hvor kapitalen eller formuegodet  

 tilfalder afdødes efterlevende ægtefælle, Boafgiftslovens  

 regler for beregning af boafgiften på de 15 pct., herunder reglen i  

 boafgiftslovens § 6 om et bundfradrag på 196.600 kr.  

 (1999-niveau), og reglerne for beregning af tillægsboafgift finder  

 tilsvarende anvendelse i forhold til kapitaler eller formuegoder, der  

 tilfalder afdødes efterlevende ægtefælle eller en  

 offentlig institution m.m., som nævnt i boafgiftslovens § 3,  

 stk. 2.
Endvidere foreslås reglen om, at bo- og  

 tillægsboafgift kan betales af kapitalen, udvidet til også at  

 omfatte formuegoder, hvortil der ved dødsfaldet knyttes en brugs-  

 eller indtægtsnydelse.
Dette svarer til, hvad der i dag gælder i  

 forhold til gavesituationen.
Der er alene tale om en regel om, at afgiften  

 kan betales ud af kapitalen eller formuegodet, uden at dette får  

 afgiftsmæssige konsekvenser i forhold til boafgiftsloven.
Denne ret til  

 at kræve afgiften betalt af kapitalen eller formuegodet kan dog  

 begrænses i henhold til arveladers testamente, hvilket svarer til  

 nugældende praksis.
Endelig foreslås det, at det kun er i de  

 situationer, hvor brugs- eller indtægtsnydelsen stiftes ved selve  

 dødsfaldet, at afgiftsberegningen skal ske på grundlag af hele  

 kapitalens eller formuegodets værdi uden hensyntagen til brugs- eller  

 indtægtsnydelsen.
Hvor brugs- eller indtægtsnydelsen først  

 stiftes ved dødsfaldet, er situationen den, at hele kapitalen eller  

 formuegodet indgår i afdødes bo, og etableringen af brugs- eller  

 indtægtsnydelsen sker som et led i fordelingen af boets aktiver mellem  

 arvingerne m.v.
Da boafgiften og tillægsboafgiften beregnes af  

 arvebeholdningen, og det er hele kapitalen eller formuegodet, der  

 indgår i arvebeholdningen, bør afgiftsberegningen ske uden  

 hensyntagen til brugs- eller indtægtsnydelsen.
Hvor brugs- eller indtægtsnydelsen er stiftet  

 før dødsfaldet, er der derimod tale om en byrde på  

 kapitalen eller formuegodet, som har betydning for værdien af den  

 kapital eller det formuegode, der skal beregnes afgift af.
På den  

 baggrund foreslås det, at det for kapitaler eller formuegoder,  

 hvorpå der hviler en brugs- eller indtægtsnydelse, der er stiftet  

 før dødsfaldet, er hovedreglen i boafgiftslovens § 12 om  

 ansættelse til handelsværdi og boafgiftslovens § 13 om  

 fradrag for gældsforpligtelser og andre byrder, der skal finde  

 anvendelse.
Det vil sige, at de berørte aktiver i disse situationer  

 ansættes til handelsværdien, jf. boafgiftslovens § 12, og  

 ved opgørelsen af den afgiftspligtige beholdning fratrækkes  

 værdien af brugs- eller indtægtsnydelsen, som hviler på  

 kapitalen eller formuegodet, jf. boafgiftslovens § 13.
Til nr. 4 Der er tale om en præcisering med det formål  

 at gøre regelsættet lettere at overskue.
Til nr. 5 § 24, stk. 1, i forslaget er en  

 videreførelse af den nuværende § 24, stk. 3 og 4.
I § 24, stk. 2, foreslås det, at der  

 betales normal gaveafgift af kapitalens eller formuegodets værdi.
Der  

 skal ikke tages hensyn til, at der hviler en brugs- eller  

 indtægtsnydelse på gaven.
Det betyder, at værdien, der  

 lægges til grund for afgiftsberigtigelsen af en gave, hvorpå der  

 hviler en brugs- eller indtægtsnydelse, er hele værdien af  

 aktivet, således at der ikke gives fradrag for brugs- eller  

 indtægtsnydelsen.
På denne måde sikres det, at der svares  

 afgift af hele gaven, uanset om gavegiver har bestemt, at der skal være  

 tilknyttet en brugs- eller indtægtsnydelse eller ej.
En far kan således give sin søn en post  

 obligationer samtidig med, at datteren får den fremtidige  

 indtægtsnydelse hertil.
Sønnen skal betale 15 pct. i afgift af  

 obligationernes fulde værdi uden fradrag for indtægtsnydelsen, og  

 datteren er afgiftsfri af værdien af de løbende ydelser men skal  

 betale indkomstskat heraf, når de fremover udbetales.
Brugs- eller indtægtsnydelsen kan dog også  

 være udformet således, at den udgør et helt eller delvist  

 vederlag i en gensidigt bebyrdende aftale.
I denne situation indgår  

 brugs- eller indtægtsnydelsen ikke som en del af gaven, og det  

 foreslås derfor, at værdien af en sådan brugs- eller  

 indtægtsnydelse kan fratrækkes i afgiftsgrundlaget.
Beskatningen  

 af en sådan brugs- eller indtægtsnydelse vil herefter udelukkende  

 ske i henhold til de foreslåede regler i ligningslovens § 12B, jf.  

 lovforslagets § 1.
En brugs- eller indtægtsnydelse kan eksempelvis  

 anses for at være et vederlag i en gensidigt bebyrdende aftale, hvis  

 gavegiver forbeholder sig selv brugs- eller indtægtsnydelsen af en  

 kapital eller et formuegode.
En far kan eksempelvis overdrage sin  

 udlejningsejendom til sin søn.
Overdragelsen berigtiges ved  

 overtagelse af gæld, en kontant gave og ved at faderen forbeholder sig  

 selv en indtægtsnydelse af de fremtidige lejeindtægter.
I denne  

 situation må indtægtsnydelsen anses for en del af sønnens  

 vederlag for at overtage ejendommen.
Sønnen betaler derfor alene 15  

 pct. afgift af selve gaven.
Den kapitaliserede værdi af  

 indtægtsnydelsen afgiftsberigtiges ikke.
Den løbende ydelse  

 behandles efter de foreslåede regler i ligningsloven.
Et andet eksempel er en situation, hvor en mor overdrager  

 en post aktier til sin datter og forbeholder sig selv al fremtidigt afkast  

 herfra.
Moderens indtægtsnydelse må anses for at udgøre  

 datterens vederlag for overdragelsen.
Der skal derfor opgøres en  

 kapitaliseret værdi af den løbende indtægtsnydelse.
Den  

 kapitaliserede værdi fratrækkes i aktiernes samlede værdi,  

 hvorefter man har gavens egentlige værdi.
Datteren skal betale 15 pct.  

 i afgift af gavens værdi, og den løbende ydelse, som moderen  

 fremover modtager, behandles efter de foreslåede regler i  

 ligningsloven.
 Såfremt den løbende ydelse opgives, kan der  

 efter omstændighederne foreligge en afgiftspligtig gave, idet der i  

 så fald ikke ydes fuldt vederlag.
 Det foreslås i § 24, stk. 3, at uanset  

 hvem gaven gives til indenfor gavepersonkredsen i boafgiftsloven, skal der  

 betales almindelig gaveafgift. Ægtefæller, som ellers er  

 afgiftsfri, skal betale 15 pct. i afgift af gaven udover det afgiftsfri  

 grundbeløb nævnt i § 22, stk. 1.  

 Ægtefæller får dermed mulighed for at anvende bundfradraget  

 på 43.700 kr. (1999-niveau), som årligt reguleres efter  

 personskattelovens § 20.
 § 24,stk. 4, er en videreførelse af  

 reglen i den nuværende § 24, stk. 2, 2. pkt.
 § 24, stk. 5, er en videreførelse af den  

 gældende § 24, stk. 5.
Til § 5 Det foreslås, at loven træder i kraft den 1.  

 juli 1999 og har virkning for aftaler om løbende ydelser, der er  

 indgået denne dato eller senere.
For at sikre, at de hidtil  

 gældende regler, som fortsat skal gælde for tidligere  

 indgåede aftaler, der jo kan løbe mange år endnu, kan  

 læses direkte i lovteksten og ikke i en overgangsbestemmelse, er der  

 foretaget en opdeling af reglerne for løbende ydelser som led i  

 gensidigt bebyrdende aftaler på to bestemmelser.
Den foreslåede  

 bestemmelse i ligningslovens § 12 B finder efter sit stk. 1, alene  

 anvendelse på løbende ydelser, der udgør vederlag i  

 aftaler, der er indgået den 1. juli 1999 eller senere.
For aftaler  

 indgået inden denne dato gælder den foreslåede § 12,  

 stk. 7, 1.pkt., samt statsskattelovens § 4, hvorved de  

 gældende regler videreføres for løbende ydelser, der  

 udgør vederlag i aftaler, der er indgået før den 1. juli  

 1999. Begrundelsen herfor er dels, at det vil være særdeles  

 kompliceret at gå ind og oprette en saldo bagud i tid, dels at aftaler  

 indgået før lovens ikrafttræden er indgået på  

 baggrund af de eksisterende regler om dobbeltbeskatning/dobbeltfradrag,  

 hvorfor en eventuel anvendelse af de nye regler på sådanne gamle  

 aftaler vil føre til en utilsigtet omfordeling mellem parterne.
§ 4 finder anvendelse på boer og anmeldelser  

 vedrørende personer, som afgår ved døden den 1. juli 1999  

 eller senere.
For succession får loven virkning ved indtrædelse  

 efter 1. juli 1999 eller senere.
I tilfælde, hvor der skal betales  

 afgift af førstafdødes del af et fællesbo som  

 følge af, at den efterlevende ægtefælle indgår nyt  

 ægteskab, og boet ikke skiftes, finder § 4 anvendelse for  

 ægteskaber indgået efter den 1. juli 1999. § 4 finder  

 anvendelse på arv efter en førstafdøde  

 ægtefælle, som den efterlevende ægtefælle i et  

 uskiftet bo udbetaler efter ikrafttrædelsen.
Loven finder ligeledes  

 anvendelse på skifte af uskiftede boer, når begæring om  

 skifte indgives til skifteretten efter ikrafttrædelsen.
Endelig finder  

 § 4 anvendelse på gaver, som modtages på denne dag eller  

 senere.
Bilag 1 Lovforslaget sammenholdt med gældende lov Gældende formulering Lovforslaget § 1 I lov om påligningen af indkomstskat til staten (ligningsloven), jf.  

 lovbekendtgørelse nr. 819 af 3. november 1997, som senest ændret  

 ved § 3 i lov nr. 1033 af 23. december 1998, foretages følgende  

 ændringer:
 1. § 12, stk. 1, affattes således:
 § 12. Udgifter til løbende ydelser, som den  

 skattepligtige har forpligtet sig til at udrede, kan fradrages ved  

 opgørelsen af den skattepligtige indkomst efter reglerne i  

 stk. 2-7.
» Stk. 2-6. - - - 2. § 12, stk. 7, 1. pkt. affattes  

 således:
Stk. 7. Udgifter til ydelser som nævnt i stk. 1 kan  

 fradrages, hvis ydelsen udredes som et led i en gensidigt bebyrdende aftale.  

 Udgifter til sådanne ydelser kan dog ikke fradrages, når yderen  

 er forpligtet til at udrede dem til selvejende institutioner, stiftelser,  

 fonde m.v., som er stiftet af den skattepligtige.
Det samme gælder,  

 hvis institutionen m.v. er stiftet af den skattepligtiges  

 ægtefælle, af disses forældre eller livsarvinger, eller  

 hvis disse personer har en bestemmende indflydelse over institutionen m.v.  

 Stedbørn og plejebørn sidestilles med livsarvinger.
» 3. Efter § 12 A indsættes:
» Stk. 2. Parterne skal til brug for opgørelsen af den  

 skattepligtige indkomst foretage en kapitalisering af den løbende  

 ydelse.
Kapitaliseringen skal foretages i forbindelse med indgåelsen af  

 den gensidigt bebyrdende aftale.
Den af parterne foretagne kapitalisering er  

 undergivet de skatteansættende myndigheders prøvelse.
Er den  

 skatteansættende myndighed for modtager og yder af den løbende  

 ydelse ikke den samme, foretages prøvelsen af den  

 skatteansættende myndighed for modtager efter høring af den  

 skatteansættende myndighed for yder.
Det skal endvidere fremgå af  

 parternes aftale, hvilke aktiver der vederlægges med en løbende  

 ydelse.
Parterne skal senest samtidig med udløbet af fristen for  

 indgivelse af selvangivelse for det indkomstår, hvori aftalen  

 indgås, til de skatteansættende myndigheder indsende meddelelse  

 om den indgåede aftale, herunder oplysning om kapitaliseringen og den  

 efter 5. pkt. foretagne fordeling.
Stk. 3. Parterne, der har indgået aftale om den  

 løbende ydelse, skal hver især føre en saldo, hvor den  

 kapitaliserede værdi i aftaleåret, som opgjort efter stk. 2,  

 anvendes som indgangsværdi.
For hvert indkomstår reduceres  

 saldoen med de i det pågældende indkomstår betalte ydelsers  

 nominelle værdi.
Den således nedskrevne saldo videreføres  

 til det efterfølgende år.
Saldoen føres til og med det  

 indkomstår, hvori den løbende ydelse endeligt ophører,  

 eller hvori saldoen bliver negativ.
Parterne skal senest samtidig med  

 udløbet for fristen for indgivelse af selvangivelse for det enkelte  

 indkomstår oplyse saldoen til de skatteansættende  

 myndigheder.
Stk. 4. Sålænge saldoen er positiv, beskattes de  

 betalte ydelser ikke hos modtageren.
I det indkomstår, hvor  

 saldoen bliver negativ, skal modtageren medregne det negative beløb  

 til den skattepligtige indkomst for dette indkomstår.
I  

 efterfølgende indkomstår medregnes de i det  

 pågældende indkomstår betalte ydelser til den  

 skattepligtige indkomst.
Hvis den løbende ydelse endeligt  

 ophører, inden saldoen bliver nul eller negativ, kan et beløb  

 svarende til saldoen fradrages ved opgørelsen af modtagerens  

 skattepligtige indkomst i det indkomstår, hvori den løbende  

 ydelse er ophørt.
Der kan dog ikke foretages fradrag for den del af  

 saldoen, som svarer til et beløb, der er fastsat som vederlag for et  

 aktiv, hvor avancen ved afståelsen af et sådant aktiv ikke er  

 skattepligtig, eller til et beløb, der svarer til grundlaget for et  

 ikke betalt henstandsbeløb efter afskrivningslovens § 40,  

 stk. 7.
Stk. 5. Sålænge saldoen er positiv, kan yderen  

 ikke foretage fradrag for de betalte ydelser.
I det indkomstår, hvori  

 saldoen bliver negativ, kan yderen fradrage det negative beløb i den  

 skattepligtige indkomst.
I efterfølgende indkomstår kan de i det  

 pågældende indkomstår betalte ydelser fradrages i den  

 skattepligtige indkomst.
Hvis den løbende ydelse endeligt  

 ophører, inden saldoen bliver nul eller negativ, skal et beløb  

 svarende til saldoen medregnes ved opgørelsen af yderens  

 skattepligtige indkomst i det indkomstår, hvori den løbende  

 ydelse er ophørt.
Der skal dog ikke ske beskatning for den del af  

 saldoen, som svarer til et beløb, der er fastsat som vederlag for et  

 aktiv, hvor avancen ved afståelse af et sådant aktiv ikke er  

 skattepligtig, og hvor der ikke har kunnet foretages skattemæssige  

 afskrivninger eller fradrag for udgiften til anskaffelsen af aktivet.
Stk. 6. Afstår modtageren retten til den løbende  

 ydelse, beskattes modtageren efter 2. og 3. pkt.
Modtagerens saldo reduceres  

 med det kontantomregnede vederlag for retten til den løbende ydelse,  

 og stk. 4 finder tilsvarende anvendelse.
Føres der ikke saldo,  

 jf. stk. 3, 4. pkt., medregnes vederlaget til modtagerens skattepligtige  

 indkomst.
Sker afståelsen af retten til den løbende ydelse ved  

 gave, arv eller arveforskud, sættes vederlaget til rettens  

 handelsværdi på overdragelsestidspunktet.
Stk. 7. Sker den i stk. 6 nævnte afståelse af  

 den løbende ydelse til yderen, fragår den kontantomregnede  

 værdi af det af yderen betalte vederlag på dennes saldo, og  

 stk. 5 finder tilsvarende anvendelse.
Føres der ikke saldo, jf.  

 stk. 3, 4. pkt., fradrages vederlaget i yderens skattepligtige indkomst.  

 Sker afståelsen af retten til den løbende ydelse ved gave, arv  

 eller arveforskud, sættes vederlaget til rettens handelsværdi  

 på overdragelsestidspunktet.
 Stk. 8. Sker den i stk. 6 nævnte afståelse af  

 den løbende ydelse til tredjemand, skal denne samt senere erhververe  

 medregne ydelserne i den skattepligtige indkomst i de indkomstår, hvori  

 ydelserne betales.
Stk. 9. Overdrager yderen forpligtelsen til at betale  

 de løbende ydelser, fragår det af yderen herfor betalte vederlag  

 på yderens saldo.
Føres der ikke saldo, jf. stk. 3, 4.  

 pkt., fradrages vederlaget i yderens skattepligtige indkomst.
Erhververen af  

 forpligtelsen skal kapitalisere og føre saldo over de overtagne  

 ydelser efter reglerne i stk. 2 - 11.
 Stk. 10. Reglerne i stk. 2 - 9 kan kun anvendes for en  

 løbende ydelse, hvis mindst den ene af de parter, der indgår  

 aftalen om denne ydelse, på tidspunktet for aftalens indgåelse er  

 omfattet af kildeskattelovens § 1 eller § 2, stk. 1, litra d,  

 eller selskabsskattelovens § 1 eller § 2, stk. 1, litra a.  

 Hvis den anden part efterfølgende bliver omfattet af kildeskattelovens  

 § 1 eller selskabsskattelovens § 1, anvendes reglerne i stk. 2  

 - 9. Den kapitaliserede værdi ved aftalens indgåelse  

 nedsættes med de løbende ydelser, der er betalt i perioden  

 mellem dette tidspunkt og tidspunktet for indtræden af  

 skattepligten.
Stk. 11. Stk. 3-10 finder ikke anvendelse, hvis yderen er  

 forpligtet til at udrede de løbende ydelser til selvejende  

 institutioner, stiftelser, fonde m.v., som er stiftet af yderen selv eller  

 yderens ægtefælle, disses forældre eller livsarvinger.
Det  

 samme gælder, hvis de i 1. pkt. nævnte personer har en  

 bestemmende indflydelse over institutionen m.v.
Stedbørn og  

 plejebørn sidestilles med livsarvinger.«  

.
§ 2 I lov nr. 433 af 26. juni 1998 om skattemæssige afskrivninger  

 (afskrivningsloven) foretages følgende ændringer:
§ 40.- - - 1. I § 40, stk. 2, indsættes efter  

1.pkt.:
Stk. 2. Ved erhvervelse af andre immaterielle aktiver  

 såsom særlig fremstillingsmetode eller lignende (knowhow),  

 patentret, forfatter- og kunstnerret og ret til mønster eller  

 varemærke eller ved erhvervelse af retten ifølge en udbytte-,  

 forpagtnings- eller lejekontrakt kan erhververen fra og med det  

 indkomstår, hvori der er indgået endelig aftale om overdragelsen,  

 afskrive anskaffelsessummen i sin skattepligtige indkomst med indtil 1/7  

 årligt.
Ved erhvervelse af rettigheder, der er beskyttet efter anden  

 lovgivning, og hvor den resterende beskyttelsesperiode på  

 aftaletidspunktet er mindre end 7 år, erstattes den i 1. pkt.  

 nævnte sats med en sats, der svarer til, at anskaffelsessummen  

 afskrives med lige store årlige beløb over den resterende  

 beskyttelsesperiode.
» Stk. 3-5.- - - Stk. 6. Ved salg eller opgivelse af aktiver omfattet af  

 stk. 1 og 2 medregnes fortjeneste eller tab ved opgørelsen af den  

 skattepligtige indkomst.
Fortjeneste eller tab opgøres som forskellen  

 mellem afståelsessummen og anskaffelsessummen med fradrag for samtlige  

 foretagne afskrivninger, herunder forlods afskrivninger.
 2. I § 40, stk. 6 indsættes efter 2.  

 pkt.:
Stk. 7-8.- - - 3. I § 40 indsættes efter stk. 6, som  

 nyt stykke:
» Stk. 7 og 8 bliver herefter stk. 8 og 9.
§ 3 I lov om indkomstskat for personer m.v. (personskatteloven), jf.  

 lovbekendtgørelse nr. 717 af 2. oktober 1998, som ændret ved  

 § 8 i lov nr. 910 af 16. december 1998 og § 4 i lov nr. 1026 af 23  

 december 1998foretages følgende ændringer:
§ 4. Kapitalindkomst omfatter det samlede nettobeløb  

 af 1)	renteindtægter og renteudgifter samt fradrag efter  

 ligningslovens § 6 og § 6 A, 2)	skattepligtige gevinster og fradragsberettigede tab efter  

 kursgevinstloven, 3)	beregnet kapitalafkast i selvstændig erhvervsvirksomhed efter  

 virksomhedsskattelovens § 7, som overføres til den skattepligtige  

 inden fristen for indgivelse af selvangivelse for indkomståret, med  

 fradrag af kapitalafkast, der er medregnet i den personlige indkomst efter  

 virksomhedsskattelovens § 23 a, 3	a)	beregnet kapitalafkast efter virksomhedsskattelovens § 22  

 a med fradrag af kapitalafkast, der er medregnet i den personlige indkomst  

 efter virksomhedsskattelovens § 23 a, 4)	skattepligtigt aktieudbytte omfattet af ligningslovens § 16 A  

 bortset fra beløb omfattet af § 4 a, stk. 1, nr. 1, 3 og  

 5, 5)	skattepligtig fortjeneste, fradragsberettigede tab og skattepligtige  

 afståelsessummer efter aktieavancebeskatningslovens §§ 2, 2 a, 2  

 c, 2 d og 4 eller ligningslovens § 16 B bortset fra beløb  

 omfattet af § 4 a, stk. 1, nr. 2, 4, 6 og 7, 5	a)	skattepligtig fortjeneste og fradragsberettiget tab ved  

 udlodning af likvidationsprovenu og afståelse af andelsbeviser m.v.  

 efter aktieavancebeskatningslovens § 2 b, 6)	overskud eller underskud af en- eller tofamilieshuse m.v.,  

 fritidshuse, ejerlejligheder, grunde og lignende, jf. ligningslovens  

 § 15 A, samt beregnet lejeværdi af ejendomme omfattet af  

 ligningslovens § 15 C, 7)	de i ligningslovens § 8, stk. 3, omhandlede provisioner  

 m.v., 8)	rentekorrektion efter virksomhedsskattelovens § 11,  

 stk. 3, 9)	nedslag efter lov om nedslag i skatteansættelsen for  

 renteindtægter m.v. §§ 3 og 4, 10)	indkomst ved selvstændig erhvervsvirksomhed, når  

 antallet af ejere er større end 10 og den skattepligtige ikke deltager  

 i virksomhedens drift i væsentligt omfang, samt indkomst ved  

 selvstændig erhvervsvirksomhed efter ligningslovens § 8 K,  

 stk. 2, når antallet af personlige ejere er større end 2 og  

 den skattepligtige ikke deltager i virksomhedens drift i væsentligt  

 omfang, 11)	indbetalinger som nævnt i ligningslovens § 14 A,  

 stk. 1, 12)	indkomst ved udlejning af afskrivningsberettiget fast ejendom og  

 inventar heri uanset antal ejere, når formidling eller administration  

 af udlejning varetages af en anden virksomhed for flere end 10 personer, og  

 den skattepligtige ikke deltager i virksomhedens drift i væsentligt  

 omfang.
Tilsvarende gælder, når flere end 10 personer som led i  

 fælles udlejning udlejer afskrivningsberettiget fast ejendom til samme  

 lejer, og den skattepligtige ikke deltager i virksomhedens drift i  

 væsentligt omfang, 13)	indkomst fra udlejning af afskrivningsberettigede driftsmidler og  

 skibe uanset antal ejere, når den skattepligtige ikke deltager i  

 virksomhedens drift i væsentligt omfang, 14)	vederlag, der omfattes af ligningslovens § 5 C, 15)	afkast efter pensionsbeskatningslovens § 53 A,  

 stk. 3, 16)	fortjeneste opgjort efter ejendomsavancebeskatningslovens  

 regler.
 1. I § 4, stk. 1, nr. 16,  

 ændres »regler.«  

 til: »regler og«.
 2. I § 4, stk. 1, indsættes som nr.  

 17:
» Stk. 2-8. - - - § 4 I lov om afgift af dødsboer og gaver (boafgiftsloven), jf.  

 lovbekendtgørelse nr. 595 af 12. august 1998, som ændret ved  

 § 10 i lov nr. 910 af 16. december 1998 og ved § 1 i lov nr. 143 af 17.  

 marts 1999, foretages følgende ændringer:
§ 3. Undtaget fra afgiftspligten er endvidere a)	arv og forsikringer m.v., der tilfalder afdødes ikke  

 fraseparerede ægtefælle, 1. I § 3, stk. 1, litra a, indsættes efter  

»ægtefælle«  

 : », jf. dog § 14, stk. 2«.
b)	udbetalinger, der tilfalder afdødes fraseparerede eller  

 fraskilte ægtefælle i henhold til enkepensionsloven eller  

 tilsvarende bestemmelser i pensionsregulativer eller forsikringsbetingelser,  

 og som er omfattet af pensionsbeskatningslovens § 2, c)	pensioner og udbetalinger omfattet af pensionsbeskatningslovens  

 § 20, stk. 1, nr. 1 eller 2, der tilfalder afdødes  

 børn eller stedbørn under 24 år, d)	forsikringer m.v., der udbetales fra Arbejdsmarkedets  

 Tillægspension, lovpligtige ulykkesforsikringer og arbejdsgiverbetalte  

 ulykkesforsikringer i anledning af arbejdsulykker, e)	forsikringsbeløb eller den del deraf, som en begunstiget selv  

 har betalt præmierne eller vederlaget for, og f)	brugs- og indtægtsnydelser.
 Stk. 2. Skatteministeren er bemyndiget til at bevilge  

 afgiftsfritagelse for arv, legat og forsikringer m.v. til offentlige  

 institutioner, den danske folkekirke, valgmenigheder, religiøse  

 samfund, foreninger, selskaber eller stiftelser med almenvelgørende  

 eller andet almennyttigt formål.
 2. I § 3, stk. 2, indsættes efter »almennyttigt formål« :  

», jf. dog § 14, stk. 2«.
 3. § 14 affattes således:
 § 14. Af kapitaler og formuegoder, hvorpå der hviler en  

 brugs- eller indtægtsnydelse, betales boafgift og tillægsboafgift  

 af hele kapitalens eller formuegodets værdi, jf. § 12,  

 stk. 1. Det gælder, uanset om betingelserne for afgiftsfritagelse  

 af kapitalen og formuegodet i § 3 i øvrigt er opfyldt.
» Stk. 2. Afgifter af den i stk. 1 nævnte kapital kan  

 betales af kapitalen.
 Stk. 2. § 3 finder ikke anvendelse for så vidt  

 angår kapitaler og formuegoder som nævnt i stk. 1. Af arv  

 som nævnt i stk. 1, der tilfalder den afdødes ikke  

 fraseparerede ægtefælle, betales der boafgift, jf. § 1,  

 stk. 1. Af arv som nævnt i stk. 1, der tilfalder offentlige  

 institutioner m.v. som nævnt i § 3, stk. 2, betales boafgift  

 og tillægsboafgift, jf. § 1, stk. 1 og 2.
Stk. 3. Afgifter af de i stk. 1, nævnte kapitaler  

 og formuegoder kan betales af kapitalen eller formuegodet.« § 22. stk. 1-2. - - - Stk. 3. Gaver mellem ægtefæller, der ikke er  

 fraseparerede, er afgiftsfri.
 I § 22, stk. 3, indsættes efter »afgiftsfri«: », jf. dog § 24, stk. 3«.
 § 24 affattes således:
 § 24. Af kapitaler og formuegoder, hvorpå der hviler en  

 brugs- og indtægtsnydelse, betales 36,25 pct. i afgift af gaven.
» Stk. 2. Afgiften betales af hele kapitalens eller formuegodets  

 værdi, jf. § 27, stk. 1. Afgiften kan betales af kapitalen  

 eller formuegodet.
Hvor giver forbeholder sig selv brugs- eller  

 indtægtsnydelse af gaven, betales afgiften dog kun af værdien med  

 fradrag af værdien af brugs- eller indtægtsnydelsen.
Når  

 denne ophører ved død eller opgives, indtræder  

 afgiftspligten efter kapitel 1 eller kapitel 5 af værdien af brugs-  

 eller indtægtsnydelsen svarende til den tidligere fratrukne  

 værdi.
 Stk. 2. Hvis en kapital eller et formuegode gives som gave, og  

 der på kapitalen eller formuegodet hviler en brugs- eller  

 indtægtsnydelse, der ikke udgør et helt eller delvist vederlag i  

 en gensidig bebyrdende aftale, betales gaveafgift af kapitalens eller  

 formuegodets værdi uden hensyntagen til brugs- eller  

 indtægtsnydelsen.
 Stk. 3. Brugs- og indtægtsnydelser, hvortil der er  

 knyttet en kapital eller et formuegode, er afgiftsfri.
 Stk. 3. § 22, stk. 3, finder ikke anvendelse for  

 så vidt angår gaver som nævnt i stk. 2.  

 Ægtefællen betaler 15 pct. i afgift af gaver som nævnt i  

 stk. 2, i det omfang gaverne i et kalenderår overstiger  

 grundbeløbet i § 22, stk. 1.
 Stk. 4. Underhold i giverens hjem eller på hospital,  

 på plejehjem eller lignende er afgiftsfri.
 Stk. 4. Afgifter af de i stk. 2 nævnte kapitaler og  

 formuegoder kan betales af kapitalen eller formuegodet.
 Stk. 5. Gaveafgift af en gave, som gavegiver betaler for  

 gavemodtager, er afgiftsfri for gavemodtager.
 Stk. 5. Gaveafgift, som gavegiver betaler for gavemodtager, er  

 afgiftsfri for gavemodtager.«.
