Betænkning afgivet af Miljø- og  

 Planlægningsudvalget den 20. maj 1999 Betænkning over Forslag til lov om forurenet jord Udvalget har behandlet lovforslaget i en række  

 møder og har herunder stillet spørgsmål til miljø-  

 og energiministeren, som denne har besvaret skriftligt.
 Nogle af udvalgets spørgsmål til  

 miljø- og energiministeren og dennes svar herpå er optrykt som  

 bilag til betænkningen.
 Endvidere har udvalget modtaget skriftlige og/eller  

 mundtlige henvendelser fra:
Amtsrådsforeningen, Danske Entreprenører, Danske Vandværkers Forening, Ejendomsforeningen Danmark, Forsikring & Pension, Kommunernes Landsforening, Pagh, Peter, Københavns Universitet og Realkreditrådet.
 Der er af miljø- og energiministeren stillet  

 ændringsforslag, hvorom henvises til de ledsagende  

 bemærkninger.
 Miljø- og energiministeren har over for udvalget  

 tilkendegivet følgende:
I.
Modificering af det fulde forureneransvar 1. Det fulde (ubetingede) forureneransvar sigter ikke  

 mod den uskyldige grundejer Ministeren har oplyst, at lovforslagets fulde (ubetingede)  

 forureneransvar ikke er et grundejeransvar, men et forureneransvar.
Det  

 betyder, at en grundejer, der ikke selv har forårsaget  

 jordforureningen, ikke efter forslagets nye ansvarsregler kan  

 pålægges at foretage en oprydning af en forurenet grund, som han  

 måtte have erhvervet i god tro (det vil sige, at grundejeren ikke  

 vidste eller burde have vidst, at der var varslet eller meddelt påbud  

 til forureneren).
 Køberen af en forurenet ejendom kan kun forpligtes  

 til at rydde op efter sælger, hvis der bl.a. er forvarslet eller  

 meddelt påbud til sælgeren eller en tidligere ejer.
2. Det fulde (ubetingede) forureneransvar sigter ikke  

 mod privates (ikkeerhvervsmæssige) forureninger I øvrigt har ministeren præciseret, at det  

 fulde (ubetingede) forureneransvar ikke omfatter private boligejeres  

 forureninger, bortset fra forureninger fra villatanke, der er omfattet af den  

 obligatoriske forsikringsordning.
3. Det fulde (ubetingede) forureneransvar gælder  

 ikke for udlejer Endvidere har ministeren præciseret, at det fulde  

 (ubetingede) forureneransvar for oprydninger kun gælder for fremtiden,  

 og at dette ansvar ikke gælder for udlejere af erhvervsejendomme.
Det  

 betyder, at en udlejer ikke hæfter for den forurening, som hans lejer  

 forårsager.
Derimod gælder det, at for boligejendomme med tanke  

 over 6000 l anses udlejeren som forurener.
 Ministeren har i den forbindelse oplyst, at  

 Miljøstyrelsen kun er bekendt med, at der i et enkelt tilfælde  

 anvendes en olietank over 6000 l til villaer.
4. Forpagtning af landbrugsarealer Ligeledes har ministeren præciseret, at det er  

 driftsherren af en virksomhed, der har ansvaret for en forurening, som  

 virksomheden forårsager.
Såfremt der forårsages en  

 forurening af jorden, er det forpagteren i dennes egenskab af driftsherre,  

 som et eventuelt påbud skal rettes til.
 Ministeren har oplyst, at såfremt forpagteren  

 undlader at efterkomme et gyldigt påbud og derved påfører  

 ejeren et tab, vil denne ved domstolene kunne kræve dette tab erstattet  

 efter reglerne i enten kontraktsretlige forhold eller dansk rets almindelige  

 regler om erstatning uden for kontrakt.
5. Ikrafttræden af det fulde (ubetingede)  

 forureneransvar for villatanke under 6000 l Ministeren har oplyst, at ansvaret først  

 sættes i kraft, når der er etableret en forsikringsordning.
 Ministeren har præciseret, at det fulde (ubetingede)  

 forureneransvar for villatanke tidligst kan træde i kraft, når  

 der er etableret en forsikringsordning, der er i overensstemmelse med de  

 nationale og EU-retlige konkurrenceregler.
6. Ikke fuldt (ubetinget) forureneransvar ved brand og  

 hærværk På baggrund af udvalgsbehandlingen har ministeren  

 givet tilsagn om at modificere det fulde (ubetingede) forureneransvar  

 på 2 punkter.
Det drejer sig om brand og hærværk.
Efter  

 modificeringen vil myndighederne, såfremt en given forurening skyldes  

 hærværk eller brand, kun kunne udstede oprydningspåbud som  

 efter gældende regler.
Ministeren har derfor stillet  

 ændringsforslag herom.
II.
Lempet ubetinget undersøgelsespåbud 7. Det offentlige afholder udgiften ved »uberettigede«  

 påbud Ministeren har givet tilsagn om at ændre  

 lovforslaget, således at en forurener, der modtager et  

 undersøgelsespåbud, hvor der ved undersøgelsen ikke  

 konstateres forurening, slipper for at afholde udgifterne.
Disse afholdes i  

 stedet af den myndighed, der har udstedt påbudet.
Ministeren fremsætter derfor ændringsforslag,  

 således at § 40, stk. 1, ændres til: »Miljømyndigheden,  

 jf. § 39, kan påbyde en forurener, jf. § 41, stk. 3, nr. 1, 1. pkt., og  

 nr. 2,  « (ordene »mulig« og »for egen regning« udgår). Det er ikke  

 hermed tanken at ændre på grundlaget, på hvilket et  

 påbud kan meddeles.
Derimod vil udgifterne ikke endeligt skulle  

 afholdes af påbudsadressaten, såfremt det måtte vise sig,  

 at der ikke er forurening, eller at den ikke helt eller delvis stammer fra  

 den pågældende.
8. Ansvarsgrundlaget ved  

 undersøgelsespåbud Formuleringen af lovforslagets § 40, stk. 2, tilsigter  

 ikke nogen tilbagevirkende kraft ud over, hvad der måtte følge  

 af den nuværende § 72 i miljøbeskyttelsesloven.
Ministeren har  

 givet tilsagn om at fremsætte ændringsforslag vedrørende  

 undersøgelsespåbud, for så vidt angår gamle  

 forureninger, såfremt Højesterets dom i den verserende retssag  

 om miljøbeskyttelseslovens § 72 medfører, at ansvarsgrundlaget  

 i lovforslagets § 40 har tilbagevirkende kraft.
Det er på denne  

 baggrund ikke fundet nødvendigt at indføre noget loft for  

 undersøgelsesudgifter, der vedrører forureninger før  

 lovens ikrafttræden.
III.
Sikring af hurtigt offentligt  

 kortlægningsarbejde 9. Pligt til kortlægning af boligejendomme fra V1  

 til V2 i løbet af 2 år Ministeren har oplyst, at han er opmærksom på,  

 at det forhold, at en ejendom er under forureningskortlægning, kan give  

 anledning til vanskeligheder for den pågældende grundejer,  

 særligt i en salgssituation.
Ministeren er derfor indstillet på at indføre  

 en pligt for amterne til at føre boligejendomme, som er kortlagt  

 på vidensniveau 1, frem til vidensniveau 2 i løbet af en  

 toårig periode, således at boligejerne ikke skal leve med  

 usikkerheden i en ubestemt lang periode.
Undersøgelser for  

 boligejendomme tilmeldt Oliebranchens Miljøpulje sker fortsat efter  

 denne ordning.
Ministeren fremsætter ændringsforslag til § 7  

 således, at når et areal er kortlagt på vidensniveau 1, kan  

 en boligejer (grundejer) kræve, at de i stk. 1 og 2 omhandlede  

 undersøgelser skal være afsluttet inden for højst to  

 år.
Viser undersøgelserne, at arealet ikke er forurenet, skal  

 kortlægning under vidensniveau 1 ophæves.
IV.
Kortest mulig ventetid for offentlig oprydning  

 tilstræbes 10. Hvor længe skal en boligejer vente på  

 en offentlig oprydning? Ministeren er enig i at tilstræbe den kortest mulige  

 ventetid og noterer, at der er enighed om, at en gennemførelse af  

 lovforslaget betyder en fremrykning af oprydningstidspunktet, fordi der sker  

 en målrettet indsats.
Samtidig afhænger ventetiden af de  

 årlige bevillinger på finansloven, antallet af kortlagte grunde  

 samt teknologiudviklingen.
11. Brugervenlig registrering Ministeren har oplyst, at han er indstillet på at  

 forbedre forholdene for den boligejer, som har fået foretaget en  

 offentlig oprydning, hvor de miljø- og sundhedsmæssige problemer  

 af hensyn til arealanvendelsen er blevet løst, men hvor ejendommen  

 fortsat er kortlagt.
Ved et ændringsforslag fastsættes en pligt  

 for myndighederne til at registrere oplysningen om denne oprydning.
V.
Forsikringsmulighed og fleksibel ikrafttræden 12. Forsikringsdækning af »villatanke« Ministeren har oplyst, at den lovpligtige  

 forsikringsordning for boligejere med olietanke til opvarmning vil blive  

 iværksat som et servicetilbud fra oliebranchen uden direkte  

 omkostninger for boligejeren.
13. Forsikringsdækning for mindre  

 erhvervstanke Ministeren har oplyst, at han er positiv med hensyn til at  

 se nærmere på mulighederne for forsikringsdækning af de  

 udgifter, som opfyldelse af påbud om undersøgelser og/eller  

 oprydning efter forureninger fra mindre erhvervstanke medfører.
Ministeren har derfor aftalt med oliebranchen, at den vil  

 undersøge mulighederne for at etablere en forsikringsordning for  

 mindre erhvervstanke.
Branchen har tilkendegivet en positiv holdning hertil,  

 og på baggrund heraf vil Miljøstyrelsen indlede et konstruktivt  

 samarbejde med oliebranchen herom.
 Ministeren har endvidere tilkendegivet, at det ubetingede  

 forureneransvar først sættes i kraft den 1. januar 2001, som det  

 fremgår af punkt 14.
14. Forsikringsmuligheder i forhold til  

 ikrafttræden af det ubetingede ansvar Ministeren har med henblik på at give  

 forsikringsselskaberne og dermed virksomhederne bedst mulige betingelser for  

 at etablere og indkøre en hensigtsmæssig forsikringsordning  

 givet tilsagn om at udskyde lovens ikrafttræden af det fulde  

 forureneransvar med 12 måneder til den 1. januar 2001.
VI.
Koordineret prioriteringsgrundlag 15. Koordinering med vandforsyningsloven Ministeren har oplyst, at der ved jordforureningslovens  

 administration skal ske en koordinering med vandforsyningsloven, når  

 det drejer sig om at beskytte grundvand til drikkevandsformål.
16. Amternes afholdelse af udgifter uden for loven Ministeren har derudover oplyst, at jordforureningsloven  

 ikke hindrer, at amterne kan afholde udgifter uden for lovens  

 indsatsområder.
VII.
Fleksibel styring af jordstrømme 17. Pligt til anmeldelse af jordflytninger Ministeren har oplyst, at lovforslaget indfører en  

 pligt til at anmelde jordflytninger fra kortlagte arealer.
Ministeren har  

 bekræftet, at dette er en begrænsning i forhold til  

 Jordforureningsudvalgets forslag, idet Jordforureningsudvalget foreslog  

 anmeldelse af alle jordflytninger.
Lovforslagets kortlægningssystem har  

 muliggjort denne begrænsning og dermed et mindre bureaukratisk system.  

 Selv hvis det tages i betragtning, at størstedelen af den jord, der  

 flyttes, stammer fra byområder, kan det anslås, at højst  

 15 pct. af jordflytningerne vil ske fra kortlagte arealer.
Uden den  

 foreslåede kortlægningsmodel måtte man have mistanke til al  

 jord fra byområder.
18. Akutte jordflytninger Ministeren fremsætter ændringsforslag, som  

 åbner mulighed for i visse tilfælde administrativt og  

 midlertidigt at undtage akutte jordflytninger fra kravet om forudgående  

 anmeldelse.
19. Ubureaukratisk administration Ministeren har givet tilsagn om, at der med udgangspunkt i  

 lovforslagets bestemmelser om jordflytning lægges op til, at der skal  

 ske en udmøntning i bekendtgørelser, som kan gøre  

 området så administrerbart og så ubureaukratisk som  

 muligt, således at entreprenøren kun skal fremsende brev  

 om anmeldelse til én myndighed (kommunen, hvor opgravning finder  

 sted) samtidig med, at styringen af den forurenede jord fastholdes.
En  

 bekendtgørelse om genanvendelse af jord i bygge- og  

 anlægsarbejder er allerede i offentlig høring.
Ministeren  

 præciserer, at der kun skal anmeldes til én myndighed ved  

 jordflytning til deponerings- og behandlingsanlæg.
VIII.
Udvikling af og fastsættelse af ensartede  

 kriterier 20. Kriteriefastsættelse Ministeren er enig i, at der med hensyn til  

 kortlægning, oprydning og jordflytning er behov for en  

 tydeliggørelse af, hvorledes begrebet »ren  

 jord« udfyldes ved hjælp af kriterier og  

 metoder i vejledninger og bekendtgørelser.
Udviklingen af  

 værktøjer til vurdering af forurenet jord på en ensartet  

 og operationel måde er kommet langt, blandt andet er der udsendt  

 vejledninger med jordkvalitetskriterier og risikovurderingsmetoder.  

 Ministeren er indstillet på snarest muligt at færdiggøre  

 en bekendtgørelse med ensartede kriterier for tungmetal i jord, der  

 må genanvendes.
Miljøstyrelsen arbejder videre med at  

 undersøge jords egenskaber med hensyn til udvaskning af forurening fra  

 jorden til grundvandet.
Så snart der foreligger resultater af  

 undersøgelserne, har ministeren givet tilsagn om at arbejde for, at  

 bekendtgørelsens kriterier udvides med andre forureninger end  

 tungmetaller.
IX.
Forbedret mulighed for tilbagesøgning af  

 udlæg til oprydning 21. Erstatning hos andre forurenere Ministeren har oplyst, at det fremgår af  

 bemærkningerne til lovforslagets § 43, stk. 3, at i de tilfælde,  

 hvor en forurener mødes med påbud om at iværksætte  

 foranstaltninger over for en forurening, der kan henføres til flere  

 forurenere, afgøres det indbyrdes økonomiske forhold mellem  

 forurenerne efter den almindelige erstatningsret.
 Ministeren har tilkendegivet, at han er indstillet  

 på at fremsætte ændringsforslag med henblik på  

 på bedste vis at sikre, at den forurener, der har afholdt udgifterne  

 til en samlet oprydning m.v. på baggrund af et påbud meddelt  

 efter § 43, stk. 3, kan søge regres hos de øvrige forurenere.  

 Ministeren fremsætter derfor ændringsforslag om et nyt § 43, stk.  

 4, som fastlægger, at den forurener, der har ryddet op,  

 kan søge regres på det ansvarsgrundlag, som fremgår af §  

 41.
 Forpligtelsen for de øvrige forurenere til at  

 bidrage økonomisk til undersøgelser og  

 afværgeforanstaltninger følger således principielt de  

 ansvarsregler, som gælder for myndighedernes adgang til udstedelse af  

 påbud efter loven.
 I mangel af enighed må den endelige udgiftsfordeling  

 fastlægges af domstolene.
Ministeren har tilkendegivet, at han, uanset det  

 nævnte ændringsforslag, nøje vil følge, hvorledes  

 de kommende sager vedrørende § 43, stk. 3, forløber, med  

 henblik på at vurdere belastningerne for de involverede forurenere.  

 Såfremt praksis måtte vise sig mod forventning at give anledning  

 til urimelige byrdefordelinger, er ministeren indstillet på at  

 drøfte en ændring af § 43, stk. 3. Ændringen vil sigte  

 på, at myndigheden   i det tilfælde, at flere forurenere, til  

 hvilke der er meddelt påbud efter § 43, stk. 1, ikke kan blive enige om  

 sammen at efterkomme påbudene   kan iværksætte det  

 påbudte.
Hver af forurenerne kan herefter forpligtes til at dække  

 myndighedernes omkostninger, uanset om skaden er hændelig, og uanset  

 hvilken andel den pågældende har i forureningen, jf. stk. 2. Har  

 en forurener betalt myndighedens omkostninger, kan der gøres regres  

 mod andre forurenere i forhold til deres andel i forureningen.
X.
Større retssikkerhed 22. Krav om retskendelse Ministeren har oplyst, at muligheden for adgang til en  

 ejendom uden retskendelse indskrænkes, idet adgangen til en ejendom  

 kræver retskendelse, hvor adgangen sker med henblik på at lade  

 påbudte foranstaltninger gennemføre   bortset fra tilfælde  

 af overhængende alvorlig fare for sundheden og tilfælde, hvor  

 øjeblikkelige indgreb er påkrævede for at afværge  

 væsentlig forurening eller for at forebygge, at en sådan  

 faresituation opstår.
23. Myndighedernes udpantningsret Endvidere har ministeren oplyst, at adgangen til  

 udpantning for myndighedernes udgifter bortfalder.
XI.
Lovovervågning 24. Lovovervågning Ministeren har givet tilsagn om i folketingsåret  

 2002-2003 at fremlægge en redegørelse for Miljø- og  

 Planlægningsudvalget om, hvorledes lovens bestemmelser rent faktisk har  

 virket.
 Herefter indstiller et flertal (udvalget med  

 undtagelse af Enhedslistens medlem) lovforslaget til vedtagelse med de  

 stillede ændringsforslag.
 Et mindretal inden for flertallet (Venstres og Det  

 Konservative Folkepartis medlemmer af udvalget) har ønsket at  

 fremsætte følgende særskilte bemærkninger til  

 lovforslaget:
Jordforureninger har især i de senere år givet  

 anledning til betydelige problemer, der ikke har kunnet løses på  

 nogen tilfredsstillende måde på grundlag af den hidtil  

 gældende lovgivning.
Mindretallet tilslutter sig, at der er behov for,  

 at myndighederne gennemfører en forbedret registrering og  

 kortlægning af jordforureninger.
Mindretallet tilslutter sig ligeledes,  

 at en indsats mod jordforureninger må baseres på forureneren  

 betaler-princippet, således at det er forureneren   og ikke uskyldige  

 grundejere eller skatteyderne   der skal bære byrden ved  

 jordforureninger.
Mindretallet havde foretrukket, at en sådan ordning  

 var blevet gennemført på en mindre bureaukratisk måde, end  

 loven indebærer, men har under indtryk af problemernes alvor og med  

 baggrund i de indrømmelser, mindretallet har fået, valgt at  

 stemme for forslaget.
Det har for mindretallet været afgørende, at  

 de ændringer, der følger af dette forslag til ny  

 jordforureningslov, ikke indebærer en krænkelse af  

 retssikkerheden i form af f.eks. ansvar med tilbagevirkende kraft eller  

 adgang til indgreb mod uskyldige grundejere, der betyder, at disse i  

 længere tid skal leve i uvished om, hvordan de kan bruge deres ejendom.  

 Med baggrund i de forsikringer, der er givet fra ministeren under  

 udvalgsbehandlingen, har mindretallet valgt at stemme for loven med de af  

 ministeren foreslåede ændringer.
Såfremt det viser sig, at  

 loven har utilsigtede virkninger, vil mindretallet tage initiativ til  

 ændring og lægger i den anledning vægt på den af  

 ministeren lovede redegørelse om lovens virkning.
Særligt finder mindretallet anledning til at  

 fremhæve, at det med ændringen af § 40 og ministerens  

 tilkendegivelse om ansvarsgrundlag ved undersøgelsespåbud er  

 tydeliggjort, at Folketinget ikke blander sig i en verserende sag ved  

 Højesteret, og at det kun er forureneren, der kan komme til at betale  

 for forureningsundersøgelser.
Med den ændrede formulering af §  

 41, stk. 2, undgås, at borgere og virksomheder kommer til at  

 hæfte for jordforureninger som følge af hærværk  

 eller brand ud over, hvad der følger af de gældende regler.
Mindretallet har ligeledes lagt vægt på, at  

 det med ændringen af § 7 tilsikres, at ejere af grunde registreret  

 under vidensniveau 1 ikke i ubegrænset tid skal affinde sig med en  

 sådan registrering, men har krav på, at undersøgelser  

 afsluttes inden for to år, og at registreringen ophæves, hvis den  

 er uberettiget, som det fremgår af ministerens tilkendegivelse.  

 Samtidig er det sikret, at kommende købere af forurenede ejendomme kun  

 i sjældne undtagelsestilfælde kan påbydes at rydde op,  

 hvilket er understreget af ministerens tilkendegivelse af, at køber  

 kun kan forpligtes til at rydde op, hvis der bl.a. er forvarslet eller  

 meddelt påbud til sælger eller en tidligere ejer.
Tinglysning af  

 påbud om oprydning på en ejendom efter § 46 er således ikke  

 ment som en byrde for den uskyldige ejer, men tjener alene som oplysning.
Den  

 ændrede formulering af § 43 sikrer, at en forurener i sidste ende ikke  

 kommer til at betale for andres jordforurening.
Mindretallet vil endvidere fremhæve, at der med  

 hensyn til forsikringsdækning er sket flere forbedringer i forhold til  

 det fremsatte forslag.
I forhold til villaejere indebærer ministerens  

 præcisering af, at ordningen for olietanke skal godkendes efter de  

 nationale og EU-retlige konkurrenceregler, at det ubetingede ansvar  

 først kan træde i kraft, når disse forhold er afklaret.  

 Hermed sikres, at den enkelte villaejer ikke rammes urimeligt hårdt.
I  

 forhold til erhvervsvirksomheder sikrer den udskudte ikrafttrædelse af  

 det ubetingede forureneransvar til 2001, at der er bedre tid til at etablere  

 de fornødne forsikringsordninger.
Endelig lægger mindretallet vægt på, at  

 reguleringen i medfør at § 50 og § 51 efter ministerens  

 tilkendegivelse vil sikre en mere ubureaukratisk ordning, således at  

 anmeldelser alene skal ske til én myndighed, hvormed underretning til  

 de øvrige myndigheder må påhvile denne myndighed.
Samtidig  

 tages højde for de problemer, der opstår ved f.eks.  

 ledningsbrud.
Et andet mindretal inden for flertallet (Dansk Folkepartis  

 medlem af udvalget) finder, at miljøbelastningen af stærkt  

 forurenet jord skal behandles efter forskrifterne.
Dansk Folkeparti er  

 også meget opmærksom på, at genbrug af jorden f.eks. til  

 afdækning på lossepladser og anlæg af volde skal  

 prioriteres højt.
 Et mindretal (Enhedslistens medlem af udvalget)  

 indstiller lovforslaget til forkastelse ved 3. behandling.
Mindretallet finder, at lovforslaget indeholder en  

 række grundprincipper, som Enhedslisten kan tilslutte sig.
Virksomheder  

 skal ikke kunne flytte fra ansvaret, private boligejere får pligt til  

 at forsikre sig mod f.eks. lækager i olietanke, der bliver kontrol med  

 transport af jord, og daginstitutioner kommer med som prioriterede  

 oprydningsområder.
Når Enhedslisten alligevel ikke kan støtte  

 lovforslaget, skyldes det, at loven samtidig er et fravalg af at gøre  

 noget som helst ved de enorme mængder forurenet jord, som ligger uden  

 for de særligt prioriterede områder.
Via loven indføres  

 så at sige nu en »oprydningsmæssig  

 fredning« af disse arealer.
Enhedslisten har under  

 lovbehandlingen forsøgt at få regeringen til at give tilsagn om,  

 at der sideløbende med loven vil blive taget initiativer, som  

 også tager hånd om disse store jordarealer, men uden held.  

 Således har Enhedslisten f.eks. foreslået, at de mange private  

 jordspekulanter (forsikringsselskaber, banker etc.), der ejer forurenede  

 industriarealer, ikke skal kunne få nedskrevet grundværdien til  

 nul og således helt slippe for at betale ejendomsskat med mulighed for  

 at lade den forurenede jord ligge hen, indtil det offentlige betaler  

 oprydningen, eller indtil kommende lejere i et boligbyggeri betaler over  

 huslejen.
Enhedslisten har således foreslået, at der i stedet for  

 en nedskrivning af ejendomsskatten til nul indefryses en del af  

 ejendomsskatten til oprydningsformål.
Dette vil medføre en  

 økonomisk motivation for jordspekulanterne til at gennemføre en  

 oprydning, f.eks. ved at udnytte de metoder, som kræver lang tid, men  

 som til gengæld er billigere end de metoder, der skal anvendes,  

 når der kræves en hurtig oprydning.
Der tænkes her på  

 f.eks. milekompostering til nedbrydning af organiske stoffer og elektrolytisk  

 behandling til udtrækning af tungmetaller i jorden.
Enhedslisten er enig i princippet om, at det er  

 nødvendigt at prioritere den offentligt finansierede indsats til at  

 beskytte de mest sårbare områder som f.eks.  

 drikkevandsforsyningsområder.
Men det er nødvendigt samtidig at  

 indføre tiltag, som fremmer en oprydning uden for disse områder,  

 da alt grundvand er i forbindelse og det derfor kun er et  

 spørgsmål om tid, før forureninger uden for  

 drikkevandsforsyningsområderne vil forurene Danmarks drikkevand.
Jordforureningsloven er derfor en meget kortsigtet lov,  

 som i historiens lys ad åre vil blive udråbt som en af fortidens  

 synder.
Denne blåstempling af ikke at tage nogen som helst initiativer  

 uden for de snævert afgrænsede områder kan Enhedslisten  

 ikke tage medansvar for.
Derfor stemmer Enhedslisten imod lovforslaget.
Ændringsforslag Af miljø- og energiministeren, tiltrådt af et  

flertal (udvalget med undtagelse af Enhedslistens medlem):
Til § 7 1) Efter stk. 2 indsættes som nyt stykke:
»Stk. 3. Den i stk. 1 og 2 nævnte kortlægning frem til  

 vidensniveau 2 skal gennemføres inden for 2 år efter, at ejeren  

 af en grund med bolig har anmodet herom.
Dette gælder dog ikke grunde  

 med boliger, der er tilmeldt Oliebranchens Miljøpulje.« Stk. 3 bliver herefter stk. 4.
Til § 21 2) Efter stk. 2 indsættes som nyt stykke:
»Stk. 3. Amtsrådet skal efter afslutningen af den offentlige  

 indsats af hensyn til arealanvendelsen vedrørende en boligejendom, der  

 fortsat er kortlagt, udfærdige en erklæring om, at forureningen  

 er uden betydning for anvendelsen af grunden til den faktiske anvendelse til  

 bolig, jf. dog § 9, stk. 1 og 2. Oplysning herom indføres i  

 matrikelregisteret, jf. § 14.« Til § 26 3) I stk. 1 indsættes efter 1. pkt. som nyt  

 punktum:
»Ejendomme, som blev anvendt til helårsbeboelse den  

 18. november 1992, er endvidere omfattet af værditabsordningen, hvis  

 forureningen stammer fra en olietank som omhandlet af bestemmelsen i § 48,  

 stk. 3, 1. pkt., og hvis forureningen er konstateret, før den af  

 miljø- og energiministeren i medfør af § 48, stk. 1, fastsatte  

 dato, jf. dog stk. 3.« Til § 30 4) I stk. 6 indsættes efter 1. pkt. som nyt  

 punktum:
»Oplysning herom indføres i matrikelregisteret, jf. § 14.« Til § 40 5) I stk. 1, 1. pkt., ændres ordene »kan  

 påbyde en mulig forurener, jf. § 41, stk. 3, nr. 1, 1. pkt., og nr. 2,  

 for egen regning« til: »kan påbyde en forurener, jf. § 41, stk. 3, nr.  

 1, 1. pkt., og nr. 2,«.
Til overskriften før § 41 6) I overskriften ændres årstallet »2000« til: »2001«.
Til § 41 7) I stk. 1 ændres årstallet »2000« til:  

 »2001«.
 8) I stk. 2 indsættes efter 2. pkt. som nyt  

 punktum:
»Påbud kan heller ikke meddeles, hvor forureningen er opstået  

 på grund af brand eller hærværk, som ikke skyldes  

 forurenerens uforsvarlige adfærd eller en adfærd, hvorefter  

 forureneren er omfattet af strengere ansvarsregler ifølge anden  

 lovgivning.« Til § 42 9) Årstallet »2000« ændres til: »2001« (2 steder).
Til § 43 10) Efter stk. 3 indsættes som nyt stykke:
»Stk. 4. Den, der er forpligtet til at gennemføre  

 påbud efter stk. 3, kan kræve udgifterne dækket af de  

 øvrige forurenere, i det omfang omkostningerne til efterkommelse af  

 påbudet kan henføres til deres andel af forureningen og de  

 øvrige forurenere var eller kunne være adressat for et  

 påbud.« Til § 44 11) I stk. 1, 2. pkt., ændres ordene »hvis  

 forureneren havde rådighed over den ejendom, der er forurenet, på  

 tidspunktet for lovforslagets fremsættelse eller på et senere  

 tidspunkt« til »: hvis forureneren den 10. februar 1999 eller senere havde  

 rådighed over den forurenede ejendom«.
Til § 50 12) I stk. 2 indsættes efter 2. pkt. som nyt  

 punktum:
»Miljø- og energiministeren kan fastsætte regler om, at  

 anmeldelse i særlige tilfælde kan ske efter opgravning og  

 flytning af jorden og om betingelserne herfor.« Til § 76 13) Efter stk. 3 indsættes som nyt stykke:
»Stk. 4. Hvis det af en påbudt undersøgelse, jf. § 40,  

 fremgår, at der ikke er konstateret forurening på det  

 undersøgte areal, eller at forureningen ikke helt eller delvis kan  

 henføres til påbudsadressaten, skal den miljømyndighed,  

 der har påbudt undersøgelsen, dække de udgifter, som  

 påbudsadressaten har afholdt til opfyldelse af påbudet.« Til § 90 14) I det under nr. 6 foreslåede § 83 a, stk.  

 1, 1. pkt., udgår », herunder en mulig forurener,«.
 15) I det under nr. 6 foreslåede § 83 a, stk.  

 1, 1. pkt., udgår ordene »på tidspunktet for lovforslagets  

 fremsættelse eller på et senere tidspunkt«, og i stedet  

 indsættes: »den 10. februar 1999 eller senere«.
 16) Efter nr. 11, indsættes som nyt nummer:
 »01. I § 110, stk. 7, ændres »og 5« til: », 5 og  

 6«.
Til § 93 17) Paragraffen udgår.
Bemærkninger Til nr. 1 Den foreslåede bestemmelse i § 7, stk. 3, skal  

 modvirke, at ejere af ejendomme, der er kortlagt på vidensniveau 1,  

 skal leve med en usikkerhed i en ubestemt lang periode.
Bestemmelsen  

 fastslår, at de nævnte grundejere kan kræve, at  

 amtskommunerne fører boligejendomme, som er kortlagt på  

 vidensniveau 1, frem til vidensniveau 2 i løbet af en toårig  

 periode.
 Viser undersøgelserne, at boligejendommen ikke er  

 forurenet, skal ejendommen udgå af kortlægningen på  

 vidensniveau 1, jf. § 13.
 De af bestemmelsen omfattede boligejendomme svarer til den  

 i § 6, stk. 1, nr. 3, fastlagte afgrænsning af arealer med bolig.  

 Undersøgelser for boligejendomme tilmeldt Oliebranchens  

 Miljøpulje sker fortsat efter denne ordning.
 Den foreslåede bestemmelse omfatter ikke de  

 situationer, der er nævnt i § 7, stk. 3, som nu bliver stk. 4.
Til nr. 2 Bestemmelsen har til formål at forbedre forholdene  

 for den boligejer, hvis ejendom efter en offentlig indsats fortsat er  

 kortlagt.
Der kan f.eks. være tale om situationer, hvor en oprydning er  

 skønnet upåkrævet, eller hvor der efter en oprydning  

 fortsat er en forurening på ejendommen.
I disse situationer vil de miljø- og  

 sundhedsmæssige problemer af hensyn til den aktuelle arealanvendelse  

 være blevet løst, hvilket skal fremgå af en  

 erklæring.
Amtsrådet får pligt til at registrere  

 oplysningen om erklæringen i matrikelregisteret.
Til nr. 3 Bestemmelsen udvider værditabsordningens  

 anvendelsesområde.
Ved ændringsforslaget tilgodeses uskyldige  

 grundejere, der i god tro har erhvervet deres ejendom i forurenet tilstand,  

 og hvor forureningen er sket efter den 1. september 1993, når blot  

 denne konstateres inden den af ministeren fastsatte dato, jf. § 48, stk. 3.  

 Det forventes, at datoen bliver fastsat til 1. januar 2000. Forslaget skal  

 ses i sammenhæng med den i § 48 og § 49 fastsatte forsikringsordning.
 Det er dog stadig en betingelse, at de øvrige  

 betingelser for, at ejeren og grunden kan omfattes af ordningen, er opfyldt,  

 jf. §§ 26 og 27.
 Nærværende forslag får ikke betydning  

 for sager, der er afgjort efter gældende lov eller for oprydninger, der  

 er iværksat, før ændringen træder i kraft.
Til nr. 4 Bestemmelsen svarer til bestemmelsen i § 21, stk. 3.  

 Amtsrådet får med ændringsforslaget pligt til at registrere  

 oplysningen om erklæringen i matrikelregisteret.
Til nr. 5 Med forslaget tilsigtes ingen ændring i, under  

 hvilke betingelser miljømyndigheden kan meddele  

 undersøgelsespåbud.
Der er alene tale om en  

 konsekvensændring som følge af ændringsforslaget til § 76.  

 Udgifterne til efterkommelse af et påbud vil således ikke  

 endeligt skulle afholdes af påbudsadressaten, såfremt det  

 måtte vise sig, at der ikke er en forurening, eller at forureningen  

 ikke helt eller delvis kan henføres til den  

 pågældende.
Til nr. 6 og 7 Ved ændringen udskydes det ubetingede ansvar for  

 påbud om oprydning med 12 måneder efter lovens  

 ikrafttræden.
Dette sker med henblik på at give  

 forsikringsselskaberne og dermed virksomhederne bedst mulige betingelser for  

 at etablere og indkøre en hensigtsmæssig forsikringsordning.  

 Miljøbeskyttelseslovens bestemmelser vil således regulere  

 påbudsadgangen indtil 1. januar 2001.
Til nr. 8 Ved ændringsforslaget fastsættes det, at  

 forureninger opstået på grund af brand eller hærværk,  

 ikke skal være omfattet af det ubetingede forureneransvar.
Der vil  

 således i disse tilfælde ikke kunne meddeles påbud,  

 medmindre branden er opstået som følge af driftsherrens  

 uforsvarlige adfærd eller  hærværket er muliggjort af  

 uforsvarlige forhold på ejendommen.
Hvis situationen er omfattet af  

 strengere ansvarsregler, f.eks. miljøerstatningsloven eller  

 færdselsloven, vil der ligeledes kunne udstedes påbud.
Til nr. 9 Ved ændringen udskydes det ubetingede ansvar for  

 påbud om oprydning med 12 måneder efter lovens  

 ikrafttræden.
Dette sker med henblik på at give  

 forsikringsselskaberne og dermed virksomhederne bedst mulige betingelser for  

 at etablere og indkøre en hensigtsmæssig forsikringsordning.  

 Miljøbeskyttelseslovens bestemmelser vil således regulere  

 påbudsadgangen indtil 1. januar 2001.
Til nr. 10 Det foreslås, at det i loven bestemmes, at den, der  

 er forpligtet til at efterkomme påbud efter stk. 3, kan søge  

 regres mod de øvrige forurenere.
 Forslaget skal sikre, at regres kan søges på  

 det samme ansvarsgrundlag, som gælder for myndighedernes adgang til at  

 udstede påbud efter loven til forurenerne og under hensyn til den  

 pågældende forureners andel af forureningen.
Regresmuligheden er dermed betinget af, at der lovligt er  

 udstedt eller kunne udstedes et påbud efter stk. 1 til de forurenere,  

 som regreskravet rettes imod.
Påbudsbetingelserne følger af § 40  

 og § 41, og ansvarsgrundlaget er nærmere fastlagt i § 41, stk. 2, jf.  

 stk. 3.
 Betalingsforpligtelsen for de øvrige forurenere vil  

 dermed   ligesom myndighedernes påbudsadgang   i kraft heraf være  

 ubetinget for offentlige og private virksomheder, men for øvrige  

 forudsættes det, at det kan påvises, at de pågældende  

 (forurenere) har udvist en uforsvarlig adfærd.
 I mangel af enighed må den endelige udgiftsfordeling  

 mellem forurenerne fastlægges af domstolene.
Til nr. 11 Ændringen præciserer datoen for lovforslagets  

 fremsættelse, således at datoen fremgår direkte af  

 loven.
Til nr. 12 Bemyndigelsen til at fravige kravet om forudgående  

 anmeldelse tænkes først og fremmest anvendt i forbindelse med  

 akut nødvendige jordarbejder, der ikke kan afvente myndighedernes  

 stillingtagen til en anmeldelse om opgravning og flytning af jorden.
Omfattet  

 af sådanne arbejder vil f.eks. være nødvendig reparation  

 af et ledningsbrud i et vejareal, hvor jorden ikke kan henlægges  

 midlertidigt inden for vejarealet f.eks. af hensyn til trafikken.
 Der kan også være tale om akut opstået  

 jordforurening, hvor en øjeblikkelig opgravning og flytning er  

 nødvendig for at imødegå forureningsrisikoen.
For at sikre, at flytning af jorden og en eventuel  

 midlertidig placering af denne sker under miljømæssigt  

 forsvarlige rammer, foreslås det, at ministeren gives bemyndigelse til  

 at fastsætte betingelser for jordarbejdet.
Disse betingelser vil bl.a.  

 kunne angå den nærmere håndtering af den opgravede jord,  

 f.eks. krav om overdækning, jordens tilgængelighed for  

 offentligheden eller midlertidig placering på en af kommunen til  

 rådighed stillet plads.
 Anmeldelsen i de nævnte tilfælde skal ske  

 efterfølgende med henblik på, at myndighederne får  

 lejlighed til at tage stilling til jordens endelige anvendelse, herunder  

 eventuelt gøre indsigelse, hvis anvendelsen ikke er  

 miljømæssigt forsvarlig, jf. § 50, stk. 5. Formålet er  

 også i disse særlige tilfælde at fastholde myndighedernes  

 kontrol med og styring af jordstrømmene.
Til nr. 13 Ved ændringsforslaget fastsættes det, at den,  

 der modtager et undersøgelsespåbud, hvor der ved  

 undersøgelsen ikke er konstateret en forurening, eller hvor  

 forureningen ikke kan henføres til påbudsadressaten, får  

 de afholdte udgifter refunderet af den miljømyndighed, der har udstedt  

 påbudet.
Til nr. 14 Ved ændringsforslaget foretages en justering af det  

 foreslåede § 83 a, stk. 1, i miljøbeskyttelsesloven, idet  

 bestemmelsen alene omfatter påbud om oprydning af jordforurening.
Til nr. 15 Ændringen i miljøbeskyttelsesloven  

 præciserer datoen for lovforslagets fremsættelse.
Til nr. 16 Ændringen indsættes som konsekvens af, at § 21  

 a indsættes i miljøbeskyttelsesloven, jf. lovforslagets § 90,  

 nr. 2. Bestemmelsen fastsætter, at forældelsesfristen for  

 strafansvaret er 5 år for overtrædelse af  

 miljøbeskyttelseslovens § 21 a.
Til nr. 17 Bestemmelsen om stempelfritagelse for dokumenter, der  

 udstedes til sikkerhed over for amtsrådet, jf. § 33, udgår, idet  

 hjemmelen hertil i § 86 i lov om stempelafgift, jf. lovbekendtgørelse  

 nr. 591 af 11. august 1998, ophæves ved vedtagelsen af L 209 (forslag  

 til lov om ændring af lov om stempelafgift, retsafgiftsloven,  

 skattestyrelsesloven samt ophævelse af lov om afgift ved  

 førstegangsoverdragelse af visse ejerlejligheder).
Pernille Blach Hansen (S)  

Inger Bierbaum (S) Martin Glerup (S)
Lis Greibe (S) Margot Torp (S)
Steen Gade (SF) fmd.  

Ebbe Kalnæs (CD)
Vibeke Peschardt (RV)
Søren Kolstrup (EL)
Hans Christian Schmidt (V)
Bodil Thrane (V)   

 Jørgen Winther (V) Jens Vibjerg (V)
Lene Espersen (KF) nfmd.  

Frank Dahlgaard (KF)
Svend Aage Fauerholdt (DF)   

 Ole M.
Nielsen (KRF) Fremskridtspartiet havde ikke medlemmer i udvalget.
Bilag Nogle af udvalgets spørgsmål til miljø-  

 og energiministeren og dennes svar herpå Spørgsmål 16:
 Af bemærkningerne til lovforslaget fremgår, at  

 det skal være muligt for erhvervslivet at forsikre sig ud af  

 myndighedspåbudet efter forslagets § 41.
 Ministeren bedes til brug for vurderingen af lovforslagets  

 økonomiske konsekvenser for erhvervslivet konkretisere det forventede  

 præmieniveau for forsikringen for:
- autoreparatører, - cykelsmede og - malermestre, der driver mindre håndværksvirksomheder i egen  

 ejendom.
 Ministeren bedes i besvarelsen opstille samt  

 præcisere de forudsætninger, der er lagt til grund for  

 beregningen af præmieniveauet.
 Svar:
 Jeg har forelagt spørgsmålet for  

 Miljøstyrelsen, som på baggrund af drøftelser med  

 forsikringserhvervet vurderer, at det kan lade sig gøre inden for  

 rammerne af almindelige forsikringsbetingelser at udvide  

 forsikringsdækningen til tilfælde, hvor der gives  

 myndighedspåbud efter forslagets § 41.
 Forsikringserhvervet har imidlertid ikke kunnet  

 fastlægge en fast præmiestørrelse herfor, idet denne vil  

 afhænge af en række helt konkrete forhold, herunder den  

 forsikringsmæssige risikovurdering af den virksomhed, der ønsker  

 at tegne forsikring, de nærmere vilkår i forsikringen, og hvor  

 stort et antal virksomheder der vil tegne forsikringer.
Lovforslaget pålægger ikke virksomhederne en  

 pligt til at tegne forsikring mod det ubetingede ansvar.
Af denne grund er  

 det forventede præmieniveau ikke indregnet i lovforslagets  

 økonomiske konsekvenser for erhvervslivet.
 Som anført i svaret på spørgsmål  

 10 (L 183 - bilag 13) har forsikringsbranchen oplyst, at den er godt i gang  

 med at se på mulighederne for at forsikre erhvervsvirksomheder og  

 allerede kan starte med at udbyde et forsikringsprodukt fra august 1999.
 Spørgsmål 19:
 Ministeren bedes redegøre for det forhold, at  

 lovforslaget lægger op til en registrering af de forurenede arealer  

 frem for en egentlig tinglysning.
 Svar:
Efter lovforslaget skal de ejendomme, der omfattes af  

 kortlægningen, indføres i matrikelregisteret, der administreres  

 af Kort- og Matrikelstyrelsen.
Ministeren kan fastsætte nærmere  

 regler om registreringen.
Efter Kort- og Matrikelstyrelsens gængse  

 rutiner overføres oplysningerne til det fælleskommunale  

 ejendomsdataregister og til notering i tingbogen for den  

 pågældende ejendom.
 Ved indlæggelse i matrikelregisteret sikres, at der  

 altid vil foreligge præcise oplysninger om, hvorvidt ejendomme er  

 berørt af kortlægningen, selv om deres størrelse og form  

 ændres ved udstykning, sammenlægning eller andre  

 matrikulære forandringer.
 Med såvel registreringen i matrikelregisteret som  

 notering i tingbogen er det unødvendigt at fastholde en egentlig  

 tinglysning som hidtil af forureningsregistrerede ejendomme.
 Spørgsmål 22:
 Ministeren bedes oplyse, hvorvidt værditabslovens  

 indhold og intentioner videreføres uændret, som det er  

 anført i bemærkningerne til lovforslaget.
 Svar:
Lovforslaget opretholder værditabslovens ordning,  

 hvorefter boligejere, der i god tro har erhvervet en boligejendom, der senere  

 viser sig at være forurenet, kan søge om en hurtig oprydning.  

 Ordningen muliggør iværksættelse af oprydninger til  

 sikring af den aktuelle boliganvendelse.
Forureninger, der ikke udgør  

 nogen risiko for boliganvendelsen, men f.eks. alene grundvandet, ryddes ikke  

 op for værditabsmidler.
 Dette er i overensstemmelse med den nugældende  

 værditabslovs bestemmelser og intentioner som nærmere  

 afgrænset i værditabslovforslagets bemærkninger.
 Oprydninger efter lovforslagets værditabsordning  

 gennemføres på en måde og i et omfang, der svarer til den  

 boligoprydning, som amtsrådet ville have foretaget af hensyn til  

 boliganvendelsen efter bestemmelserne om den offentlige undersøgelses-  

 og afværgeindsats (lovforslagets kapitel 3). Der er således tale  

 om at fremrykke tidspunktet for en offentligt finansieret oprydning.
 Dette svarer til den nuværende lov, hvor der  

 også er parallelitet mellem omfanget af oprydninger efter  

 værditabslov og affaldsdepotlov (af hensyn til boliganvendelsen).
 Denne parallelitet medfører dog i lovforslaget, at  

 der ikke kan kræves en værditabsoprydning, såfremt den  

 sundhedsmæssige risiko kan imødegås ved anbefalinger,  

 påbud eller generelle regler efter lovforslagets § 9. Beklageligvis  

 må jeg konstatere, at det kan virke meningsforstyrrende, at der i  

 bemærkningerne til § 28 ikke er indføjet et »ikke« i sætningen.  

»I det omfang en sundhedsmæssig risiko kan  

 afværges ved en begrænset indsats på udendørs  

 arealer, for eksempel dækning af bar jord, bund i sandkasser og  

 lignende, vil sådanne foranstaltninger (ikke) blive udført efter  

 ordningen«.
 Foruden ovennævnte justering i forhold til § 9 er  

 der foreslået en skærpende præcisering og nogle  

 teknisk-administrative justeringer.
 Som ovenfor nævnt er der parallelitet mellem  

 omfanget af oprydninger efter værditabsordningen og den almindelige  

 offentlige oprydning.
 Dette indebærer, at oprydningsniveauet i en  

 værditabssag ikke vil være større end ved en oprydning  

 efter lovforslagets kapitel 3. Der vil kunne efterlades restforurening, hvis  

 denne ikke har sundhedsmæssig betydning.
Dette har givet anledning til den skærpende  

 præcisering, således at paralleliteten i oprydningernes omfang  

 direkte fremgår af lovteksten.
Dette er ikke udtryk for en egentlig  

 ændring i forhold til den gældende værditabslovs indhold,  

 men gør det tydeligt, at en oprydning efter værditabsordningen,  

 jf. ovenfor, ikke nødvendigvis er en fuldstændig oprydning af  

 den pågældende ejendom.
Anledningen til den skærpende  

 præcisering er, at der i praksis undertiden har været  

 misforståelser eller tvivl om oprydningens omfang efter  

 værditabsloven.
Den væsentligste teknisk-administrative justering er  

 forslagets bestemmelse om, at retten til en værditabsoprydning kan  

 overdrages, så snart ansøgning er indsendt.
Med denne justering  

 indføres en lettelse i en salgssituation.
Efter den eksisterende lov  

 kan retten først overdrages, når amtsrådet har meddelt det  

 endelige tilsagn om oprydning.
 Spørgsmål 26:
Hvor mange af de ca. 50 sager årligt, som  

 ifølge bemærkningerne til lovforslaget skønnes  

 påbudt opryddet efter jordforureninger, der sker efter lovens  

 ikrafttræden, ville blive omfattet af en bestemmelse om ansvar for  

 forurenerne efter et culpalignende ansvar i stedet for den regel om objektivt  

 ansvar, som ministeren foreslår? Hvad skønnes omkostningerne for  

 det offentlige til afværgeforanstaltninger at stige med, hvis der i  

 stedet for den foreslåede regel om objektivt ansvar blev indsat en  

 bestemmelse om et culpalignende ansvar? Svar:
 Som det fremgår af lovbemærkningerne,  

 skønnes de samlede omkostninger for forurenere til oprydning af 50  

 sager pr. år eksklusive villaolietanke til ca. 60 mio. kr. pr.  

 år.
Hvis det foreslåede ansvar blev ændret til et  

 culpa-ansvar, ville en betydelig del af de 50 årlige sager skulle  

 indgå i den offentlige indsats.
Dette skønnes at ville  

 medføre en stigning i de offentlige omkostninger til  

 afværgeforanstaltninger på ca. 20 mio. kr. pr. år.
Det  

 forudsættes, at det offentlige ikke fjerner mere forurening end  

 nødvendigt i forhold til aktuel arealanvendelse og prioriterede  

 grundvandsressourcer.
 Hertil kommer, at et culpa-ansvar medfører  

 øgede administrative omkostninger for myndighederne, når de skal  

 bevise, at forureninger skyldes culpøse handlinger.
Jeg vil gøre opmærksom på, at  

 forureninger fra villaolietanke ikke er med i skønnet på 50  

 årlige tilfælde af forurening.
Hvis lovforslaget blev  

 ændret til et culpa-ansvar også for villaolietanke, ville vi  

 få en fortsættelse af den nuværende situation.
Det  

 skønnes, at der sker ca. 140 uheld med villatanke hvert år.
Hvis  

 det antages, at 100 af disse indgår i den offentlige indsats, vil det  

 koste i størrelsesordenen 30 mio. kr. pr. år.
Til sidst vil jeg gerne understrege, at lovforslagets bud  

 på antallet af forureninger, som vil ske i fremtiden, kun kan  

 være et skøn, og mange forhold kan indvirke på tallet.
For  

 eksempel kan man forestille sig, at tallet vil blive større med et  

 culpa-ansvar, fordi virksomhederne i så fald måske vil være  

 mindre tilbøjelige til at sikre sig mod  

 forureningshændelser.
 Spørgsmål 27:
 Ministeren bedes oplyse, hvad der gælder med hensyn  

 til undtagelser fra det objektive ansvar efter miljøerstatningsloven,  

 og hvad der er begrundelsen for de eventuelle forskelle.
 Svar:
 For så vidt angår spørgsmålet om  

 undtagelser fra det objektive ansvar i lov nr. 225 fra 1994 om erstatning for  

 miljøskader, har Justitsministeriet oplyst følgende:
» Det objektive ansvar efter miljøerstatningsloven  

 gælder kun i forbindelse med udøvelsen af visse særligt  

 miljøfarlige eller forurenende former for aktivitet.
Skyldes  

 forureningen forhold, der ikke har nogen forbindelse med disse særligt  

 farlige eller forurenende aktiviteter, er virksomheden således ikke  

 objektivt ansvarlig efter loven, men alene efter dansk rets almindelige  

 erstatningsregel (culpareglen). Er f.eks. en virksomhed omfattet af det  

 objektive ansvar, alene fordi den har en nedgravet olietank på mindst  

 6.000 liter, vil virksomheden derfor kun være objektivt  

 erstatningsansvarlig, hvis der sker en forureningsskade, der er  

 forårsaget af olie fra virksomhedens olietank.
 Efter loven gælder det objektive ansvar ikke, hvis  

 forureningen skyldes, at aktiviteten er udøvet i overensstemmelse med  

 ufravigelige forskrifter, der er fastsat af en offentlig myndighed.
Det objektive ansvar gælder som ovenfor nævnt  

 for forureninger, der er en påregnelig følge af den  

 særligt miljøfarlige aktivitet.
I det almindelige  

 erstatningsretlige krav om påregnelighed ligger, at den indtrufne  

 forurening skal være et typisk udslag af den skadevoldende aktivitets  

 farlige egenskaber.
Risikoen for den pågældende forurening skal  

 således have været forøget som følge af den  

 skadevoldende aktivitet.
Det objektive ansvar efter miljøerstatningsloven er  

 også på andre områder undergivet dansk rets almindelige  

 regler om erstatningsansvar og ansvarsfrihedsgrunde m.v.
Det gælder  

 f.eks. spørgsmålet om nedsættelse eller bortfald af  

 erstatningen på grund af skadelidtes tilsidesættelse af sin  

 tabsbegrænsningspligt og om ansvarsfrihed på grund af  

 nødværge.
Med hensyn til spørgsmålet om  

 nedsættelse eller bortfald af erstatning på grund af medvirken i  

 form af egen skyld fra skadelidtes side eller på grund af accept af  

 risiko indeholder loven særlige regler, som svarer til reglerne i  

 færdselsloven.
Ved personskade kan erstatningen nedsættes eller  

 bortfalde, hvis skadelidte har medvirket forsætligt.
Har skadelidte  

 medvirket ved grov uagtsomhed, kan erstatningen nedsættes eller i  

 særlige tilfælde bortfalde.
Ved tingsskade kan erstatningen  

 nedsættes eller bortfalde, hvis skadelidte har medvirket ved  

 forsæt eller uagtsomhed.
Skadevolderens ansvar efter miljøerstatningsloven  

 kan nedsættes eller bortfalde i henhold til den almindelige regel i  

 erstatningsanvarslovens § 24, stk. 1, når ansvaret vil virke urimeligt  

 tyngende, eller når ganske særlige forhold i øvrigt  

 gør det rimeligt.
I det pågældende lovforslags  

 bemærkninger (L 123, fremsat den 9. december 1993) nævnes bl.a.,  

 at virksomhedens erstatningsansvar over for skadelidte i særlige  

 tilfælde vil kunne lempes, hvis skaden er forårsaget af  

 tredjemand forsætligt eller ved grov uagtsomhed.
Endvidere finder almindelige regler om konkurrerende eller  

 samvirkende årsager til en forurening anvendelse.
Herom anføres  

 bl.a. følgende i det pågældende lovforslags  

 bemærkninger:
»Har en virksomhed  

 forårsaget en forurening i samspil med naturkræfter,  

 således at disse optræder som den skadesudløsende  

 begivenhed, er udgangspunktet, at der ifaldes ansvar efter bestemmelsen.  

 Dette forudsætter dog, at der er tale om en forudsigelig eller  

 forudberegnelig begivenhed.
En virksomhed vil således kunne  

 pådrage sig et objektivt ansvar, hvis den udløsende faktor er en  

 naturbegivenhed, der optræder med regelmæssige mellemrum (frost,  

 storm, betydelig nedbør osv.).
Hvis der derimod er tale om  naturkatastrofer såsom  

 jordskælv, orkaner, tyfoner eller lignende force  

 majeure-tilfælde, ifaldes der ikke ansvar efter bestemmelsen, uanset at  

 denne ikke indeholder udtrykkelig undtagelse med hensyn til disse  

 tilfælde.«« Om forslaget til lov om forurenet jord kan jeg oplyse  

 følgende:
Påbud kan som altovervejende hovedregel alene  

 meddeles til forurenere.
Det vil sige, at der foreslås et  

 driftsherreansvar i overensstemmelse med forureneren betaler-princippet.
Hvis  

 der er flere forurenere, kan påbud meddeles til dem alle efter de  

 særlige regler i forslagets § 43.
Undtaget fra det fulde forureneransvar er forureninger som  

 følge af ikke-erhvervsmæssige aktiviteter.
Sådanne  

 forurenere vil alene kunne meddeles påbud, såfremt forureningen  

 skyldes uforsvarlig adfærd eller en adfærd, der er omfattet af  

 strengere ansvarsregler ifølge anden lovgivning.
Det fulde  

 forureneransvar gælder dog (med forsikringspligt) for de mindre  

 olietanke til boligopvarmning.
 Det fulde forureneransvar kan herefter opdeles i et  

 undersøgelsesansvar og et oprydningsansvar.
 Der er ingen undtagelser fra det fulde  

undersøgelsesansvar i § 40. Dette skyldes, at  

 omkostningsniveauet ved undersøgelsespåbud normalt er af et mere  

 begrænset omfang, at en enkel og klar regel kan administreres  

 mere ensartet, og at udstedelse af undersøgelsespåbud  

 vanskeliggøres, såfremt miljømyndighederne inden  

 udstedelse af undersøgelsespåbud først skal afklare,  

 hvorvidt en forurening eventuelt kan være opstået ved en  

 naturkatastrofe, hærværk eller lignende.
For så vidt angår det fulde  

oprydningsansvar, er der i selve loven fastsat nogle enkelte  

 undtagelser.
Der kan således ikke udstedes oprydningspåbud i de  

 tilfælde, hvor forureningen er opstået på grund af krig,  

 borgerlige uroligheder, atomskader eller naturkatastrofer, jf. forslagets §  

 41, stk. 2.
 Som det ses, baserer miljøerstatningsloven og  

 forslaget til jordforureningslov sig på to principielt set forskellige  

 juridiske reguleringsformer, nemlig henholdsvis (civil) erstatningsret og  

 offentlig ret.
 I relation til spørgsmålet om undtagelser fra  

 det fulde forureneransvar fremgår det imidlertid af ovenstående,  

 at der næppe herudover er nogen forskel mellem  

 miljøerstatningsloven og forslaget til jordforureningslov med hensyn  

 til oprydningsansvaret vedrørende forureninger, der er opstået  

 på grund af force majeure-lignende forhold, dvs. naturkatastrofer m.v.
Det fulde forureneransvar i forslaget til  

 jordforureningslov undtager ikke forureninger, der er opstået på  

 grund af hærværk og brand.
Dette er begrundet i ønsket om  

 en klar regel, der fastholder ansvaret hos den, der driver den potentielt  

 forurenende aktivitet.
 For alle påbud gælder i øvrigt, at de  

 er underlagt almindelige forvaltningsretlige regler, herunder om, at der skal  

 være proportionalitet mellem det miljøproblem, der skal  

 løses, og de udgifter, der er forbundet hermed.
 Spørgsmål 34:
Kan ministeren oplyse, hvor store værditabene for  

 grundejerne som følge af kortlægningen skønnes at blive,  

 og hvilke konsekvenser værditabene får for ejendomsvurderingerne  

 og for muligheden for at optage realkreditforeningslån? Svar:
Når man skal vurdere mulige værditab for  

 grundejerne som følge af kortlægningen, vil der være mange  

 forhold, der skal tages i betragtning.
Der kan således ikke gives et  

 generelt bud på, om kortlægningen medfører et  

 værditab, eller i givet fald hvor stort det vil være.
Værditab må forstås som en nedgang i  

 ejendommens handelsværdi.
Et eventuelt værditab vil afhænge  

 af forholdene på ejendomsmarkedet på det givne tidspunkt.  

 Også ejendommens anvendelse og eventuelle muligheder for ændret  

 anvendelse har betydning.
Endelig betyder det også noget, hvor i landet  

 eller i et givent område ejendommen er lokaliseret.
Det værditab, som eventuelt måtte opstå  

 for boligejendomme, der er kortlagt på vidensniveau 1, søges  

 under alle omstændigheder imødegået, idet det er  

 hensigten, at alle boligejendomme, der er kortlagt på vidensniveau 1,  

 skal kortlægges frem til vidensniveau 2 inden for en  

 årrække.
Som det fremgår af min besvarelse af  

 spørgsmål 33 (L 183 - bilag 34), er jeg indstillet på at  

 drøfte en fastsættelse af en rimelig tid for, hvor længe  

 boligejere maksimalt skal vente på at få deres boligejendom  

 kortlagt fra vidensniveau 1 til 2.
Anderledes forholder det sig med ejendomme uden for  

 indsatsområderne, jf. besvarelsen af spørgsmål 33 (L 183 -  

 bilag 34), f.eks. de industriejendomme, hvor der ikke er risiko for  

 drikkevandsressourcerne.
Sådanne ejendomme kan ikke forvente en videre  

 offentlig kortlægning end på vidensniveau 1. De økonomiske  

 konsekvenser vurderes dog at være begrænsede, blandt andet fordi  

 sådanne ejendomme ikke på grund af kortlægningen skal  

 søge om tilladelse til fortsat industriel anvendelse eller nyt  

 byggeri.
Et eventuelt værditab som følge af  

 kortlægning på vidensniveau 1 må i givet fald i det  

 væsentligste tilskrives det faktum, at der foreligger viden om  

 aktiviteter, der kan have været kilde til jordforurening.
Tilsvarende  

 må et eventuelt værditab som følge af kortlægning  

 på vidensniveau 2, hvor jordforurening er konstateret, i det  

 væsentligste tilskrives det faktum, at ejendommen er forurenet.  

 Kortlægningen afspejler således blot de forhold, der eventuelt  

 kan give anledning til værditab.
Som det fremgår af lovforslaget, er det seneste  

 initiativ til undersøgelse af indvirkningen på  

 ejendomsvurderingerne taget af Told- og Skattestyrelsen i 1997.  

 Undersøgelsen viste, at registreringer efter affaldsdepotloven kun har  

 haft indvirkning på ejendomsvurderingerne i godt 1/3 af  

 tilfældene.
Told og Skat har på baggrund af undersøgelsen  

 konkluderet, at det lave antal, hvor forureningen har haft indflydelse  

 på ejendomsvurderingen, primært skyldes, at det har været  

 meget vanskeligt for vurderingsmyndighederne at få et samlet overblik i  

 de konkrete sager over forureningens omfang, placering på lokaliteten  

 og de samlede oprydningsomkostninger.
Det er ikke muligt at vurdere kortlægningens  

 betydning for muligheden for at optage realkreditforeningslån.
De  

 forhold, som kortlægningen afspejler, indgår imidlertid i den  

 konkrete vurdering i den enkelte lånesag.
 Spørgsmål 40:
Efter lovforslagets § 74 kan myndighederne vælge  

 mellem, om jordforureningsloven eller miljøerstatningsloven skal  

 anvendes ved jordforureninger fra listevirksomheder.
Ministeren har i svar  

 på spørgsmål 27, jf.
L 183 - bilag 60, tilkendegivet, at  

 en myndighed vil kunne meddele påbud efter forslagets § 40 til en  

 listevirksomhed omfattet af miljøerstatningsloven, selv om myndigheden  

 ikke vil have noget krav efter miljøerstatningsloven uanset  

 årsagen hertil.
Det ønskes på denne baggrund oplyst, om en  

 myndighed vil kunne meddele påbud om oprydning efter forslagets § 41  

 til en listevirksomhed omfattet af miljøerstatningsloven, selv om  

 myndighedens krav efter miljøerstatningsloven ville være  

 bortfaldet eller nedsat som følge af:
- myndighedens egen skyld (f.eks. godkendt  

 deponeringen) - myndighedens tilsidesættelse af sin  

 tabsbegrænsningspligt.
 Svar:
Indledningsvis bemærkes, at bestemmelsen i  

 lovforslagets § 74 ikke er tænkt anvendt i situationer, hvor der er  

 eller kan meddeles påbud.
Hvis myndigheden i disse situationer selv  

 bekoster en oprydning, kan denne kræve sine udgifter dækket efter  

 bestemmelserne i § 73. Forurenerens betalingsforpligtelse er således  

 den samme, uanset om det er forureneren selv eller myndigheden, der rent  

 faktisk forestår oprydningen.
Adgangen til at meddele påbud er reguleret af  

 bestemmelserne i jordforureningslovforslaget suppleret med almindelige  

 forvaltningsretlige regler.
Miljøerstatningslovens regler er  

 således uden betydning ved fastlæggelsen af, hvornår der  

 kan meddeles påbud.
Et påbud efter lovforslagets § 41 kan  

 herefter meddeles i de situationer, der nævnes i  

 spørgsmålet.
 Det følger endvidere af lovforslagets § 68, stk. 2,  

 at tilsynsmyndigheden har pligt til   i tilfælde af overhængende  

 alvorlig fare og i tilfælde, hvor øjeblikkelige indgreb er  

 påkrævet for at afværge væsentlig forurening eller  

 forureningens udbredelse   at foretage det nødvendige uden  

 påbud.
For god ordens skyld kan det anføres, at det  

 fremgår af miljøerstatningslovens § 3, stk. 2, at en virksomhed  

 bliver ansvarsfri, hvis skaden skyldes, at aktiviteten er udøvet i  

 overensstemmelse med ufravigelige forskrifter.
Dette vil sjældent  

 være tilfældet, idet der sædvanligvis alene  

 fastsættes grænser for virksomhedens udledninger og lign. uden en  

 udtrykkelig normering af produktionsproces eller -udstyr.
Af  

 bemærkningerne til miljøerstatningslovforslaget fremgår,  

 at bestemmelsen ikke udelukker, at en virksomhed kan blive  

 erstatningsansvarlig på objektivt grundlag, selv om virksomheden har  

 handlet i overensstemmelse med en tilladelse, der er givet af en offentlig  

 myndighed.
I disse tilfælde vil virksomhedens erstatningsansvar dog  

 kunne begrænses af den »tålegrænse«, som  

 indgår i forureningsdefinitionen.
 Spørgsmålet om, hvorvidt en myndighed har  

 handlet erstatningspådragende, eller om en myndighed skal bære et  

 medansvar for udgifterne til genopretning af miljøet, må i  

 sidste ende afgøres af domstolene.
 Spørgsmål 41:
Ministeren har i svar på spørgsmål 10,  

 L 183 - bilag 35, givet en redegørelse for, hvad der ligger i kravet  

 om genopretning, hvor det understreges, at der i alle tilfælde  

 gælder et proportionalitetsprincip.
Ministeren bedes på denne  

 baggrund oplyse, om der er nogen forskel på de økonomiske krav,  

 som kan rejses på grundlag af miljøerstatningslovens § 2, nr. 4,  

 om dækning af udgifter til genopretning, og de krav, som kan rejses  

 på grundlag af jordforureningsloven.   Såfremt svaret er  

 bekræftende ønskes oplyst, om ministeren kan garantere for, at  

 kravene efter jordforureningsloven altid vil være mindre omfattende end  

 efter erstatningsreglerne.
 Svar:
I lovforslagets § 41 er genopretningsprincippet  

 lovfæstet.
Dette er en videreførelse af princippet i  

 miljøbeskyttelsesloven.
 Ved genopretning af miljøet forstås som  

 udgangspunkt, at miljøet bringes i samme stand, som før  

 skaden/forureningen indtraf.
 Efter miljøerstatningsloven er det en  

 forudsætning for at kunne kræve udgifter til genopretning af  

 miljøet dækket, at den, der foretager genopretningen, anerkendes  

 som erstatningsberettiget.
Det er kun »rimelige  

 omkostninger« til genopretning af miljøet,  

 der erstattes.
Det er ikke i miljøerstatningsloven eller dens  

 forarbejder fastlagt, hvilke genopretningsforanstaltninger som er  

 dækket af begrebet »rimelige  

 omkostninger«.
Det fremgår dog af  

 bemærkningerne til miljøerstatningsloven, at i det omfang  

 miljømyndighederne har ret og pligt til at foretage  

 afværgeforanstaltninger og genopretning af miljøet efter  

 miljøbeskyttelsesloven, jf. §§ 69-70, vil omkostningerne kunne  

 erstattes.
 Om betingelserne for erstatning efter  

 miljøerstatningsloven henviser jeg i øvrigt til mit svar  

 på udvalgets spørgsmål nr. 27.
 Efter jordforureningslovforslaget gælder generelt,  

 at miljømyndigheden vil kunne kræve udgifter dækket, som  

 er afholdt i medfør af loven, af den, som var eller kunne være  

 adressat for et påbud, jf. forslagets § 73.
 Genopretningsprincippet er underkastet de  

 begrænsninger, der følger af almindelige forvaltningsretlige  

 principper og grundsætninger; hvis f.eks. afværgen af  

 miljøproblemet eller risikoen kan foretages lige godt ved flere  

 metoder, så skal den billigste vælges.
Der skal endvidere være en miljø- og  

 sundhedsmæssig begrundelse for, at myndigheden kan give påbud.  

 Som eksempel på, at myndighederne også skal være  

 opmærksomme på dette, er i lovbemærkningerne anført,  

 at myndigheden må vurdere, hvorvidt forureningen nu eller i fremtiden  

 vil kunne udgøre noget problem.
Om dette vil være  

 tilfældet, vil afhænge af den enkelte konkrete situation.
 Der skal således være et rimeligt forhold  

 mellem omkostningerne til genopretning og den tilsigtede miljøgevinst  

 (proportionalitetsprincippet).
 For en sammenligning af omkostninger, der kan  

 pålægges forureneren efter henholdsvis  

 jordforureningslovforslaget og civilretlige erstatningsregler i anden  

 situation, henviser jeg i øvrigt til bemærkningerne side 24 og  

 25. Det fremgår heraf, at der meget vel kan være forskel.
 Spørgsmål 42:
Hvad forstås ved, at foranstaltningen skal  

 være »miljømæssigt  

 begrundet«, og kan ministeren nævne andre  

 eksempler på, at en foranstaltning ikke er miljømæssigt  

 begrundet ud over det tilfælde, hvor en konstateret jordforurening  

 ligger i det dybere jordlag og ikke er mobil? Svar:
I lovforslagets § 41 er lovfæstet det såkaldte  

 genopretningsprincip, hvilket indebærer, at intentionen er, at  

 forureningen fjernes svarende til situationen, før  

 forureningshændelsen indtraf.
Dette er en videreførelse af  

 princippet i miljøbeskyttelsesloven.
Dette princip er underkastet de  

 begrænsninger, der følger af almindelige forvaltningsretlige  

 principper og grundsætninger; hvis f.eks. afværgen af  

 miljøproblemet eller risikoen kan foretages lige godt ved flere  

 metoder, så skal den billigste vælges.
Herudover er det i lovbemærkningerne til § 41  

 omtalt, at der skal være en miljø- og sundhedsmæssig  

 begrundelse for foranstaltningen.
Som eksempel på, at myndighederne  

 også skal være opmærksom på dette, er i  

 lovbemærkningerne anført den i spørgsmålet  

 omhandlede situation, hvor myndigheden må vurdere, hvorvidt  

 forureningen nu eller i fremtiden vil kunne udgøre noget problem.
Om  

 dette vil være tilfældet, vil afhænge af den enkelte  

 konkrete situation.
 Der skal således være et rimeligt forhold  

 mellem oprydningsomkostningerne og den tilsigtede miljøgevinst  

 (proportionalitetsprincippet).
 Spørgsmål 43:
Ministeren har i svar på spørgsmål 13,  

 jf.
L 183 - bilag 57, tilkendegivet, at påbudsmodellen ikke er »begrænset af krav om årsagsforbindelse« . I ministerens svar på spørgsmål  

 7, jf.
L 183 - bilag 62, er derimod anført, at »myndighederne skal godtgøre, at forureningen  

 hidrører fra påbudsadressaten «.  

 Ministeren bedes på denne baggrund tydeliggøre, hvilken forskel  

 der er mellem kravet om årsagsforbindelse og »hidrører«, herunder  

 om det er korrekt forstået, at myndighederne ikke skal godtgøre,  

 at forurenerens virksomhed er årsag til forureningen.
 Svar:
 I fortsættelse af min besvarelse af  

 spørgsmål nr. 11 og 13 vil jeg gerne præcisere, at  

 vurderingen af, om betingelserne for at meddele påbud er til stede,  

 ikke afgøres efter erstatningsrettens regler.
Det er dog efter forslagets § 41, stk. 3, en betingelse  

 for at kunne meddele påbud om afværgeforanstaltninger og  

 genopretning, at forureningen stammer (hidrører) fra den  

 pågældende virksomhed, det anvendte anlæg eller en  

 aktivitet.
Det er således ikke tilstrækkeligt for at kunne  

 meddele påbud om oprensning, at der findes en forurening på  

 grunden.
I den forstand skal årsagen til forureningen  

 altså kunne henføres til virksomheden m.v.
Dette følger  

 som sagt ikke af de civilretlige regler, men af forslagets § 41, stk. 3.
 Efter erstatningsretten stilles der bl.a. krav om, at det  

 skal kunne godtgøres, at forureningen er forårsaget af en  

 handling (eller undladelse), og at skaden er opstået som følge  

 heraf.
 Spørgsmål 44:
Ministeren bedes bekræfte, at det følger af  

 grundlovens § 63, at borgeren er forpligtet til at efterkomme et påbud,  

 når de administrative ankemuligheder er udtømt uden hensyn til,  

 om borgeren har meget gode grunde til at antage, at påbud skulle  

 være rettet til en anden.
I forlængelse heraf bedes ministeren  

 oplyse, om der ikke er en meget begrænset realitet i, at myndigheders  

 krav om erstatning for omkostninger til gennemførelse af påbud  

 skal rejses ved domstolene   og om der i den anledning har været  

 overvejelser om det hensigtsmæssige i, at myndighederne bevæger  

 sig ind på domstolenes område.
 Svar:
Den altovervejende hovedregel er, at der ikke er  

 opsættende virkning af et sagsanlæg ved domstolene.
Dette  

 medfører, at den, et påbud er rettet til, skal efterkomme dette,  

 uanset om vedkommende anlægger sag ved domstolene.
Såfremt virksomheden ikke efterkommer et  

 påbud, kan myndigheden søge at håndhæve dette ved en  

 politianmeldelse.
Myndigheden kan endvidere vælge selv at udføre  

 foranstaltningen.
I så fald sker det på påbudsadressatens  

 regning, jf. lovforslagets § 68, stk. 1, og § 73, stk. 1.
I modsætning til, hvad der gælder efter  

 miljøbeskyttelsesloven i dag og Jordforureningsudvalgets forslag til  

 betænkning, er der ikke udpantningsret for sådanne udgifter.
Det  

 er netop retssikkerhedsmæssige hensyn, der har ført til denne  

 ændring.
Denne ordning indebærer, at myndighederne ved manglende  

 betaling selv må anlægge en retssag.
I en sådan situation  

 vil berettigelsen af kravet således skulle afgøres af  

 domstolene.
 Jeg er enig i, at langt de fleste afgørelser, som  

 myndigheder træffer, bliver efterlevet uden domstolenes mellemkomst.  

 Sådan bør det efter min opfattelse også være  

 også på jordforureningsområdet.
Netop på dette område har vi dog i de senere  

 år set en række sager indbragt for domstolene.
Dette skyldes  

 antagelig, at der har været stor usikkerhed hos alle parter om den  

 gældende retstilstand.
Et af formålene med lovforslagets  

 påbudsbestemmelser er at minimere den retsusikkerhed, der har  

 været, og som i et vist omfang stadig består efter gældende  

 regler.
Jordforureningslovforslaget er en miljølov, der  

 skal varetage miljø- og sundhedsmæssige hensyn.
Et  

 sædvanligt reguleringsinstrument i denne henseende er udstedelse af  

 påbud, hvor dette er hjemlet og skønnes nødvendigt.
Jeg  

 er ikke bekendt med, at der har været overvejelser i retning af at  

 betragte påbudsinstrumentet som et, hvor man »bevæger sig ind på domstolenes område  

«.
 Spørgsmål 45:
I ministerens svar på spørgsmål 17, jf.  

 L 183 - bilag 47, anføres, at påbud om  

 afværgeforanstaltninger på kortlagte arealer efter § 9, stk. 2 og  

 3, forudsætter et »vidensgrundlag«.
Skal dette forstås således, at der for  

 brug af påbudshjemmelen kræves mere viden end for  

 registrering? Svar:
Der kan ikke pålægges en grundejer  

 handlepligt, hvis ejendommen slet ikke er kortlagt.
Den viden, der skal danne  

 baggrund for en handlepligt, vil således altid være mindst den  

 viden, der foreligger, når ejendommen kortlægges på  

 vidensniveau 1.
Alt afhængig af den konkrete situation vil der efter  

 omstændighederne kunne pålægges handlepligter på  

 dette vidensgrundlag.
Disse handlepligter skal opfylde forvaltningsrettens  

 krav om proportionalitet.
 I øvrigt vil amtsrådet skulle fortsætte  

 kortlægningsarbejdet for de ejendomme, der ligger inden for det  

 offentliges indsatsområde (risiko for grundvand, boliger m.v.), jf. §  

 6, stk. 1. Her vil der i en løbende proces blive tilvejebragt en  

 udbygget viden om forureningsforholdene på disse ejendomme   og dermed  

 en viden, der kan danne grundlag for handlepligter, f.eks.  

 opretholdelse/vedligeholdelse af et dækkende græsdække  

 eller tilsvarende slidlag på en boldbane.
 Spørgsmål 46:
Ministeren betoner i samme svar, jf.
L 183 - bilag 47, at  

»forureneren betaler«  

 er lovens hovedprincip, og at hjemmelen til at påbyde en grundejer at  

 afskærme en forurening fremkaldt af trafik eller tredjemand  

 udgør en undtagelse.
Ministeren bedes på denne baggrund oplyse,  

 om loven skal forstås således, at en grundejer, der  

 pålægges sådanne handlepligter, kan rejse erstatning mod  

 forureneren, og på hvilket grundlag dette skal ske, herunder om  

 borgeren har en tilsvarende mulighed som myndigheden for at gøre  

 ansvar gældende på objektivt grundlag.
 Svar:
Grundejerens ret til at forlange erstatning fra  

 forureneren afgøres efter de civilretlige regler.
Lovforslaget  

 regulerer ikke spørgsmålet.
 Spørgsmålet, om grundejeren vil kunne  

 kræve erstatning på objektivt grundlag, vil afhænge af de  

 erstatningsregler, som forholdet skal bedømmes efter, og de  

 mangelsbeføjelser, der i øvrigt kan gøres gældende  

 over for forureneren, hvis denne er sælger af ejendommen.
 Grundejerens adgang til at forlange erstatning eller  

 godtgørelse kan således ikke uden videre sammenlignes med  

 myndighedernes adgang til på objektivt grundlag at meddele påbud.
 Spørgsmål 47:
 Lovforslaget sondrer mellem ejere af olietanke på  

 over og under 6000 liter olie.
Ejere af de store olietanke er som anført i  

 ministerens svar på spørgsmål 11, jf.
L 183 - bilag 62,  

 omfattet af miljøerstatningslovens objektive ansvar, der alene kan  

 rettes mod driftsherren (ikke ejeren), og er i øvrigt undergivet de  

 almindelige civilretlige regler, som ministeren har tilkendegivet ikke  

 bør gælde for jordforurening, jf. f.eks. svar på  

 spørgsmål 13, jf.
L 183 - bilag 57.
 Ejere af de mindre tanke følger det ubetingede  

 ansvar efter § 48.
 Da ministerens tilkendegivelser forudsætter, at der  

 er en forskel mellem det objektive ansvar efter miljøerstatningsloven  

 og jordforureningsloven, bedes ministeren redegøre for, hvori  

 forskellene består.
 Svar:
Efter miljøerstatningsloven er virksomheder,  

 herunder udlejningsejendomme, der har nedgravet olietanke med et rumindhold  

 på 6000 liter og derover, omfattet af bilaget til loven, punkt J, nr.  

 9, og dermed bestemmelserne om objektivt erstatningsansvar.
For så vidt  

 angår de nærmere erstatningsbetingelser, kan jeg henvise til min  

 besvarelse af spørgsmål nr. 27.
De virksomheder, der er omfattet af bilaget til  

 miljøerstatningsloven, vil også være omfattet af  

 jordforureningsloven § 41, stk. 3, nr. 1. Efter § 41, stk. 3, nr. 1, kan der  

 meddeles virksomheden påbud om afværgeforanstaltning og  

 genopretning, uanset hvordan forureningen er sket.
Virksomhedsbegrebet  

 omfatter også udlejningsejendomme til boligformål.
 Herudover kan der efter forslaget til  

 jordforureningsloven, § 48, meddeles påbud til ejere af olietanke  

 på under 6000 liter til boligopvarmning.
 Når det af min besvarelse af spørgsmål  

 nr. 11 fremgår, at olietanke på over 6000 liter til  

 boligopvarmning er omfattet af påbudsadgangen i forslagets § 41, stk.  

 3, nr. 2, hvor påbud er betinget af, at påbudsadressaten har  

 udvist en uforsvarlig adfærd, kan der være grund til at  

 præcisere, at denne regel kun gælder for de (store) olietanke,  

 der ikke anvendes erhvervsmæssigt.
 For så vidt angår forskellene mellem ansvar  

 efter miljøbeskyttelseslovgivningen og de civilretlige  

 erstatningsregler, henvises i øvrigt til min besvarelse af udvalgets  

 spørgsmål nr. 27 og bemærkningerne til lovforslagets  

 almindelige bemærkninger, afsnit 3.3 (s. 22 ff.).
 Spørgsmål 48:
 I forlængelse heraf ønskes oplyst, om det er  

 rigtigt forstået, at myndighederne ikke alene har en videre  

 skønsadgang over for villaejeres små olietanke end over for de  

 store tanke, men tillige kan holde sig til et grundejeransvar.
 Svar:
 Jeg forstår spørgsmålet således,  

 at det ønskes oplyst, om der er en videre adgang til at meddele  

 påbud til ejere af små olietanke (villaolietanke) end ejere af  

 store olietanke.
Der er i jordforureningslovforslaget indført en  

 adgang for myndighederne til at meddele påbud til ejere af  

 villaolietanke på under 6000 liter, uanset hvordan forureningen er  

 sket.
Forslaget skal ses i sammenhæng med, at der også  

 foreslås en obligatorisk forsikringsordning for ejerne.
 For olietanke på 6000 liter eller mere, der af  

 ejeren anvendes til ikke-erhvervsmæssigt formål,  

 forudsætter påbud om afværgeforanstaltning og genopretning,  

 at ejeren af tanken har udvist en uforsvarlig adfærd, jf. forslagets §  

 41, stk. 3, nr. 2.
 Det skal for god ordens skyld bemærkes, at der  

 således ikke er tale om at gøre ansvar gældende over for  

 grundejeren, men derimod ejeren eller brugeren af en olietank.
 Spørgsmål 49:
Efter forslagets § 46 skal myndigheden tinglyse et  

 påbud om oprydning på den forurenede ejendom   også i de  

 tilfælde, hvor påbudet ikke er rettet til den forurenede ejendoms  

 ejer, men til en tredjeperson.
Samtidig har ministeren i flere svar  

 tilkendegivet, at der ikke gennemføres et grundejeransvar.
Betyder  

 dette, at tinglysningen af påbud rettet til tredjemand ikke hviler som  

 en byrde og rådighedsbegrænsning på den forurenede ejendom,  

 og i bekræftende fald, hvorledes er dette foreneligt med  

 tinglysningslovens regler? Svar:
Det følger af bestemmelsen i § 46, at oplysninger  

 om påbud skal tinglyses på den ejendom, påbudet  

 vedrører.
Tinglysning er ingen gyldighedsbetingelse, hvorfor  

 påbudene kan håndhæves   også uden tinglysning.
I situationer, hvor der er meddelt påbud til f.eks.  

 en fraflyttet forurener, sker tinglysningen bl.a. for at informere eventuelle  

 købere om, at en tredjemand må forventes at skulle  

 gennemføre en undersøgelse eller oprydning.
Der er  

 således alene tale om en oplysning, og selve tinglysningen har  

 særlig lovhjemmel.
Påbud til den aktuelle ejer om at tåle, at der  

 gennemføres undersøgelser eller oprydning, skal derimod ikke  

 tinglyses.
Dette skyldes, at et sådant påbud kan udstedes  

 når som helst også til en senere køber.
 Spørgsmål 50:
Skal forslagets § 43 forstås således, at en  

 forurener kan pålægges at rydde op for andre forurenere, og er  

 det rigtigt forstået, at dette som udgangspunkt vil være  

 grundejeren, hvis grundejeren ikke kan nå til enighed med de andre  

 forurenere? Svar:
Bestemmelsen omhandler situationer, hvor en forurening kan  

 henføres til flere forurenere.
Bestemmelsen i § 43 forudsætter,  

 at der er grundlag for at antage, at en vis andel   om end en ikke helt  

 præcist fastlagt andel af forureningen   kan henføres til hver  

 enkelt af de implicerede forurenere.
 Formålet med forslaget er, i det omfang det er  

 muligt, at tage et rimeligt hensyn til den økonomiske byrdefordeling  

 mellem flere forurenere i forbindelse med udstedelsen af et påbud.
 Udgangspunktet i bestemmelsen er således, at hver  

 forurener skal betale for oprydning af den forurening, vedkommende selv har  

 forårsaget.
Det foreslås, at miljømyndigheden, hvis det  

 ikke er muligt at vurdere én eller flere af forurenernes andele af en  

 forurening, i påbudet skal fastsætte, at ligelige andele af  

 forureningen, herunder den resterende forurening, stammer fra disse  

 forurenere.
Er der således tre forurenere, og vurderer  

 miljømyndigheden, at halvdelen stammer fra den ene forurener, mens der  

 ikke foreligger nærmere vurderingsgrundlag for de to andres andele,  

 skal påbudet til disse omfatte ¼ af forureningen.
I denne situation kan  

 en forurener komme til at betale for en mindre del af en anden forureners  

 forurening.
Ligeledes kan myndigheden træffe afgørelse  

 på baggrund af samtlige foreliggende oplysninger i sagen om, at en  

 forurener kun har bidraget med en ubetydelig andel af forureningen.
Er det  

 tilfældet, kan påbud ikke rettes til denne forurener.
Denne  

 ubetydelige del af forureningen indgår i stedet i de øvrige  

 forureneres andele.
 Hvis en forurener ikke kan gives påbud efter  

 lovforslagets øvrige bestemmelser, f.eks. hvis et selskab er blevet  

 opløst, vil denne del af forureningen være omfattet af  

 bestemmelserne om den offentlige indsats, jf. kapitel 3. Dette  

 indebærer, at denne del af forureningen ikke indgår i  

 myndighedens beregning af forurenernes andele, og de andre forurenere vil  

 ikke blive pålagt at oprydde denne del af forureningen.
Myndigheden forudsættes i påbudet nøje  

 at redegøre for, hvilke andre forurenere der er udstedt påbud  

 til, og indholdet heraf.
Miljømyndigheden vil i påbudet skulle  

 angive en fremgangsmåde med hensyn til en fælles efterkommelse af  

 påbudene i tilfælde af, at der ikke kan opnås enighed herom  

 mellem forurenerne.
 Gennemtvingelsen helt eller delvist af et påbud  

 efter stk. 1 vil således normalt forudsætte, at forurenerne er  

 enige om at følge den af miljømyndigheden påbudte  

 fremgangsmåde.
Såfremt der ikke er enighed blandt forurenerne, kan  

 en eller flere af disse give meddelelse herom til miljømyndigheden.
Da  

 påbudet efter almindelige forvaltningsretlige regler skal varsles over  

 for de implicerede forurenere, vil disse bl.a. have lejlighed til at udtale  

 sig om fremgangsmåden i forbindelse med opfyldelsen af påbudet.
 Såfremt forurenerne ikke kan blive enige,  

 foreslås det, at miljømyndigheden efter stk. 3 skal kunne  

 meddele påbud vedrørende den samlede forurening til den, der har  

 forårsaget den største del af forureningen.
 Hvis miljømyndigheden har lagt til grund, at  

 forurenerne har ligelige andele i forureningen, kan påbud rettes til  

 den forurener, der har rådighed over ejendommen, eller hvis ingen har  

 det, til den, der sidst havde rådigheden.
Det bemærkes afslutningsvis, at bestemmelsen i stk.  

 3 ikke regulerer det indbyrdes forhold mellem forurenere.
Dette må  

 afklares efterfølgende efter almindelige erstatningsretlige  

 regler.
 Spørgsmål 51:
Hvad er retsstillingen, når en forurening må  

 anses fremkaldt af flere forurenere, hvis det ikke er muligt at  

 bedømme hver enkelts bidrag, og ingen af forurenerne har eller har  

 haft rådighed over den forurenede ejendom   hvilket f.eks. kan  

 være aktuelt for en boligejendom beliggende i et blandet bolig- og  

 industrikvarter? Svar:
 Indledningsvis kan jeg henvise til min besvarelse af  

 spørgsmål 50.
Såfremt det ikke er muligt at vurdere én  

 eller flere af forurenernes andele af en forurening, og ingen af forurenerne  

 har eller har haft rådighed over ejendommen, og der opstår  

 uenighed mellem forurenerne om at følge den af miljømyndigheden  

 påbudte fremgangsmåde, er der ikke i § 43 fastsat regler om, hvem  

 af dem der skal kunne få påbud om at rydde op.
I denne situation  

 må miljømyndigheden iværksætte de nødvendige  

 afværgeforanstaltninger og herefter ved regres søge at få  

 udgifterne dækket af de ansvarlige forurenere.
 Hvis flere forureneres andele af forurening på en  

 ejendommen med sikkerhed kan skilles ad, finder § 43 heller ikke anvendelse.  

 I sådanne tilfælde finder de normale påbudsbestemmelser i  

 forslagets kapitel 5 anvendelse.
 Spørgsmål 52:
I bemærkningerne til § 45 anføres, at hvis en  

 jordforurening både skyldes den tidligere og den nuværende  

 driftsherre, har myndighederne valgfrihed mellem, om påbud skal  

 meddeles til den tidligere eller den nuværende driftsherre.
Af § 43  

 fremgår imidlertid, at myndighederne ikke har valgfrihed, hvis  

 myndigheden mener, en jordforurening er forårsaget af flere forurenere.  

 Det ønskes på denne baggrund oplyst, om § 45 skal forstås  

 som en specialregel, der kun angår forvarslede påbud.
 Svar:
Bestemmelsen i § 43 omhandler den situation, hvor en  

 forurening kan henføres til flere forurenere.
Bestemmelsen  

 forudsætter, at der er grundlag for at antage, at en vis andel   om end  

 en ikke helt præcist fastlagt andel af forureningen   kan  

 henføres til hver enkelt af de implicerede forurenere.
Hvis  

 ovennævnte betingelse er opfyldt, kan myndighederne efter den  

 foreslåede § 43 meddele påbud til alle.
Udgangspunktet i  

 bestemmelsen er således, at hver forurener skal betale for oprydning af  

 den forurening, vedkommende selv har forårsaget.
Bestemmelsen i § 45 omhandler den situation, hvor en ny  

 driftsherre har erhvervet en virksomhed, hvor der før erhvervelsen er  

 meddelt eller forvarslet et påbud til den tidligere driftsherre for en  

 forurening, denne har forårsaget.
I denne situation er det givne  

 påbud også bindende over for den senere driftsherre, som  

 altså ikke selv har forårsaget forureningen.
 De 2 bestemmelser i lovforslaget regulerer således  

 forskellige situationer.
 Spørgsmål 53:
Af lovforslagets § 41, stk. 3, fremgår, at det  

 ubetingede forureneransvar alene gælder for »den, der i erhvervsmæssigt og offentligt  

 øjemed driver eller drev den virksomhed eller anvender det anvendte  

 anlæg, hvorfra forureningen hidrører«.
Skal udtrykket »erhvervsmæssigt«  

 forstås på samme vidtgående måde, som det fortolkes  

 efter miljøbeskyttelseslovens § 42, eller kan der angives andre  

 kriterier? Svar:
Som anført i bemærkningerne til lovforslagets  

 § 41 skal begrebet erhvervsmæssigt øjemed forstås  

 snævrere end ved fortolkningen af begrebet virksomhed i  

 miljøbeskyttelsesloven.
Hvad angår kriterier for denne  

 snævrere fortolkning kan jeg henvise til bemærkningerne s. 63, 2.  

 spalte, 2. afsnit.
 Jeg skal henlede opmærksomheden på, at  

 formuleringen i § 41, stk. 3, er »Den, der i  

 erhvervsmæssigt eller offentligt øjemed«.
 Spørgsmål 54:
Ministeren bedes med baggrund i svar på  

 spørgsmål 20, jf.
L 183 - bilag 53, oplyse, om myndigheders  

 almindelige pligt til at sikre tilstrækkelige oplysninger  

 (officialmaksimen) kan fraviges i § 4, og i benægtende fald, hvorledes  

 dette skal sikres, når registreringsbekendtgørelsen  

 ophæves.
 Svar:
 Myndighedernes pligt til at sikre tilstrækkelige  

 oplysninger til brug ved en afgørelse gælder også ved  

 beslutningen om kortlægning på vidensniveau 1 efter lovforslagets  

 § 4, der bestemmer, at der skal være tilvejebragt en faktisk viden om  

 aktiviteter på arealet eller aktiviteter på andre arealer, der  

 kan have været kilde til jordforurening på arealet.
Kortlægning på vidensniveau 2 svarer til  

 registrering efter gældende affaldsdepotlov.
Den gældende  

 registreringsbekendtgørelses bestemmelser videreføres i  

 formuleringen af lovforslagets § 5 og § 7, stk. 1 og 2, vedrørende  

 kortlægning på vidensniveau 2.
 Spørgsmål 55:
I ministerens svar på spørgsmål 17, jf.  

 L 183 - bilag 47, anføres, at der skal have været en faktisk  

 aktivitet, der kan have forurenet, men at eksistens af en villaolietank ikke  

 er nok.
Skal dette forstås således, at alle arealer skal  

 registreres, hvis de er beliggende i nærheden af nuværende eller  

 tidligere trafikåre, og alle arealer, hvor der er eller har været  

 industrielle aktiviteter eller transportvirksomhed, cykel- eller  

 autoværksted eller installatørvirksomhed, skal registreres?   I  

 forlængelse heraf ønskes oplyst, om kendskab til den traktose,  

 der er konstateret fra mange byggerier i 1960´erne og 1970´erne, hvor meget  

 forskelligt byggeaffald blev tildækket, kan danne grundlag for  

 registrering.
 Svar:
Som anført i lovforslagets bemærkninger til  

 §§ 4 og 5 sker kortlægning uden hensyntagen til, hvornår og  

 hvordan en forurening kan være eller er sket.
Det betyder, at de i  

 spørgsmålet nævnte arealer principielt vil kunne blive  

 omfattet af kortlægningen.
Men for at kunne kortlægge på vidensniveau 1  

 skal der foretages en vurdering.
Denne vurdering skal efter forslagets § 4  

 baseres på en konkret viden om de aktiviteter, der er foregået  

 på det pågældende areal.
I vurderingen indgår den  

 generelle erfaring om risikoen for forurening efter forskellige virksomheder,  

 aktiviteter eller andre mulige forureningskilder.
I vurderingen indgår  

 også mulige forureningskilder uden for det pågældende  

 areal.
Alene en oplysning om traktose på et areal vil ikke  

 være tilstrækkeligt grundlag for en kortlægning.
Jeg kan i  

 øvrigt henvise til mit svar på spørgsmål 17 (L 183  

 - bilag 25) fra Folketingets Miljø- og Planlægningsudvalg.
 Spørgsmål 56:
Hvad gælder for arealer registreret under  

 vidensniveau 1 henholdsvis 2 frem til, at der fastsættes de  

 nærmere regler om registrering i matrikelregistret, som ministeren  

 omtaler i svar på spørgsmål 19, jf.
L 183 - bilag 46? Svar:
 Retsvirkningerne med hensyn til ejers og brugers  

 råden over et areal, der er kortlagt på vidensniveau 1  

 henholdsvis vidensniveau 2, er direkte fastlagt i bestemmelser i  

 lovforslagets kapitel 2 og kapitel 6. Retsvirkningerne gælder fra det  

 øjeblik, hvor ejeren eller brugeren af det pågældende  

 areal fra amtet har modtaget meddelelse om kortlægningen.  

 Indførelsen (registreringen) af kortlægningen af det  

 pågældende areal i matrikelregisteret har således ikke  

 nogen betydning for disse retsvirkninger, herunder hvornår disse  

 indtræder.
 De nærmere regler, jeg henviser til i mit svar  

 på spørgsmål 19 (L 183 - bilag 27) fra Folketingets  

 Miljø- og Planlægningsudvalg, drejer sig om regler om selve  

 indførelsen (registreringen) af kortlægningen i  

 matrikelregisteret og registerets førelse.
 Spørgsmål 57:
Med henvisning til ministerens svar på  

 spørgsmål 33, jf.
L 183 - bilag 51, bedes ministeren på ny  

 overveje, om der ikke bør indføres en frist for amternes  

 undersøgelser af ejendomme registreret under vidensniveau 1 under  

 hensyn til uskyldige grundejeres retssikkerhed.
 Svar:
 Jeg har anført i mit svar på  

 spørgsmål 33, som der henvises til, at jeg er indstillet  

 på at drøfte anvendelsen af hjemlen i lovforslagets § 15 til at  

 fastsætte en rimelig tid for, hvor længe boligejere maksimalt  

 skal vente på at få deres boligejendom kortlagt fra vidensniveau  

 1 til 2.
 Spørgsmål 58:
Hvilken retsvirkning udløser det, hvis  

 registreringen som vidensniveau 2 viser sig at være forkert? Ministeren  

 har i svar på spørgsmål 17, jf.
L 183 - bilag 47,  

 anført, at det ikke kan være myndighedens ansvar, hvis en  

 registrering på vidensniveau 1 viser sig at være forkert.
Mener  

 ministeren også det gælder vidensniveau 2? Svar:
I spørgsmålet henvises der til mit svar  

 på spørgsmål 17 (L 183 - bilag 25) fra Folketingets  

 Miljø- og Planlægningsudvalg.
Jeg anførte her, at det  

 ikke kan være myndighedernes ansvar, hvis en undersøgelse af et  

 vidensniveau 1-areal viste, at der ikke er forurenet.
Dette begrundede jeg  

 med, at der ved kortlægning på vidensniveau 1 ikke er en  

 påstand om forurening, kun om aktiviteter, f.eks. et tidligere renseri,  

 på grunden.
 Jeg forstår derfor spørgsmålet på  

 den måde, at der med udsagnet i spørgsmålet om, at en  

 registrering (kortlægning på vidensniveau 2) viser sig at  

 være forkert, menes, at der på arealet viser sig ikke at  

 være forurening.
Det fremgår af lovforslagets §§ 5 og 7, at der skal  

 være udført undersøgelser, som har påvist en  

 forurening, der kan have skadelig virkning på mennesker og  

 miljø. Kortlægning på vidensniveau 2 svarer til  

 registrering efter affaldsdepotloven.
Miljøstyrelsen har oplyst, at  

 styrelsen ikke kender til praktiske tilfælde, hvor der har vist sig  

 ikke at være forurening på en registreret ejendom.
Hvis der imidlertid skulle ske en kortlægning  

 på vidensniveau 2, selvom der ikke er forurening, f.eks. fordi det  

 tilvejebragte dokumentationsgrundlag i form af undersøgelser ikke er  

 tilstrækkeligt eller er vurderet forkert, opstår  

 spørgsmålet, om amtet som forvaltningsmyndighed vil kunne ifalde  

 et erstatningsansvar efter almindelige erstatningsregler.
Dette  

 spørgsmål må i sidste ende afgøres af domstolene.
 Supplerende svar:
 Af min besvarelse af 10. maj 1999 af udvalgets  

 spørgsmål nr. 58 fremgik, at Miljøstyrelsen ikke kender  

 til praktiske tilfælde, hvor der har vist sig ikke at være  

 forurening på en registreret ejendom.
 Styrelsen har for god ordens skyld oplyst, at oplysningen  

 relaterer sig til registreringer, der er foretaget siden 1993, hvor  

 bekendtgørelsen om registrering af affaldsdepoter efter lov om  

 affaldsdepoter trådte i kraft.
 Spørgsmål 59:
Hvilken status har kommunernes arealanvendelsesudpegning  

 efter § 6, stk. 2, og amternes efterfølgende godkendelse heraf i  

 forhold til planlovgivningen? Svar:
 Der er ikke tilsigtet nogen sammenhæng mellem  

 fastlæggelsen af anvendelsen af arealer i lovforslaget og  

 planlovgivningen.
 Efter lovforslagets bemærkninger til § 6, stk. 2, er  

 der således alene tale om en konstatering af den faktiske anvendelse.
 Spørgsmål 60:
Efter forslagets bemærkninger til § 6, stk. 2,  

 stilles der ikke formelle krav til beslutningsprocedure som ved kommune- og  

 lokalplaner, selv om udpegningen er tillagt umiddelbare og indgribende  

 virkning for grundejere.
Hvad er baggrunden for denne fravigelse af de  

 retssikkerhedsgarantier, som ellers følger af planlovens regler om  

 projektoffentlighed? Svar:
I forlængelse af mit svar på  

 spørgsmål 59 kan jeg oplyse, at udpegningen af bestemte arealers  

 anvendelse alene er en konstatering af de faktiske forhold.
Arealernes  

 anvendelse får betydning for, hvorledes myndighederne skal  

 udmønte deres indsats efter lovforslaget på de enkelte kortlagte  

 arealer og dermed ejendommene inden for disse arealer.
Den fastlagte  

 anvendelse vil som udgangspunkt svare til den anvendelse, som allerede  

 fremgår i anden sammenhæng, f.eks.
BBR-registeret.
Fastlæggelsen af arealanvendelsen indgår i  

 kortlægningen.
Som det fremgår af bemærkningerne til § 12,  

 skal grundejeren inddrages efter forvaltningslovens regler, inden amtet  

 træffer afgørelse om kortlægningen.
Eventuel tvivl vil  

 kunne afklares i forbindelse hermed.
 Spørgsmål 61:
Ministeren har i svaret på spørgsmål  

 20, jf.
L 183 - bilag 63, anført, at den 30-årige  

 forældelse efter en forurenings konstatering efter § 41, stk. 4,  

 både udelukker, at den 20-årige forældelse efter Danske Lov  

 5.14.4. og den femårige forældelse efter 1908-loven finder  

 anvendelse, hvilket ligeledes fremgår af bemærkningerne til  

 lovforslaget (side 64, 1. sp.). Både i bemærkningerne og i  

 ministerens svar er dette begrundet med, at den 30-årige  

 påbudsmulighed er en offentligretlig forældelsesregel, men den  

 5-årige forældelsesfrist gælder for erstatningsretlige  

 forhold.
Da 1908-lovens 5-årige forældelse bl.a. omfatter  

 myndigheders krav på skatter og afgifter samt tilbagevendende byrder  

 på fast ejendom, bedes ministeren oplyse, hvorfor der er behov for, at  

 myndigheder skal have 30 år til at meddele påbud, efter at en  

 forurening konstateres   og om det ikke af hensyn til retssikkerheden var  

 rimeligt at præcisere dette i lovteksten som foreslået af  

 Advokatrådet.
 Svar:
Jeg må først slå fast, at den  

 foreslåede forældelsesregel i lovforslagets § 41, stk. 4, ikke  

 giver myndigheden 30 år til at meddele påbud, efter at en  

 forurening konstateres.
Bestemmelsen i § 41, stk. 4, fastsætter, at  

 påbudsadgangen ophører, når der er gået 30 år  

 efter ophøret af den produktionsmetode eller anvendelsen af det  

 anlæg, der forårsagede eller kunne forårsage forureningen.
Jeg forstår derfor ikke sammenligningen med  

 forældelse vedrørende myndigheders krav på skatter og  

 afgifter.
Hvis en myndighed venter  i op til 30 år med at reagere  

 på konstateret forurening, vil påbudsadgangen være  

 bortfaldet ud fra forvaltningsretlige regler om passivitet og  

 indrettelsessynspunkter.
