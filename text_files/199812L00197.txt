Fremsat den 17. marts 1999 af udenrigsminister (Niels  

 Helveg Petersen) Forslag til Lov om foranstaltninger i medfør af De  

 Forenede Nationers traktat af 24. september 1996 om et altomfattende forbud  

 mod atomprøvesprængninger § 1. Det er forbudt at foretage prøvesprængning  

 af atomvåben eller anden nuklear sprængning i strid med De  

 Forenede Nationers traktat af 24. september 1996 om et altomfattende forbud  

 mod atomprøvesprængninger.
 § 2. Internationale inspektører har ret til at foretage  

 inspektion her i landet med det formål at afklare, om en  

 prøvesprængning af atomvåben eller anden nuklear  

 sprængning er blevet gennemført i strid med traktaten og i  

 muligt omfang at indsamle fakta, som vil kunne medvirke til at identificere  

 en mulig overtræder af traktatens altomfattende forbud.
 Stk. 2. Observatører fra stater, der har tiltrådt  

 traktaten, kan deltage i inspektionerne, i det omfang dette følger af  

 traktaten.
 Stk. 3. Inspektørerne og observatørerne skal  

 være godkendt på forhånd af by- og boligministeren i dennes  

 egenskab af national myndighed i henhold til traktaten og skal under  

 inspektionen være ledsaget af en eller flere repræsentanter for  

 den danske stat.
§ 3. Med henblik på at udøve kontrol som  

 nævnt i § 2 har inspektørerne og eventuelle  

 observatører samt deres danske ledsagere i forening mod behørig  

 legitimation uden retskendelse adgang til, i det omfang det følger af  

 traktaten, at 1) inspicere inspektionsområdet som fastlagt i  

 inspektionsmandatet udstedt af Generaldirektøren for Det Tekniske  

 Sekretariat i Organisationen for traktaten om et altomfattende forbud mod  

 atomprøvesprængninger, 2) inspicere enhver ejendom, enhver bygning eller ethvert  

 område inden for en bygning beliggende på  

 inspektionsområdet bortset fra private boliger, 3) indsamle, behandle, analysere og om nødvendigt  

 fjerne prøver, der stammer fra inspektionsområdet, 4) foretage boringer på  

 inspektionsområdet, 5) medbringe og anvende måleredskaber og andet  

 teknisk udstyr til indsamling og registrering af oplysninger, 6) efterlade måleredskaber og andet materiale  

 på inspektionsområdet, 7) indhente alle øvrige oplysninger af betydning  

 for inspektionen.
Stk. 2. Ejeren eller brugeren af ejendom, hvor inspektion  

 agtes foretaget, skal af by- og boligministeren eller den, der bemyndiges  

 hertil, snarest muligt have meddelelse herom, medmindre der foreligger  

 særlige grunde til at undlade dette.
Foretages inspektion uden  

 forudgående meddelelse, gives meddelelsen efterfølgende.
Stk. 3. Politiet yder fornøden bistand til  

 gennemførelse af inspektionen.
By- og boligministeren kan efter aftale  

 med justitsministeren fastsætte nærmere regler herom.
 § 4. For skade, som en inspektør eller  

 observatør forvolder under udførelsen af sine opgaver her i  

 landet, hæfter staten efter de regler, som ville gælde, hvis  

 skaden var forvoldt af en person, der var ansat i den danske stat.
 § 5. By- og boligministeren fastsætter efter forhandling  

 med udenrigsministeren og justitsministeren nærmere regler om  

 gennemførelse af inspektionerne, herunder om overflyvninger, adgang  

 til inspektionsområdet og indsamling af prøver.
 § 6. Medmindre højere straf er forskyldt efter anden  

 lovgivning, straffes overtrædelse af § 1 med bøde,  

 hæfte eller fængsel i indtil 2 år.
 Stk. 2. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
 § 7. Udenrigsministeren fastsætter tidspunktet for  

 lovens ikrafttræden.
Bemærkninger til lovforslaget Almindelige bemærkninger 1.  Indledning Efter at Folketinget den 13. november 1998 meddelte sit  

 samtykke til, at Danmark ratificerer De Forenede Nationers traktat om et  

 altomfattende forbud mod atomprøvesprængninger, blev Danmarks  

 ratifikationsinstrument deponeret hos FN s generalsekretær den 21.  

 december 1998. Til opfyldelse af Danmarks forpligtelser i henhold til  

 traktaten kræves ny lovgivning om traktatens altomfattende forbud mod  

 atomprøvesprængninger.
Endvidere kræves der ny lovgivning  

 om adgangen for internationale inspektører udpeget af den  

 organisation, som oprettes i medfør af traktaten, til at foretage  

 inspektion i Danmark med det formål at afklare, om en  

 prøvesprængning af atomvåben eller anden nuklear  

 sprængning er blevet gennemført i strid med traktaten.
Traktatteksten med bemærkninger som indeholdt i det  

 af Folketinget vedtagne beslutningsforslag nr.
B 3 af 8. oktober 1998 er  

 optrykt som bilag 1. Der henvises i øvrigt til Folketingstidende  

 1998/99 Till.
A 1211, Till.
A 1110, FF 402, Till.
B 12, FF 1102 og Till.
C  

 2.
2. Forbudet mod atomprøvesprængninger 2.1 Traktaten Ifølge traktatens artikel I forpligter enhver  

 deltagerstat sig til ikke at foretage nogen prøvesprængning af  

 atomvåben eller nogen som helst anden nuklear sprængning samt til  

 at forbyde og forhindre enhver nuklear sprængning på et hvilket  

 som helst sted under dens jurisdiktion eller kontrol.
Endvidere forpligter  

 enhver deltagerstat sig til at afstå fra at forårsage, opmuntre  

 til eller medvirke ved gennemførelsen af nogen  

 prøvesprængning af atomvåben eller nogen som helst anden  

 nuklear sprængning.
Efter traktatens art.
III, stk. 1 omfatter forbudet  

 fysiske og juridiske personer overalt på dansk territorium eller andre  

 steder under dansk jurisdiktion eller kontrol.
Forbudet udstrækkes  

 endvidere til at omfatte danske statsborgere, uanset hvor virksomheden  

 udøves.
Danske statsborgeres virksomhed i udlandet er således  

 også omfattet.
Det fremgår ikke udtrykkeligt af traktaten, at der  

 tillige er en forpligtelse for Danmark til at strafsanktionere  

 overtrædelser af forbudet.
På dette punkt adskiller traktaten sig  

 fra den konvention, den er moduleret over, nemlig De Forenede Nationers  

 konvention af 13. januar 1993 om forbud mod kemiske våben, som i  

 artikel VII indeholder en udtrykkelig forpligtelse til at indføre  

 straffelovgivning.
2.2 Gældende ret Danmark ratificerede den 18. december 1964 traktaten af 5.  

 august 1963 om forbud mod kernevåbenforsøg i atmosfæren,  

 det ydre rum og under vandet.
Traktaten forbyder, som det fremgår af  

 titlen, prøvesprængninger af atomvåben i atmosfæren,  

 det ydre rum og under vandet.
Traktatens forbud retter sig imidlertid - til  

 forskel fra De Forenede Nationers traktat af 24. september 1996 om et  

 altomfattende forbud mod atomprøvesprængninger - alene mod  

 deltagerstaterne som sådan og ikke mod fysiske og juridiske personer.  

 Det fremgår af traktatens artikel I, stk. 1, litra b), at  

 traktatens bestemmelser ikke præjudicerer afslutningen af en traktat,  

 der fører til et varigt forbud mod alle nukleare  

 forsøgseksplosioner.
Som sådan må traktaten nu siges at  

 være afløst af traktaten om et altomfattende forbud mod  

 atomprøvesprængninger.
Straffeloven indeholder forskellige bestemmelser, som kan  

 tænkes at finde anvendelse over for fysiske og juridiske personers  

 prøvesprængninger af atomvåben.
Efter straffelovens  

 § 183 kan der således gives fængsel i op til 12 år for  

 den, der ved sprængning, spredning af skadevoldende luftarter m.m.  

 forvolder skade på andres person eller ejendom.
Anvendelse af denne  

 bestemmelse forudsætter imidlertid, at handlingen udføres med  

 forsæt til at forvolde sådan skade, hvilket ikke  

 nødvendigvis vil være tilfældet ved en  

 atomprøvesprængning.
Efter stk. 3 i samme bestemmelse kan  

 der gives fængsel i op til 2 år, hvis skaden er forvoldt ved  

 uagtsomhed.
 Straffelovens § 185 fastsætter bøde-  

 eller hæftestraf for den, der ikke efter evne og mulighed  

 afværger en sprængning, spredning af skadevoldende luftarter  

 m.m.
Straffelovens § 186 og 187 fastlægger  

 fængselsstraf for forgiftning af henholdsvis vandbeholdninger og  

 vandløb og af ting bestemt til forhandling eller udbredt udnyttelse,  

 som udsætter menneskers sundhed for fare.
Straffelovens § 190  

 gør samme bestemmelser anvendelige, hvor husdyrs sundhed  

 udsættes for fare.
Også disse bestemmelser kan efter  

 omstændighederne tænkes at finde anvendelse i forhold til  

 prøvesprængning af atomvåben.
 Endelig kan straffelovens § 252, der fastlægger  

 straf af fængsel i op til 4 år for den, der for vindings skyld, i  

 grov kådhed, eller på lignende hensynsløs måde  

 volder nærliggende fare for nogens liv eller helbred, tænkes  

 anvendelig ved forbudets overtrædelse.
 Det må antages, at en prøvesprængning  

 også vil kunne indebære en overtrædelse af lov nr. 400 af  

 13. juni 1990 om krigsmateriel m.v. og lov nr. 398 fra 1946 om våben og  

 eksplosivstoffer med ændringer.
For så vidt angår lovovertrædelser  

 begået af danske statsborgere uden for Danmark, følger det af  

 straffelovens § 7, at sådanne handlinger hører under dansk  

 straffemyndighed, hvis handlinger af den pågældende art kan  

 medføre højere straf end hæfte.
Er handlingen  

 udført i fremmed land, er det dog en betingelse for dansk  

 straffemyndighed, at handlingen også er strafbar efter det  

 pågældende lands lovgivning.
2.3 Udenrigsministeriets overvejelser Selv om der således findes en række danske  

 lovbestemmelser, der vil kunne indebære et forbud mod  

 atomprøvesprængninger, finder Udenrigsministeriet det rigtigst,  

 at der gennemføres et særskilt forbud mod fysiske og juridiske  

 personers prøvesprængning af atomvåben, som fuldt ud  

 svarer til traktatens bestemmelser herom.
Udenrigsministeriet finder  

 endvidere, at overtrædelse af dette forbud bør være belagt  

 med straf, selv om traktaten ikke formelt kræver dette.  

 Straffebestemmelsen bør kun finde anvendelse, såfremt  

 højere straf ikke er forskyldt efter andre bestemmelser.  

 Udenrigsministeriet finder ikke, at gennemførelsen af traktaten om et  

 altomfattende forbud mod atomprøvesprængninger medfører  

 behov for at ændre de i straffeloven gældende almindelige  

 betingelser for at udøve straffemyndighed over for handlinger  

 begået uden for den danske stat.
3. Inspektioner 3.1 Traktaten Deltagerstaterne opretter Organisationen for traktaten om  

 et altomfattende forbud mod atomprøvesprængninger med henblik  

 på at opfylde traktatens formål og hensigt, sikre  

 gennemførelsen af dens bestemmelser, herunder bestemmelser  

 vedrørende international verifikation af dens efterlevelse, og skabe  

 et forum for samråd og samarbejde mellem deltagerstaterne.  

 Organisationens medlemmer er deltagerstaterne, som også betaler  

 udgifterne til organisationens virksomhed.
Organisationens hovedsæde  

 skal ligge i Wien, og dens organer er Konferencen af Deltagerstater,  

 Eksekutivrådet og Det Tekniske Sekretariat, som skal omfatte Det  

 Internationale Datacenter.
Konferencen, som består af en  

 repræsentant fra hver af deltagerstaterne, er Organisationens  

 øverste organ og skal på årlige samlinger behandle ethvert  

 spørgsmål, enhver sag og ethvert problem inden for rammerne af  

 traktaten, jfr. bestemmelserne i traktatens artikel II.
Eksekutivrådet,  

 der består af 51 medlemmer udvalgt efter et geografisk  

 rotationsprincip, er Organisationens udøvende organ.
Det Tekniske  

 Sekretariat skal bistå Konferencen og Eksekutivrådet i  

 udførelsen af deres opgaver samt udføre de  

 verifikationsforanstaltninger, som traktaten foreskriver.
Traktaten indeholder et verifikationssystem, som bl.a.  

 består af et Internationalt Overvågningssystem med 321  

 målestationer fordelt over hele verden.
Målestationerne  

 udfører seismologisk, radionukleid, hydroakustisk og  

 infralyd-overvågning med det formål at spore eventuelle nukleare  

 sprængninger og sender data til et Internationalt Datacenter i Wien til  

 forarbejdning.
Danmark skal være vært for to målestationer,  

 begge placeret i Grønland.
Den ene danske målestation vil  

 være en seismologisk målestation ved Sdr.
Strømfjord og  

 den anden en infralydmålestation ved Qaannaaq i  

 Nordvestgrønland.
Verifikationssystemet omfatter tillige internationale  

 inspektioner, som er nærmere beskrevet i traktatens artikel IV og  

 protokollen til traktaten, afsnit II.
Det følger således af  

 traktatens artikel IV, litra A, nr. 3 d) og litra D, nr. 35 og 56, at  

 inspektører skal have adgang til at foretage inspektioner i Danmark  

 med det formål at afklare, om en prøvesprængning af  

 atomvåben eller anden nuklear sprængning er blevet  

 gennemført i strid med traktaten og i muligt omfang indsamle fakta,  

 som vil kunne medvirke til at identificere en mulig overtræder af  

 traktaten.
Det følger af de generelle bestemmelser i  

 traktatens artikel II, litra A, nr. 6, at inspektionerne skal  

 gennemføres så lempeligt som muligt under hensyntagen til, at  

 deres formål skal opfyldes hurtigt og effektivt.
Der må alene  

 anmodes om oplysninger, som er nødvendige i medfør af  

 traktaten, og hensynet til hemmeligholdelsen af fortrolige oplysninger skal  

 varetages behørigt.
Enhver deltagerstat har ret til at anmode om en inspektion  

 på stedet på enhver deltagerstats territorium, jfr. artikel IV,  

 litra A, nr. 34 ff.. Eksekutivrådet træffer beslutning  

 vedrørende anmodningen senest 96 timer efter modtagelsen.
Beslutning  

 om at godkende inspektionen skal træffes med mindst 30 stemmer for.  

 Generaldirektøren for organisationen udsteder et inspektionsmandat for  

 gennemførelsen af inspektionen, jfr. artikel IV, litra A, nr. 54.  

 Inspektionsmandatet indeholder bl.a. oplysninger om grænserne for  

 inspektionsområdet, planerne for inspektionsholdets virksomhed og  

 indrejsestedet, jfr. nærmere protokollen til traktaten, afsnit II,  

 litra C, nr. 42. Inspektører og inspektionsassistenter godkendes  

 på forhånd af deltagerstaterne.
Det land, som har anmodet om  

 inspektion, kan under forudsætning af den inspicerede deltagerstats  

 godkendelse sende en repræsentant med henblik på at  

 overvåge gennemførelsen af inspektionen som observatør.  

 Det forudsættes endvidere, at repræsentanter for den inspicerede  

 deltagerstat følger inspektionen og yder inspektionsholdet den  

 nødvendige bistand.
Den inspicerede deltagerstat har efter traktatens artikel  

 IV, litra D, nummer 57 b) ret til at træffe foranstaltninger, som den  

 betragter som nødvendige til at beskytte nationale  

 sikkerhedsinteresser og til at forhindre afsløring af fortrolige  

 oplysninger, som ikke vedrører formålet med inspektionen.
Efter  

 nr. 57 c) har den inspicerede deltagerstat pligt til at give adgang inden for  

 inspektionsområdet med det ene formål at fastlægge  

 kendsgerninger, som er relevante i forbindelse med formålet med  

 inspektionen under hensyntagen til enhver forfatningsmæssig  

 bestemmelse, den måtte have med hensyn til ejendomsret eller  

 ransagninger og beslaglæggelser.
Inspektionen skal således ikke  

 gå længere end, hvad der er nødvendigt for en forsvarlig  

 inspektion.
Det følger af bestemmelserne i protokollens afsnit  

 II, litra E, nr. 86 ff., at inspektionsholdet med de ovennævnte  

 begrænsninger skal have uhindret adgang til stedet for inspektionen,  

 herunder til bygninger og andre indretninger på stedet.
Det skal  

 endvidere have adgang til at indsamle, behandle og analysere prøver  

 samt om nødvendigt at fjerne prøver med henblik på  

 analyse uden for inspektionsstedet, jfr. nr. 97 ff.. Efter traktatens artikel  

 IV, litra D, nr. 48, kan Eksekutivrådet træffe beslutning om, at  

 der skal udføres boring i forbindelse med en inspektion.  

 Inspektionsholdet har desuden ret til at foretage overflyvninger i  

 overensstemmelse med protokollens afsnit II, litra E, nr. 71 ff.
Traktaten foreskriver, at den inspicerede deltagerstat  

 skal underrettes senest 24 timer før inspektionsholdets ankomst til  

 indrejsestedet, jfr. traktatens art.
IV, litra D, nr. 55. Som altovervejende  

 hovedregel skal inspektionsholdet have adgang til inspektionsområdet  

 senest 36 timer efter, at det er ankommet til indrejsestedet, jfr.  

 protokollens afsnit II, litra D, nr. 54. Inspektionsholdet skal  

 påbegynde sin inspektionsvirksomhed i inspektionsområdet så  

 hurtigt som muligt og i intet tilfælde senere end 72 timer efter  

 ankomsten til indrejsestedet, jfr. protokollens afsnit II, litra E, nr. 87,  

 jfr. nr. 57.
3.2 Gældende ret For at kunne gennemføre inspektion af privat  

 ejendom, således som traktaten foreskriver, kræves hjemmel i lov.  

 Der er ikke i gældende ret hjemmel til at gennemføre de  

 pågældende inspektioner.
Det er derfor nødvendigt med ny  

 lovgivning om inspektioner i medfør af traktaten om et altomfattende  

 forbud mod atomprøvesprængninger.
Adgang til inspektion af  

 privat ejendom uden retskendelse kræver endvidere særskilt  

 lovhjemmel.
Tilsvarende inspektionsbestemmelser findes i traktaten af 19.  

 november 1990 om konventionelle styrker i Europa gennemført ved lov  

 nr. 7 af 3. januar 1993 om inspektion af konventionelle væbnede styrker  

 i Danmark, og i De Forenede Nationers konvention af 13. januar 1993 om forbud  

 mod kemiske våben gennemført ved lov nr. 443 af 14. juni 1995 om  

 inspektioner, erklæringsafgivelse og kontrol i medfør af De  

 Forenede Nationers konvention om forbud mod kemiske våben.
Endvidere  

 indeholder lov nr. 170 af 16. maj 1962 om nukleare anlæg i § 8 en  

 bemyndigelse til statsministeren til at give de fornødne forskrifter  

 til, at personer, som udøver kontrol med nukleare anlæg i  

 henhold til internationale aftaler, har adgang til anlæggene for at  

 foretage fornødent eftersyn.
Ved bekendtgørelse nr. 315 af 27.  

 juni 1972 er der i medfør af overenskomst af 1. marts 1972 med Det  

 Internationale Atomenergiagentur fastsat regler om, at personer bemyndiget af  

 atomenergiagenturet har adgang til virksomheder m.v., der besidder nukleart  

 materiale, og til at foretage kontrolforanstaltninger, herunder  

 besigtigelser, målinger og udtagning af prøver.
3.3 Udenrigsministeriets overvejelser Traktatens bestemmelser om inspektioner er meget  

 omfattende og detaljerede.
Samtidig må det antages, at inspektioner kun  

 sjældent   hvis overhovedet nogensinde   vil finde sted i Danmark.  

 På den baggrund, og da inspektionerne stiller store krav til  

 fleksibilitet i gennemførelsen, finder Udenrigsministeriet, at loven  

 på tilsvarende vis som med de under pkt. 3.2 nævnte lov nr. 7 af  

 3. januar 1993 og lov nr. 443 af 14. juni 1995 alene bør rumme de  

 bestemmelser vedrørende inspektionerne, som af principielle eller  

 praktiske grunde ikke bør fastsættes administrativt.
I  

 overensstemmelse hermed foreslås det, at by- og boligministeren i  

 dennes egenskab af national myndighed i relation til traktaten efter  

 forhandling med justitsministeren og udenrigsministeren bemyndiges til  

 administrativt at fastsætte supplerende regler om inspektionernes  

 gennemførelse, herunder om overflyvninger, adgang til  

 inspektionsområdet og indsamling af prøver.
Efter traktatens artikel IV, nr. 57 c) har Danmark pligt  

 til at give adgang inden for inspektionsområdet under hensyntagen til  

 enhver forfatningsmæssig forpligtelse, man måtte have med hensyn  

 til ejendomsret eller ransagninger og beslaglæggelser.
Adgang betyder  

 både inspektionsholdets og inspektionsudstyrets fysiske adgang til og  

 gennemførelsen af inspektionsaktiviteter inden for  

 inspektionsområdet.
Traktaten stiller ikke udtrykkeligt krav om, at  

 adgang skal kunne ske uden retskendelse.
Imidlertid indeholder traktaten  

 nogle tidsfrister for inspektionens gennemførelse, som vanskeligt  

 lader sig forene med et krav om forudgående retskendelse.
Det  

 bør desuden præciseres, at der ikke er tale om efterforskning  

 med henblik på at afklare, om bestemte personer har handlet strafbart  

 efter dansk ret.
Formålet med inspektionerne er kun at få et  

 overordnet overblik over, hvad der er sket.
Det fremgår ligeledes af  

 traktatens artikel IV, litra D, nr. 35, som taler om, at inspektionen  

 også skal have til formål »i muligt omfang« at indsamle fakta,  

 som vil kunne medvirke til at identificere en »mulig« overtræder af  

 traktaten.
Såfremt der skal ske strafferetlig efterforskning, fordi der  

 er mistanke om en overtrædelse af danske straffebestemmelser, må  

 det ske efter retsplejelovens almindelige regler, uanset om efterforskningen  

 sker samtidig med inspektionen eller før eller efter.  

 Udenrigsministeriet foreslår derfor, at der på tilsvarende vis  

 som i de under pkt. 3.2 nævnte love om henholdsvis konventionelle  

 styrker og kemiske våben skabes lovhjemmel til, at inspektionsholdene  

 uden forudgående retskendelse kan få adgang til stedet for  

 inspektionerne samt til at gennemføre de i traktaten hjemlede  

 inspektionsaktiviteter, såsom adgang til bygninger og andre  

 indretninger på stedet, adgang til at indsamle, behandle, analysere og  

 om nødvendigt fjerne prøver, adgang til at foretage boringer  

 samt adgang til at foretage overflyvninger.
Formålet med inspektionerne   at afklare om en  

 prøvesprængning af atomvåben eller anden nuklear  

 sprængning har fundet sted   findes at kunne opfyldes uden, at det er  

 nødvendigt at give adgang til private boliger, hvorfor disse  

 udtrykkeligt er undtaget fra adgang.
Der er heller ikke adgang til  

 undersøgelse af det menneskelige legeme.
Herved adskiller lovforslaget  

 sig fra lov nr. 443 af 14. juni 1995 om inspektioner,  

 erklæringsafgivelse og kontrol i medfør af De Forenede Nationers  

 konvention om forbud mod kemiske våben, jfr. denne lovs § 2,  

 stk. 2. Hvor det kan være nødvendigt at inspicere private  

 boliger samt undersøge det menneskelige legeme for at kunne  

 konstatere, om der er sket en overtrædelse af forbudet mod kemiske  

 våben, må det antages at en overtrædelse af forbudet mod  

 prøvesprængninger af atomvåben må kunne spores  

 på anden vis.
Udenrigsministeriet foreslår en pligt for det  

 offentlige til at orientere ejeren eller brugeren af en berørt ejendom  

 om en forestående inspektion.
Herved vil de pågældende  

 tillige få mulighed for at fremkomme med deres synspunkter  

 vedrørende inspektionens gennemførelse.
Eftersom inspektionens  

 tidsgrænser er absolutte, skal en inspektion dog kunne  

 gennemføres, selv om det ikke kan nås at orientere de  

 berørte.
Det bør endvidere være muligt at undlade denne  

 orientering, hvis den skønnes uhensigtsmæssig, f.eks. på  

 grund af fare for, at den pågældende vil søge at  

 lægge inspektionen hindringer i vejen.
Orienteres den  

 pågældende ikke før inspektionen, skal der efter forslaget  

 efterfølgende ske meddelelse herom.
For at opfylde traktaten må det sikres, at  

 inspektionerne om fornødent kan gennemføres uden medvirken fra  

 den, som råder over et sted eller anlæg, der skal inspiceres,  

 herunder eventuelt mod den pågældendes protest.
Bl.a. derfor  

 foreslås det, at politiet skal yde fornøden bistand ved  

 inspektionernes gennemførelse.
De inspektører og observatører, der kommer  

 her til landet, nyder diplomatisk immunitet i henhold til artiklerne 29, 30,  

 31, 34 og 40 i Wienerkonventionen om diplomatiske forbindelser.
Hvis de  

 forvolder skade her i landet under udførelsen af deres opgaver, vil de  

 skadelidte derfor i almindelighed ikke have mulighed for her i landet at  

 gennemføre en sag mod inspektører eller observatører om  

 erstatning.
For at sikre at de skadelidte kan få erstatning,  

 foreslås det, at staten over for de skadelidte hæfter for de  

 skader, som inspektører og observatører forvolder under  

 udførelsen af deres opgaver her i landet.
Staten hæfter dog  

 efter forslaget kun i det omfang, den ville hæfte, hvis skaderne var  

 forvoldt af en person, der var ansat i staten.
Der tænkes herved  

 navnlig på Danske Lov 3-19-2 om arbejdsgiverens erstatningsansvar for  

 de skader, som arbejdstageren forvolder ved sin uforsvarlige  

 adfærd.
4. Immunitet og privilegier 4.1 Traktaten Efter traktatens artikel II, litra E, nr. 54 ff. skal  

 organisationen, deltagerstaternes delegater, disses stedfortrædere og  

 rådgivere, repræsentanter for medlemmer valgt til  

 Eksekutivrådet samt disses stedfortrædere og rådgivere,  

 generaldirektøren, inspektørerne, inspektionsassistenter og  

 medlemmerne af organisationens stab nyde de privilegier og immuniteter, som  

 er nødvendige for den uafhængige udførelse af deres  

 opgaver i forbindelse med organisationen.
Disse privilegier og immuniteter  

 defineres i aftaler mellem organisationen og deltagerstaterne, jfr. artikel  

 II, litra E, nr. 56. I nr. 57 fastslås det, at  

 generaldirektøren, inspektørerne, inspektionsassistenterne og  

 medlemmerne af Det Tekniske Sekretariats stab i forbindelse med  

 udførelsen af verifikationsvirksomhed skal nyde de privilegier og  

 immuniteter, som er anført i protokollen.
Bestemmelserne herom findes  

 i protokollens afsnit II, litra B, nr. 27 a) til i). Her henvises i  

 hovedsagen til artiklerne 29, 30, 31, 34 og 40 i Wienerkonventionen om  

 diplomatiske forbindelser.
Efter protokollens afsnit II, litra B, nr. 26 har  

 inspektører og inspektionsassistenter krav på at få  

 udstedt de nødvendige rejsedokumenter i overensstemmelse med nationale  

 procedurer.
Der stilles krav om, at rejsedokumenter skal udstedes senest 48  

 timer efter modtagelsen af ansøgningen eller umiddelbart efter  

 inspektionsholdets ankomst til indrejsestedet.
Dokumenterne skal være  

 gyldige, så længe det er nødvendigt for at  

 gennemføre inspektionen.
4.2 Gældende ret I medfør af lov nr. 567 af 30. november 1983 kan  

 der ved mellemfolkelig overenskomst indrømmes en international  

 organisation eller institution, som Danmark er medlem af, særlige  

 rettigheder og immuniteter, som er nødvendige for opfyldelsen af  

 organisationens eller institutionens formål og for sikringen af den  

 uafhængige udførelse af de dermed forbundne hverv.
Tilsvarende  

 rettigheder og immuniteter kan indrømmes deltagerstaternes  

 repræsentanter og udsendinge, embedsmænd og andre, som  

 optræder på organisationens vegne, sagkyndige som udfører  

 hverv for organisationen eller institutionen samt personer, der deltager i  

 procesførelse ved organisationen eller institutionen.
4.3 Udenrigsministeriets overvejelser Udenrigsministeriet er af den opfattelse, at den under  

 pkt. 4.2 nævnte lov nr. 567 af 30. november 1983 er tilstrækkelig  

 hjemmel til at opfylde traktatens bestemmelser om immuniteter og privilegier.  

 Traktaten udgør i sig selv en sådan mellemfolkelig overenskomst,  

 som nævnes i loven, og bestemmelserne i traktaten om immuniteter og  

 privilegier er derfor umiddelbart anvendelige.
Samtidig er der i loven  

 hjemmel til at indgå den aftale om privilegier og immuniteter, som  

 nævnes i traktatens art.
II, litra E, nr. 56. Der kræves derfor  

 ikke ny lovgivning om privilegier og immuniteter.
5. National myndighed 5.1 Traktaten Traktaten pålægger i artikel III, nr. 4 enhver  

 deltagerstat at udpege en national myndighed, som skal tjene som nationalt  

 kontaktorgan i relation til organisationen og andre deltagerstater.
Den  

 nationale myndighed vil have opgaver i forbindelse med varetagelsen af den  

 tekniske og praktiske udmøntning af traktatens forpligtelser, herunder  

 opgaver relateret til de på deltagerstaternes territorium beliggende  

 målestationer samt udveksling af data.
5.2 Udenrigsministeriets overvejelser Da Kort & Matrikelstyrelsen allerede står for  

 operationen af den ene af de to danske målestationer, som skal  

 indgå i Det Internationale Overvågningssystem, er det fundet  

 naturligt at udpege By- og Boligministeriet som national myndighed.
Der  

 kræves ikke ny lovgivning.
6. Økonomiske og administrative konsekvenser for det  

 offentlige By- og Boligministeriet skal varetage opgaven som national  

 myndighed i relation til traktaten.
Udgifterne forbundet hermed vil blive  

 afholdt inden for By- og Boligministeriets budgetområde.
Lovforslaget  

 vurderes ikke at have administrative konsekvenser for kommuner og  

 amtskommuner.
7. Økonomiske og administrative konsekvenser for  

 erhvervslivet Lovforslaget skønnes ikke at have økonomiske  

 eller administrative konsekvenser for erhvervslivet.
8. Miljømæssige konsekvenser Lovforslaget skønnes ikke at have væsentlige  

 miljømæssige konsekvenser.
9. Forholdet til EU-retten Lovforslaget indeholder ikke EU-retlige aspekter.
10. Høring Lovforslaget har været forelagt til udtalelse hos  

 Statsministeriet, Finansministeriet, Justitsministeriet, By- og  

 Boligministeriet, Forskningsministeriet, Forsvarsministeriet,  

 Indenrigsministeriet, Miljø- og Energiministeriet, Skatteministeriet,  

 Trafikministeriet, Færøernes Hjemmestyre og Grønlands  

 Hjemmestyre.
Vurdering af konsekvenser af lovforslag Positive Konsekvenser/mindreudgifter (hvis ja, angiv omfang) Negative Konsekvenser/merudgifter (hvis ja, angiv omfang) Økonomiske konsekvenser for stat, kommuner og  

 amtskommuner % % Administrative konsekven-ser for stat, kommuner og  

 amtskommuner % Begrænsede administrative opgaver for By- og  

 Boligministeriet som national myndighed.
Økonomiske konsekvenser for erhvervslivet % % Administrative konsekven-ser for erhvervslivet % % Miljømæssige konsekvenser % % Administrative konsekven-ser for borgerne % % Forholdet til EU-retten Lovforslaget indeholder ikke EU-retlige aspekter Bemærkninger til lovforslagets  

 enkelte bestemmelser Internationale inspektioner Til § 1 Ved bestemmelsen gennemføres traktatens  

 grundlæggende forbud mod atomprøvesprængninger.
Om  

 gældende ret henvises til de almindelige bemærkninger, pkt.  

 2.
Til § 2 Ved bestemmelsen fastslås i stk. 1 de  

 internationale inspektørers ret til at foretage inspektion i Danmark i  

 medfør af traktaten.
Formålet med inspektionen er alene at  

 afklare, om en prøvesprængning af atomvåben eller anden  

 nuklear sprængning er blevet gennemført i strid med traktaten  

 samt i givet fald at indsamle oplysninger og data, der vil kunne bruges til  

 at opklare hvem, der har foretaget den pågældende  

 sprængning.
Lovforslagets begreb »inspektører« dækker  

 såvel over det, der i traktaten betegnes »inspektører«, som det,  

 der betegnes »inspektørassistenter«.
 Der henvises i øvrigt til de almindelige  

 bemærkninger, pkt. 3, for en beskrivelse af traktatens bestemmelser om  

 inspektion.
Ved bestemmelsen i stk. 2 fastslås  

 observatørers adgang til at deltage i inspektionerne.
Det  

 følger af traktatens artikel IV, litra D, nr. 61, at den deltagerstat,  

 som har anmodet om en inspektion, under forudsætning af den inspicerede  

 deltagerstats godkendelse kan sende en repræsentant med henblik  

 på at overvåge gennemførelsen af inspektionen som  

 observatør.
Repræsentanten skal enten være statsborger i  

 den anmodende deltagerstat eller i en tredje deltagerstat.
Inspektørerne og observatørerne skal  

 være godkendt af by- og boligministeren, jfr. stk. 3, og skal  

 under en inspektion altid være ledsaget af en eller flere  

 repræsentanter for den danske stat.
Disse repræsentanter skal  

 efter protokollens afsnit II, litra E, nr. 61 fungere som  

 forbindelsesofficerer til inspektionsholdet og har ret til at iagttage alle  

 inspektionsaktiviteter, som udføres af inspektionsholdet.  

 Repræsentanterne vil kontrollere, at inspektionen foregår i  

 overensstemmelse med såvel traktatens regler som nationale regler og  

 bistå inspektørerne i deres virksomhed, som forudsat i  

 traktaten.
Til § 3 Bestemmelsen sikrer i stk. 1 inspektionsholdets  

 adgang til stedet for inspektionen og til oplysninger af betydning for  

 inspektionen uden forudgående retskendelse.
Om spørgsmålet  

 om retskendelse henvises til de almindelige bemærkninger, pkt. 3.3.
Bestemmelsen i stk. 1, nr. 1 fastslår, at  

 inspektørerne har adgang til at inspicere inspektionsområdet,  

 således som dette er fastlagt i inspektionsmandatet.  

 Inspektionsmandatet udstedes af organisationens generaldirektør og  

 indeholder bl.a. oplysninger om de fysiske grænser for  

 inspektionsområdet, planerne for inspektionsholdets virksomhed og  

 indrejsestedet, jfr. nærmere protokollen til traktaten, afsnit II,  

 litra C, nr. 42. Efter litra A, nr. 3 skal området for inspektionen  

 være sammenhængende, og det må ikke overstige 1.000  

 kvadratkilometer.
Straks ved ankomsten til indrejsestedet skal lederen af  

 inspektionsholdet over for repræsentanten for den inspicerede  

 deltagerstat fremvise inspektionsmandatet og en foreløbig  

 inspektionsplan, jfr. protokollens afsnit II, litra D, nr. 52.
Bestemmelsen i stk. 1, nr. 2 giver  

 inspektørerne adgang til at inspicere ejendomme, bygninger og  

 områder inden for bygninger beliggende på  

 inspektionsområdet.
Adgangen omfatter såvel offentlig som privat  

 ejendom.
Private boliger er dog undtaget, jfr. nærmere de almindelige  

 bemærkninger, pkt. 3. Efter traktatens artikel IV, litra D, nr. 57 b)  

 har den inspicerede deltagerstat ret til at træffe foranstaltninger,  

 som den betragter som nødvendige til at beskytte nationale  

 sikkerhedsinteresser, og til at hindre afsløring af fortrolige  

 oplysninger, som ikke vedrører formålet med inspektionen.
Denne  

 ret er nærmere specificeret i protokollens afsnit II, litra E, nr. 88  

 ff. og omfatter bl.a. retten til at sløre sensitive udstillinger,  

 oplagringer og udstyr samt organisere adgangen til bygninger og andre  

 indretninger.
Såfremt ejeren eller brugeren af en ejendom, der agtes  

 inspiceret, er bekendt med forhold, der kan berettige sådanne  

 foranstaltninger, kan han gøre repræsentanterne for den  

 inspicerede deltagerstat opmærksom herpå.
Ved bestemmelsen i stk. 1, nr. 3 sikres  

 inspektionsholdene endvidere mulighed for inden for traktatens rammer at  

 indsamle, behandle og analysere prøver, der stammer fra  

 inspektionsområdet.
Efter protokollens afsnit II, litra E, nr. 98 skal  

 inspektørerne om muligt analysere prøverne på stedet, men  

 har ret til at overføre prøverne til analyse uden for  

 inspektionsstedet på laboratorier udpeget af organisationen,  

 såfremt inspektørerne kan påvise, at den nødvendige  

 analyse ikke kan udføres på stedet.
Bestemmelsen i stk. 1,  

 nr. 3 hjemler ikke adgang til undersøgelse af det menneskelige legeme,  

 jfr. nærmere de almindelige bemærkninger, pkt. 3.3.
I stk. 1, nr. 4 fastslås retten til at foretage  

 boringer.
Det fremgår dog af traktatens artikel IV, litra D, nr. 48, at  

 boringer kun kan foretages, såfremt Eksekutivrådet har truffet  

 særskilt beslutning herom.
I stk. 1, nr. 5 gives inspektørerne ret til at  

 medbringe og anvende måleredskaber og andet teknisk udstyr.
Denne ret  

 følger af protokollens, litra D, nr. 50. Af litra B, nr. 36  

 fremgår, at konferencen af deltagerstater på sin første  

 samling skal godkende en liste over udstyr til brug under inspektionerne.
De  

 inspektionsaktiviteter og  teknikker, som kan anvendes under inspektionen, er  

 opregnet i litra E, nr. 69.
 I stk. 1, nr. 6 gives inspektørerne af  

 praktiske årsager adgang til at efterlade måleredskaber og andet  

 materiale på inspektionsområdet.
 Stk. 1, nr. 7 er en residualbestemmelse, der giver  

 inspektørerne adgang til at indhente alle øvrige oplysninger af  

 betydning for inspektionen.
Bestemmelsen i stk. 2 vedrører meddelelser til  

 ejeren eller brugeren af ejendom, der berøres af inspektionen.  

 Meddelelse skal som udgangspunkt altid gives snarest muligt inden  

 inspektionen.
I de situationer, hvor underretning ikke er praktisk mulig,  

 f.eks. fordi ejeren er bortrejst eller i øvrigt fraværende, kan  

 forudgående underretning undlades.
Forudgående meddelelse kan  

 endvidere undlades, hvis der foreligger særlige grunde hertil, f.eks.  

 hvis der er fare for, at den pågældende vil søge at  

 lægge inspektionen hindringer i vejen.
Meddelelse anses for givet,  

 når ejeren eller enhver anden, som har almindelig adgang til den  

 lokalitet, der skal inspiceres, har modtaget mundtlig meddelelse forud eller  

 i forbindelse med selve inspektionen.
Efterfølgende meddelelse kan ske  

 ved, at lederen af det danske eskortehold efterlader skriftlig besked om  

 anledning og tidspunkt for inspektionen på lokaliteten sammen med  

 oplysning om, hvor der kan fås yderligere oplysninger om  

 inspektionen.
Efter bestemmelsen i stk. 3 skal politiet i  

 fornødent omfang yde bistand til gennemførelse af inspektionen.  

 Bestemmelsen er bl.a. medtaget for at kunne gennemføre inspektionen i  

 tilfælde, hvor ejeren eller brugeren af en ejendom modsætter sig  

 inspektionen.
Der kan efter omstændighederne blive tale om anvendelse  

 af fysisk magt for at få adgang til en ejendom, f.eks. ved opbrydning  

 af låse eller lignende eller ved at fjerne personer, som blokerer for  

 adgangen til ejendommen.
Det bestemmes samtidig, at by- og boligministeren  

 efter aftale med justitsministeren kan fastsætte nærmere regler  

 herom.
Til § 4 Bestemmelsen fastslår, at den danske stat  

 hæfter for skade, som under inspektion forvoldes af inspektører  

 eller observatører på samme vis, som staten ville hæfte,  

 hvis skaden var forvoldt af en ansat i staten.
Der tænkes herved  

 navnlig på Danske Lov 3-19-2 om arbejdsgiverens erstatningsansvar for  

 de skader, som arbejdstageren forvolder ved sin uforsvarlige  

 adfærd.
Bestemmelsen er nødvendig, fordi de  

 inspektører og observatører, der kommer her til landet, nyder  

 diplomatisk immunitet i henhold til artiklerne 29, 30, 31, 34 og 40 i  

 Wienerkonventionen om diplomatiske forbindelser.
Hvis de forvolder skade her  

 i landet under udførelsen af deres opgaver, vil de skadelidte derfor i  

 almindelighed ikke have mulighed for her i landet at gennemføre en sag  

 mod inspektører eller observatører om erstatning.  

 Vedrørende indholdet af begrebet »inspektør« henvises til  

 bemærkningerne til § 3.
Til § 5 Det foreslås, at by- og boligministeren bemyndiges  

 til efter forhandling med udenrigsministeren og justitsministeren  

 administrativt at fastsætte nærmere regler om  

 gennemførelse af inspektionerne.
Det kan bl.a. dreje sig om regler om  

 indrejse, inspektionsaktiviteter og -teknikker, overflyvninger, adgang til  

 inspektionsområdet og derpå beliggende bygninger og andre  

 indretninger samt om indsamling, behandling og analyse af prøver.
De  

 meget detaljerede bestemmelser i traktaten, herunder særligt i  

 protokollen, om inspektioner vil således kunne udmøntes i en  

 inspektionsmanual.
Til § 6 Bestemmelsen i § 6 indebærer, at det bliver  

 strafbart at overtræde forbudet i § 1. Strafbarheden gælder  

 for såvel fysiske som juridiske personer.
Efter straffelovens 5.  

 kapitel er det en forudsætning for at pålægge juridiske  

 personer straf, at dette er udtrykkeligt anført i straffebestemmelsen,  

 således som tilfældet er i § 6.
Da der i visse tilfælde kan være forskyldt  

 højere straf efter anden lovgivning, er straffebestemmelsen gjort  

 subsidiær, således at den kun finder anvendelse, hvor  

 højere straf ikke er forskyldt efter anden lovgivning.
Der henvises  

 herom til de almindelige bemærkninger, pkt. 2.
 Det forhold, der i givet fald skal straffes for, er  

 prøvesprængning af atomvåben eller anden nuklear  

 sprængning i strid med forbudet herom i traktaten.
Til § 7 Traktaten træder i kraft 180 dage efter, at 44 i  

 traktaten nævnte lande har deponeret deres ratifikationsinstrumenter.  

 Det drejer sig hovedsageligt om lande, der enten er i besiddelse af  

 atomvåben eller har atomkraftværker.
Pr. 1. marts 1999 havde 152  

 lande underskrevet traktaten, 29 havde ratificeret, heraf 15 af de 44 i  

 traktaten nævnte lande.
For indeværende vides ikke, hvornår  

 de 44 lande vil have ratificeret traktaten, og dermed hvornår loven kan  

 træde i kraft.
Ved bestemmelsen kan udenrigsministeren fastsætte  

 tidspunktet for lovens ikrafttræden sammenfaldende med tidspunktet for  

 traktatens ikrafttræden.
Ikrafttrædelsestidspunktet meddeles  

 herefter ved bekendtgørelse.
Bilag 1 Fremsat den 8. oktober 1998 af udenrigsministeren  

 (Niels Helveg Petersen) Forslag til folketingsbeslutning om Danmarks ratifikation af De Forenede Nationers traktat  

 om et altomfattende forbud mod atomprøvesprængninger Folketinget meddeler sit samtykke til, at Danmark  

 ratificerer De Forenede Nationers traktat om et altomfattende forbud mod  

 atomprøvesprængninger af 24. september 1996.
Bemærkninger til forslaget I.
Indledning Vedtagelsen af nærværende beslutningsforslag  

  indebærer meddelelse af det i henhold til grundlovens § 19  

 påkrævede samtykke fra Folketinget til, at Danmark ratificerer De  

 Forenede Nationers (FN) traktat om et altomfattende forbud mod  

 atomprøvesprængninger af 24. september 1996. Traktaten er  

 optrykt som bilag til beslutningsforslaget.
II.
Traktaten om et altomfattende forbud mod  

 atomprøvesprængninger Efter ca. 40 års forhandlinger om et forbud mod  

 atomprøvesprængninger afsluttede den særlige komité  

 vedrørende et altomfattende atomprøvestop under  

 Nedrustningskonferencen i Genève (CD) i august 1996 behandlingen af et  

 traktatudkast.
De fem erklærede atomvåbenmagter, USA, Rusland,  

 Kina, Storbritannien og Frankrig gav deres tilslutning til udkastet.
Det var  

 dog ikke muligt at opnå enighed i CD på grund af indisk modstand.  

 Derfor blev udkastet til atomprøvestopaftalen på initiativ af  

 Australien viderebragt til FN's Generalforsamling i form af et forslag til FN  

 resolution om vedtagelse af traktaten.
Resolutionsforslaget blev vedtaget af FN's 50.  

 Generalforsamling den 10. september 1996. Et flertal på 158 lande,  

 herunder Danmark, stemte for.
Tre lande (Indien, Libyen og Bhutan) stemte  

 imod, mens fem lande (Cuba, Libanon, Mauritius, Syrien og Tanzania)  

 afstod.
Traktaten blev åbnet for undertegnelse den 24.  

 september 1996. Danmark var blandt de første, der underskrev.
Pr. 15.  

 september 1998 havde i alt 150 lande undertegnet traktaten, og 21 lande havde  

 ratificeret, herunder de to atomvåbenmagter Storbritannien og  

 Frankrig.
Indien og Pakistan, der ikke har undertegnet eller  

 ratificeret traktaten, foretog hhv. fem og seks  

 atomprøvesprængninger i maj 1998. Begge lande siden frivilligt  

 indgået et ensidigt moratorium.
De to landes prøvestop er ikke  

 gjort juridisk bindende.
III.
Traktatens ikrafttrædelse Traktaten træder i kraft 180 dage efter, at 44 i  

 traktaten nævnte lande har deponeret deres ratifikationsinstrumenter,  

 forudsat at traktaten på daværende tidspunkt har været  

 åben for undertegnelse i mindst to år.
Traktaten kan derfor  

 tidligst træde i kraft den 24. september 1998. Det drejer sig om 44  

 stater, der enten er i besiddelse af atomvåben eller skønnes at  

 have kapacitet til hurtigt at kunne producere atomvåben.
I  

 traktatteksten er der taget højde for en situation, hvor ikke alle 44  

 stater ratificerer traktaten.
I henhold til artikel XIV vil der,  

 såfremt traktaten ikke er trådt i kraft tre år efter datoen  

 for dens åbning for undertegnelse, dvs. september 1999, med  

 enstemmighed kunne indkaldes til en konference for de stater, som til den tid  

 har ratificeret.
På konferencen, som vil kunne gentages hvert år,  

 skal man undersøge, hvilke foranstaltninger, der vil kunne  

 træffes i overensstemmelse med folkeretten med henblik på at  

 fremskynde ratifikationsprocessen og lette traktatens ikrafttrædelse.  

 Beslutninger skal træffes med enstemmighed.
Med henblik på at forberede traktatens  

 ikrafttrædelse oprettedes i november 1996 Den Forberedende Kommission  

 med et tilhørende foreløbigt teknisk sekretariat.
Sekretariatet  

 indledte sit arbejde i Wien i marts 1997.
Det er Den Forberedende Kommissions opgave at sikre, at  

 Det Internationale Overvågningssystem, herunder netværket af  

 målestationer, der skal kontrollere overholdelsen af traktaten,  

 står klar til brug ved traktatens ikrafttrædelse.
Netværket  

 af målestationer er derfor allerede under etablering.
Mange  

 eksisterende stationer vil kunne benyttes efter en opgradering og opkobling  

 til Det Internationale Datacenter i Wien.
Andre stationer skal først  

 etableres.
IV.
Danmarks tiltrædelse af traktaten Det må anses for ønskeligt, at Danmark  

 erklærer sig rede til at være bundet af traktaten, for derved at  

 bidrage til styrkelsen af traktatens altomfattende forbud mod  

 atomprøvesprængninger med henblik på endelig afskaffelse  

 af atomvåben.
Set i lyset af de indiske og pakistanske  

 prøvesprængninger i maj i år er hurtig tiltrædelse  

 af traktaten, for at bidrage til at lægge et maksimalt politisk pres  

 på de lande, der ikke har tiltrådt, blevet aktualiseret.
Med ratifikationen af traktaten forpligter Danmark sig til  

 ikke at foretage prøvesprængninger af atomvåben eller  

 andre nukleare sprængninger på et hvilket som helst sted under  

 dansk jurisdiktion eller kontrol.
Endvidere forpligter Danmark sig til at  

 afstå fra at forårsage, opmuntre eller medvirke til at  

 gennemføre sådanne sprængninger.
Traktaten kan som nævnt tidligst træde i kraft  

 den 24. september 1998. Efter alt at dømme har ikrafttrædelsen  

 imidlertid lang udsigt.
Regeringen lægger vægt på, at man  

 fra dansk side sender det positive politiske signal, som en tidlig dansk  

 ratifikation af traktaten vil udgøre, uanset at traktatens  

 ikrafttrædelse ikke er nært forestående.
Spørgsmålet om hvorvidt og i hvilket omfang  

 ny lovgivning til opfyldelse af traktatens forpligtelser vil være  

 nødvendig, er blevet forelagt for de berørte myndigheder -  

 herunder hjemmestyremyndighederne på Færøerne og i  

 Grønland - til nærmere overvejelse.
Kort- & Mtrikelstyrelsen  

 har i den anledning tilkendegivet interesse i at varetage hvervet som  

 international myndighed for traktaten.Regeringen skønner imidlertid,  

 at dansk ratifikation af traktaten ikke bør afvente afslutningen af  

 disse teknisk prægede overvejelser, idet spørgsmålet under  

 alle omstændigheder vil være afklaret i god tid inden traktaten  

 træder i kraft.
 Blandt de spørgsmål, der i den forbindelse  

 særligt er genstand for undersøgelse, kan nævnes:
Ifølge artikel II skal oplysninger og data, som  

 modtages i fortrolighed i forbindelse med gennemførelsen af traktaten,  

 gøres til genstand for en særlig behandling.
Organisationen for  

 traktaten om et altomfattende forbud mod atomprøvesprængninger  

 skal nyde en særlig retlig status, herunder visse privilegier og  

 immuniteter, som er nødvendige for udførelsen af dens opgaver.  

 Det samme skal personer knyttet til Organisationen, herunder de personer, der  

 vil skulle udføre verifikationsvirksomhed.
Ifølge artikel III skal Danmark træffe de  

 nødvendige foranstaltninger for at forbyde fysiske eller juridiske  

 personer at udøve nogen form for virksomhed, der er forbudt i henhold  

 til traktaten, det være sig på dansk territorium eller på  

 andre steder under dansk jurisdiktion eller kontrol.
Man vil fra dansk side i  

 overensstemmelse med folkeretten skulle forbyde danske statsborgere at  

 udøve en sådan virksomhed et hvilket som helst sted.
Danmark vil  

 skulle udpege en national myndighed, der skal fungere som nationalt  

 kontaktorgan for forbindelsen til de andre deltagerstater og den  

 internationale kontrolorganisation.
Ifølge artikel IV skal bestemmelser om kontrol,  

 opklaring og inspektion gennemføres, for at Organisationen for  

 traktaten om et altomfattende forbud mod atomprøvesprængninger  

 kan gennemføre inspektioner på dansk territorium eller på  

 andre steder under dansk jurisdiktion eller kontrol.
Desuden er bestemmelser  

 vedrørende oprettelse og drift af overvågningsanlæg af  

 relevans for Danmark.
V.
Konsekvenser for Danmark Skiftende danske regeringer har siden begyndelsen af  

 1960erne i forbindelse med forhandlingerne om en altomfattende  

 prøvestopaftale tilbudt, at der kunne blive opstillet  

 målefaciliteter i Grønland.
Danmark forpligter sig ifølge traktaten til at  

 være vært for to sådanne målestationer, begge  

 placeret i Grønland.
Den ene danske målestation vil være  

 en allerede eksisterende seismologisk målestation ved Sdr.  

 Strømfjord, der drives af Kort & Matrikelstyrelsen.
De  

 seismologiske målestationer vil blive opdelt i et primært  

 netværk og et hjælpenetværk.
Stationen i Sdr.  

 Strømfjord vil blive en del af det seismologiske netværk af  

  hjælpestationer.
De seismologiske hjælpestationer sender ikke  

 per automatik informationer til Det Internationale Datacenter, men vil kunne  

 bidrage, når og hvis datacentret udbeder sig informationer.
Den anden danske målestation vil være en  

 infralydmålestation, som vil skulle placeres i tilknytning til de  

 eksisterende meteorologiske målefaciliteter ved Qaannaaq i  

 Nordvestgrønland.
Danmarks Meteorologiske Institut står for  

 disse faciliteter.
 Arbejdet med henholdsvis opgraderingen og etableringen af  

 de to danske målestationer er endnu ikke påbegyndt.
Den Forberedende Kommissions aktiviteter, herunder  

 etableringen og opgraderingen af målestationerne under det  

 Internationale Overvågningssystem, finansieres over Den Forberedende  

 Kommissions budget, der pålignes.
Danmarks bidrag er 0,73% af Den  

 Forberedende Kommissions samlede budget.
Driften af infralyd  

 målefaciliteterne ved Qaannaaq vil kunne finansieres over Den  

 Forberedende Kommissions budget.
Kort & Matrikelstyrelsen vil forsat  

 skulle stå for driften af stationen ved Sdr.
Strømfjord.
Den Forberedende Kommissions budget for 1998 er på  

 ca. 60 mill.
US Dollar, hvoraf overvågnings- og verifikationsbudgettet  

 udgør langt den overvejende del.
Det danske bidrag, der i 1998  

 beløb sig til knap 3 mill.
Kr., er hidtil blevet afholdt over  

 Udenrigsministeriets budget.
Budgettet for 1999 er endnu ikke vedtaget.
En  

 stigning på op til 50% kan ikke udelukkes.
 Hjemmestyremyndighederne i Grønland og på  

 Færøerne har fået forelagt traktaten til udtalelse.  

 Grønland og Færøerne vil løbende blive inddraget i  

 arbejdet med at sikre traktatens opfyldelse.
VI.
Traktatens indhold Præambel De internationale aftaler og andre positive  

 foranstaltninger de senere år inden for nuklear nedrustning hilses  

 velkommen.
Det fremhæves, at den nuværende internationale  

 situation åbner mulighed for at iværksætte yderligere  

 foranstaltninger med henblik på nuklear nedrustning og imod spredningen  

 af atomvåben.
Fuldstændig nedrustning under effektiv  

 international kontrol og afskaffelse af disse våben fremhæves som  

 endemålet.
Artikel I Grundlæggende forpligtelser Deltagerstaterne forpligter sig til ikke at foretage nogen  

 prøvesprængninger af atomvåben eller nogen anden nuklear  

 sprængning, og at forbyde og forhindre enhver sådan nuklear  

 sprængning på ethvert sted under dens jurisdiktion eller kontrol  

 samt at afstå fra at medvirke i eller opmuntre til sådanne  

 sprængninger.
Artikel II Organisationen Deltagerstaterne opretter Organisationen for traktaten om  

 et altomfattende forbud mod atomprøvesprængninger.
Alle  

 deltagerstater skal være medlemmer af Organisationen, der skal ligge i  

 Wien.
 Organisationens organer - Konferencen af Deltagerstater,  

 Eksekutivrådet og Det Tekniske Sekretariat, som skal omfatte Det  

 Internationale Datacenter - oprettes.
Organisationen oprettes med det formål at opfylde  

 traktatens formål og hensigt, at sikre gennemførelsen og  

 efterlevelsen af dens bestemmelser samt skabe et forum for samråd og  

 samarbejde mellem deltagerstaterne.  Organisationens øverste organ,  

 Konferencen af Deltagerstater, skal mødes til én årlig  

 ordinær samling.
Konferencen skal vælge et Eksekutivråd  

 bestående af 51 medlemmer, hver udpeget for en tre-årig periode.  

 Eksekutivrådet skal være Organisations udøvende organ.
Det  

 skal ledes af en generaldirektør.
 Blandt Det Tekniske Sekretariats hovedopgaver bliver at  

 bistå deltagerstaterne med gennemførelsen af traktaten samt at  

 bistå til overholdelsen og verifikationen af traktaten i  

 overensstemmelse med artikel IV og protokollen.
Artikel III Nationale gennemførelsesforanstaltninger Deltagerstaterne skal i overensstemmelse med deres  

 forfatningsmæssige procedurer træffe de nødvendige  

 foranstaltninger med henblik på at gennemføre forpligtelserne i  

 traktaten.
Artikel IV Verifikation For at sikre deltagerstaternes efterlevelse af traktaten  

 vil der blive etableret et verifikationssystem bestående af fire  

 dele:
a) et Internationalt Overvågningssystem  

 bestående af 321 målestationer samt 16 laboratorier knyttet til  

 Det Internationale Datacenter.
Organisationen skal indgå overenskomster  

 med deltagerstater, hos hvem det Internationale Overvågningssystems  

 anlæg er placeret.
Aftalerne skal indeholde bestemmelser om  

 dækningen af udgifterne i forbindelse hermed.
Af bilag 1 til  

 protokollen til traktaten fremgår, at Danmark skal være  

 vært for to stationer i Grønland.
 b) konsultation og opklaring, når dette er muligt og  

 uden præjudice for enhver deltagerstats ret til at anmode om inspektion  

 på stedet, med henblik på at opklare og løse enhver sag,  

 der måtte give anledning til bekymring.
c) inspektioner på stedet hvis ikke det gennem  

 konsultation og opklaring har været muligt at belyse en sag, der giver  

 anledning til bekymring.
Enhver deltagerstat skal kunne anmode om inspektion  

 med henblik på at afklare, om en atomprøvesprængning er  

 blevet gennemført i strid med artikel I.
Eksekutivrådet skal  

 træffe beslutning om inspektionens gennemførelse.
En inspektion  

 på stedet, som er godkendt af Eksekutivrådet, skal udføres  

 af et inspektionshold, der er udpeget af Generaldirektøren i  

 overensstemmelse med bestemmelserne i traktaten.
Enhver deltagerstat skal  

 tillade Organisationen at gennemføre inspektioner på stedet.
 d) tillidsskabende foranstaltninger der skal medvirke til  

 en betids løsning af enhver sag, der giver anledning til bekymring.
Artikel V Foranstaltninger til afhjælpning af en situation  

 samt til sikring af efterlevelse, herunder sanktioner Konferencen skal, bl.a. under hensyntagen til  

 Eksekutivrådets anbefalinger, træffe de nødvendige  

 foranstaltninger for at sikre efterlevelse af traktaten.
I tilfælde  

 hvor ikke-efterlevelse af traktatens grundlæggende forpligtelser trues,  

 kan Konferencen, eller hvis sagen haster Eksekutivrådet, indbringe  

 sagen for FN.
Artikel VI Bilæggelse af tvister Bestemmelser om mægling mellem deltagerstaterne  

 vedrørende tvister, som måtte opstå med hensyn til  

 anvendelsen eller fortolkningen af traktaten, skal afgøres i  

 overensstemmelse med bestemmelserne i traktaten og i overensstemmelse med  

 bestemmelserne i FN's pagt.
Den Internationale Domstol kan på  

 Konferencens og Eksekutivrådets opfordring anmodes om en vejledende  

 udtalelse.
Artikel VII Ændringer Hvis et flertal af deltagerstaterne støtter et  

 forslag til ændring af traktaten efter dens ikrafttrædelse, skal  

 Generaldirektøren indkalde en ændringskonference med deltagelse  

 af alle stater, der på dette tidspunkt har ratificeret traktaten.
Kun  

 ændringskonferencen kan træffe beslutning om ændringer.  

 Beslutning træffes ved simpelt flertal, og uden at der er afgivet  

 stemmer imod.
Artikel VIII Gennemgang af traktaten Medmindre andet bestemmes af et flertal af  

 deltagerstaterne, skal der ti år efter traktatens ikrafttrædelse  

 afholdes en gennemgangskonference.
Konferencen af Deltagerstater kan  

 træffe beslutning om yderligere gennemgangskonferencer.
Artikel IX Varighed og tilbagetræden Traktaten har ubegrænset gyldighed.
Såfremt en  

 deltagerstat finder, at dens vitale interesser er bragt i fare af  

 ekstraordinære begivenheder, kan deltagelsen i traktaten tilbagekaldes.  

 Dette skal meddeles 6 måneder i forvejen til samtlige deltagerstater,  

 Eksekutivrådet, Depositaren og FN's Sikkerhedsråd.
I meddelelsen  

 skal indgå udtalelse om de begivenheder, der strider mod den  

 pågældende stats vitale interesser.
Artikel X Protokollens og bilagenes status Bilagene, protokollen og protokollens bilag udgør  

 en integreret del af traktaten.
Artikel XI Undertegnelse Traktaten skal være åben for alle staters  

 undertegnelse, før den træder i kraft.
Artikel XII Ratifikation Traktaten skal ratificeres af signatarstaterne i  

 overensstemmelse med deres respektive ratifikationsprocedurer.
Artikel XIII Tiltrædelse Enhver stat, som ikke undertegner traktaten før  

 dens ikrafttrædelse, kan til enhver tid tiltræde traktaten.
Artikel XIV Ikrafttrædelse Traktaten træder i kraft 180 dage efter at alle 44  

 stater, der er anført i bilag 2, har deponeret deres  

 ratifikationsinstrumenter hos depositaren, forudsat at traktaten har  

 været åben for undertegnelse i mindst 2 år på dette  

 tidspunkt.
 Såfremt traktaten ikke er trådt i kraft 3  

 år efter datoen for dens åbning for undertegnelse, skal  

 depositaren, efter anmodning fra et flertal af de stater som allerede har  

 deponeret deres ratifikationsinstrumenter, indkalde en konference mellem dem.
 Denne konference kan ved konsensus træffe beslutning  

 om, hvilke skridt, der vil kunne tages for at fremskynde  

 ratifikationsprocessen og traktatens ikrafttrædelse.
Artikel XV Forbehold Artiklerne i og bilagene til traktaten kan ikke  

 gøres til genstand for forbehold.
Bestemmelserne i protokollen skal  

 ikke gøres til genstand for forbehold, som er uforenelige med  

 traktatens hensigt og formål.
Artikel XVI Depositar FN's Generalsekretær skal være depositar for  

 traktaten.
Artikel XVII Autentiske tekster Traktaten, hvis arabiske, engelske, franske, kinesiske,  

 russiske og spanske tekst har samme gyldighed, skal deponeres hos FN's  

 Generalsekretær.
Bilag 1 til Traktaten Bilag 1 indeholder en liste over stater i seks geografiske  

 grupper, som skiftevis skal være repræsenteret i  

 Eksekutivrådet efter geografisk fordeling.
Bilag 2 til traktaten Liste over CD's medlemsstater per 18. juni 1996, som  

 formelt deltog i arbejdet under CD's 1996- samling, og som er opført i  

 tabel 1 i Den Internationale Atomenergiorganisations april 1996- udgave af  

 »Kernekraftreaktorer i Verden"»samt over CD's medlemsstater per 18. juni  

 1996, som formelt deltog i arbejdet under CD's 1996-samling, og som er  

 opført i tabel 1 i Den Internationale Atomenergiorganisations december  

 1995-udgave af »Atomforskningsreaktorer i Verden«.
 De 44 stater, hvis ratifikation betinger traktatens  

 ikrafttrædelse, er:  Algeriet, Argentina, Australien, Bangladesh,  

 Belgien, Brasilien, Bulgarien, Canada, Chile, Colombia, Congo (tidligere  

 Zaire), Egypten, Finland, Frankrig, Holland, Indien, Indonesien, Iran,  

 Israel, Italien, Japan, Kina, Den Demokratiske Folkerepublik Korea,  

 Republikken Korea, Mexico, Norge, Pakistan, Peru, Polen, Rumænien,  

 Rusland, Schweiz, Slovakiet, Spanien, Storbritannien, Sverige, Sydafrika,  

 Tyrkiet, Tyskland, Ukraine, Ungarn, USA, Vietnam, Østrig.
Protokollen til traktaten Det Internationale Overvågningssystem og Det  

 Internationale Datacenters funktioner.
Protokollen til traktaten indeholder  

 tekniske bestemmelser vedrørende  verifikationssystemet, herunder om  

 inspektionernes gennemførelse.
Verifikationsregimet består af 321  

 målestationer forbundet i et globalt netværk, der skal sende  

 informationer til Det Internationale Datacenter i Wien med henblik på  

 en samlet analyse af materialet.
Verifikationsregimet består desuden af  

 16 laboratorier.
Bilag 1 til protokollen Bilaget indeholder liste over de 321 målestationer  

 samt de 16 laboratorier anført efter type (seismologiske  

 målestationer, radionukleide målestationer (og radionukleide  

 laboratorier), hydroakustiske målestationer og infralyd  

 målestationer).
 Det fremgår af tabellerne, at Danmark skal  

 være vært for to målestationer, begge placeret i  

 Grønland.
Bilag 2 til protokollen Bilaget indeholder bestemmelse om parametre inden for de  

 fire måleteknologier, som målestationerne kan anvende ved  

 måling og udveksling af informationer med henblik på at  

 opnå et sammenligneligt datamateriale.
TRAKTAT OM ET ALTOMFATTENDE FORBUD MOD  

 ATOMPRØVESPRÆNGNINGER PRÆAMBEL De i denne traktat deltagende stater (i det  

 følgende betegnet »deltagerstaterne«), som hilser de internationale aftaler og andre positive  

 foranstaltninger i de senere år inden for nuklear nedrustning  

 velkommen, herunder såvel reduktioner i beholdninger af atomvåben  

 som inden for forhindringen af nuklear spredning i alle henseender, understreger vigtigheden af fuldstændig og  

 øjeblikkelig gennemførelse af sådanne aftaler og  

 foranstaltninger, er overbevist om, at den nuværende internationale  

 situation frembyder mulighed for at iværksætte yderligere  

 effektive foranstaltninger med henblik på nuklear nedrustning og imod  

 spredningen af atomvåben i alle henseender, og erklærer deres  

 hensigt om at iværksætte sådanne foranstaltninger, fremhæver derfor behovet for fortsatte, systematiske  

 og fremadskridende bestræbelser på at reducere atomvåben  

 globalt med afskaffelse af disse våben samt almindelig og  

 fuldstændig nedrustning under streng og effektiv international kontrol  

 som endemål, erkender, at ophøret af alle  

 prøvesprængninger af atomvåben og alle andre nukleare  

 sprængninger ved at begrænse udviklingen og den kvalitative  

 forbedring af atomvåben og afslutte udviklingen af avancerede, nye  

 typer af atomvåben udgør en effektiv foranstaltning med sigte  

 på nuklear nedrustning og ikke-spredning i alle henseender, erkender yderligere, at ophør af alle sådanne  

 nukleare sprængninger således vil udgøre et meningsfuldt  

 skridt i virkeliggørelsen af en systematisk proces med henblik  

 på at opnå nuklear nedrustning, er overbevist om, at den mest effektive måde,  

 hvorpå ophør af atomforsøg kan opnås, er gennem  

 indgåelse af en universel og internationalt og effektivt verificerbar  

 traktat om et altomfattende forbud mod atomprøvesprængninger,  

 som længe har været ét af det internationale samfunds  

 højest prioriterede mål inden for nedrustning og ikke-  

 spredning, noterer sig de forhåbninger, som deltagerne i  

 Traktaten af 1963 om Forbud mod Kernevåbenforsøg i  

 Atmosfæren, det Ydre Rum og Under Vandet har givet udtryk for om at  

 søge at opnå et ophør af alle  

 prøvesprængninger af atomvåben til alle tider, noterer sig ligeledes de tilkendegivne synspunkter om, at  

 denne traktat vil kunne bidrage til beskyttelsen af miljøet, bekræfter hensigten om at tiltrække alle  

 staters tilslutning til denne traktat og dens formål om at bidrage  

 effektivt til forhindring af spredningen af atomvåben i alle  

 henseender, til processen vedrørende nuklear nedrustning og derfor til  

 styrkelsen af international fred og sikkerhed, er blevet enige om følgende:
ARTIKEL I GRUNDLÆGGENDE FORPLIGTELSER 1. Enhver deltagerstat forpligter sig til ikke at foretage  

 nogen prøvesprængning af atomvåben eller nogen som helst  

 anden nuklear sprængning, og at forbyde og forhindre enhver sådan  

 nuklear sprængning på et hvilket som helst sted under dens  

 jurisdiktion eller kontrol.
 2. Enhver deltagerstat forpligter sig endvidere til at  

 afstå fra at forårsage, opmuntre til eller på nogen som  

 helst måde medvirke i gennemførelsen af nogen  

 prøvesprængning af atomvåben eller nogen som helst anden  

 nuklear sprængning.
ARTIKEL II ORGANISATIONEN A.
GENERELLE BESTEMMELSER 1. Deltagerstaterne opretter herved Organisationen for  

 Traktaten om et Altomfattende Forbud mod Atomprøvesprængninger  

 (i det følgende betegnet »Organisationen«) med henblik på at  

 opfylde denne traktats formål og hensigt, at sikre  

 gennemførelsen af dens bestemmelser, herunder bestemmelserne  

 vedrørende international verifikation af dens efterlevelse, samt at  

 skabe et forum for samråd og samarbejde mellem deltagerstaterne.
2. Alle deltagerstaterne skal være medlemmer af  

 Organisationen.
En deltagerstat skal ikke fratages sit medlemskab af  

 Organisationen.
 3. Organisationens hovedsæde skal ligge i Wien,  

 Republikken Østrig.
 4. Herved oprettes som Organisationens organer:  

 Konferencen af Deltagerstater, Eksekutivrådet og Det Tekniske  

 Sekretariat, som skal omfatte Det Internationale Datacenter.
 5. Enhver deltagerstat skal samarbejde med Organisationen  

 i udførelsen af dens funktioner i overensstemmelse med denne traktat.  

 Deltagerstaterne skal rådføre sig direkte med hinanden eller  

 gennem Organisationen eller ved at følge andre passende internationale  

 procedurer, herunder procedurer etableret inden for rammerne af De Forenede  

 Nationer og i overensstemmelse med FN's Pagt, om ethvert  

 spørgsmål, som måtte blive rejst, vedrørende  

 formålet og hensigten med denne traktat eller gennemførelsen af  

 dens bestemmelser.
6. Organisationen skal udøve sin  

 verifikationsvirksomhed i henhold til denne traktat på den mindst  

 muligt forstyrrende måde, som er forenelig med rettidig og effektiv  

 gennemførelse af dens formål.
Den skal kun anmode om de  

 oplysninger og data, som er nødvendige for at udføre de  

 opgaver, der påhviler den i henhold til traktaten.
Den skal  

 træffe alle forholdsregler til beskyttelse af den fortrolige karakter  

 af oplysninger om civil og militær virksomhed og civile og  

 militære anlæg, som den får kendskab til i forbindelse med  

 gennemførelsen af denne traktat, og skal særligt rette sig efter  

 fortrolighedsbestemmelserne i denne traktat.
7. Enhver deltagerstat skal behandle oplysninger og data,  

 som den modtager i fortrolighed fra Organisationen i forbindelse med  

 gennemførelsen af denne traktat, som fortrolige og gøre dem til  

 genstand for særlig behandling.
Deltagerstaten skal behandle  

 sådanne oplysninger og data udelukkende i forbindelse med dens  

 rettigheder og forpligtelser i henhold til traktaten.
8. Organisationen skal som et uafhængigt organ  

 bestræbe sig på at gøre brug af eksisterende sagkundskab  

 og faciliteter på passende måde, og på at opnå  

 størst mulig omkostningseffektivitet gennem samarbejdsarrangementer  

 med andre internationale organisationer såsom Den Internationale  

 Atomenergiorganisation.
Disse arrangementer skal, bortset fra aftalen er af  

 mindre og sædvanlig forretningsmæssig og kontraktlig karakter,  

 nedfældes i aftaler, som skal forelægges Konferencen af  

 Deltagerstater til godkendelse.
 9. Udgifterne til Organisationens virksomhed skal  

 dækkes årligt af deltagerstaterne i overensstemmelse med De  

 Forenede Nationers bidragsskala, der justeres med henblik på at tage  

 højde for forskellen mellem De Forenede Nationers og Organisationens  

 medlemskreds.
 10. Deltagerstaternes finansielle bidrag til Den  

 Forberedende Kommission skal på passende måde fratrækkes  

 deres bidrag til det ordinære budget.
11. Et medlem af Organisationen, som er bagud med  

 indbetalingen af sit pålignede bidrag til Organisationen, skal ikke  

 have stemmeret i Organisationen, hvis den samlede restance svarer til eller  

 overstiger det bidragsbeløb, som medlemmet skal betale for de to  

 foregående hele år.
Konferencen af Deltagerstater kan imidlertid  

 tillade et sådant medlem at stemme, hvis det fastslås, at den  

 manglende indbetaling beror på omstændigheder uden for medlemmets  

 kontrol.
B.
KONFERENCEN AF DELTAGERSTATER Sammensætning, procedurer og beslutningstagning 12. Konferencen af Deltagerstater (i det følgende  

 betegnet »Konferencen«) skal bestå af alle deltagerstaterne.
Hver  

 deltagerstat skal have én repræsentant i Konferencen, som kan  

 ledsages af stedfortrædere og rådgivere.
 13. Konferencens første samling skal indkaldes af  

 depositaren senest 30 dage efter denne traktats ikrafttræden.
 14. Konferencen skal holde ordinære, årlige  

 samlinger, medmindre den beslutter noget andet.
 15. Konferencen skal indkaldes til en ekstraordinær  

 samling:
a)	når det besluttes af Konferencen; b)	efter anmodning fra Eksekutivrådet; eller c)	efter anmodning fra en deltagerstat og med støtte fra et  

 flertal af deltagerstaterne.
 Den ekstraordinære samling skal indkaldes senest 30  

 dage efter Konferencens beslutning, Eksekutivrådets anmodning eller  

 opnåelsen af den nødvendige støtte, medmindre andet er  

 anført i beslutningen eller anmodningen.
 16. Konferencen kan også indkaldes i form af en  

 Ændringskonference i henhold til artikel VII.
 17. Konferencen kan også indkaldes i form af en  

 Gennemgangskonference i henhold til artikel VIII.
 18. Samlingerne skal finde sted i Organisationens  

 hovedsæde, medmindre Konferencen træffer anden beslutning.
19. Konferencen skal vedtage sin egen forretningsorden.
I  

 begyndelsen af hver samling skal Konferencen vælge sin formand og  

 sådanne andre bureaumedlemmer, der måtte være behov for.  

 Disse skal beholde deres hverv, indtil en ny formand og nye bureaumedlemmer  

 er valgt på den efterfølgende samling.
 20. Et flertal af deltagerstaterne skal udgøre et  

 beslutningsdygtigt flertal.
 21. Hver deltagerstat skal have én stemme.
22. Konferencen skal træffe beslutning om  

 procedurespørgsmål med et simpelt flertal af de medlemmer, som  

 er til stede, og som afgiver stemme.
Beslutninger i  

 substansspørgsmål skal i videst mulig udstrækning  

 træffes ved konsensus.
Hvis konsensus ikke kan opnås, når  

 et spørgsmål skal afgøres, skal Konferencens formand  

 udsætte afstemningen i 24 timer og i løbet af denne  

 udsættelsesperiode gøre sit yderste for at muliggøre  

 opnåelse af konsensus samt rapportere til Konferencen inden  

 udløbet af perioden.
Hvis det ikke er muligt at opnå konsensus  

 efter 24 timers forløb, skal Konferencen træffe beslutning med  

 to tredjedeles flertal af de medlemmer, der er til stede, og som afgiver  

 stemme, medmindre andet er fastsat i denne traktat.
Hvis der opstår  

 tvivl om, hvorvidt et spørgsmål er et  

 substansspørgsmål eller ej, skal dette spørgsmål  

 behandles som et substansspørgsmål, medmindre andet besluttes af  

 det flertal, som er nødvendigt for beslutninger vedrørende  

 substansspørgsmål.
 23. I varetagelsen af sin opgave i henhold til paragraf 26  

 k) skal Konferencen træffe beslutning om at tilføje en stat til  

 den i bilag 1 til denne traktat indeholdte liste over stater, i  

 overensstemmelse med den procedure for beslutninger vedrørende  

 substansspørgsmål, der er anført i paragraf 22. Uanset  

 paragraf 22 skal Konferencen træffe beslutninger om enhver anden  

 ændring i bilag 1 til denne traktat ved konsensus.
Beføjelser og opgaver 24. Konferencen skal være Organisationens  

 øverste organ.
Den skal behandle ethvert spørgsmål,  

 enhver sag og ethvert problem inden for rammerne af denne traktat, herunder  

 spørgsmål om Eksekutivrådets og Det Tekniske Sekretariats  

 beføjelser og opgaver, i overensstemmelse med denne traktat.
Den kan  

 fremsætte anbefalinger og træffe beslutninger for så vidt  

 angår alle spørgsmål, sager og problemer, der ligger inden  

 for rammerne af denne traktat, og som er rejst af en deltagerstat eller bragt  

 til dens kundskab af Eksekutivrådet.
25. Konferencen skal overvåge gennemførelsen  

 af og gennemgå overholdelsen af denne traktat samt medvirke til at  

 fremme dens hensigt og formål.
Den skal også føre tilsyn  

 med Eksekutivrådets og Det Tekniske Sekretariats virksomhed og kan  

 udstede retningslinier for de to organer for så vidt angår  

 udførelsen af deres opgaver.
 26. Konferencen skal:
a)	behandle og vedtage Organisationens rapport om gennemførelsen  

 af denne traktat og Organisationens årlige program og budget, som  

 forelægges af Eksekutivrådet, ligesom den skal behandle andre  

 rapporter; b)	træffe beslutning om, hvilken skala der skal gælde for  

 de finansielle bidrag, som deltagerstaterne skal indbetale i overensstemmelse  

 med paragraf 9; c)	vælge medlemmerne af Eksekutivrådet; d)	udnævne Generaldirektøren for Det Tekniske Sekretariat  

 (i det følgende betegnet »Generaldirektøren«); e)	behandle og godkende Eksekutivrådets procedureregler, som  

 forelægges af dette; f)	behandle og gennemgå den videnskabelige og teknologiske  

 udvikling, som kunne berøre gennemførelsen af denne traktat.
I  

 denne sammenhæng kan Konferencen pålægge  

 Generaldirektøren at oprette et Rådgivende Videnskabeligt  

 Råd, således at han eller hun i forbindelse med udførelsen  

 af sine opgaver kan give sagkyndige råd til Konferencen,  

 Eksekutivrådet eller deltagerstaterne på videnskabelige og  

 tekniske områder, som er relevante for denne traktat.
I så fald  

 skal det Rådgivende Videnskabelige Råd sammensættes af  

 uafhængige eksperter, som udfører deres hverv i individuel  

 egenskab, og som er udnævnt i overensstemmelse med kriterier vedtaget  

 af Konferencen på grundlag af deres sagkundskab og erfaring inden for  

 de særlige videnskabelige områder, som er relevante for  

 gennemførelsen af denne traktat; g)	træffe de nødvendige foranstaltninger til sikring af,  

 at denne traktat overholdes, samt til genoprettelse og afhjælpning af  

 enhver situation, som strider imod denne traktats bestemmelser, i  

 overensstemmelse med artikel V; h)	på sin første samling behandle og godkende udkast til  

 aftaler, arrangementer, bestemmelser, procedurer, operationelle vejledninger,  

 retningslinier og hvilke som helst andre dokumenter, som er udarbejdet og  

 anbefalet af Den Forberedende Kommission; i)	behandle og godkende aftaler og arrangementer, som er forhandlet af  

 Det Tekniske Sekretariat med deltagerstater, andre stater og internationale  

 organisationer med henblik på at blive indgået af  

 Eksekutivrådet på vegne af Organisationen i overensstemmelse med  

 paragraf 38 h); j)	oprette sådanne underordnede organer, som Konferencen finder  

 nødvendige for at udføre dens opgaver i henhold til denne  

 traktat; samt k)	behørigt opdatere bilag 1 til denne traktat i  

 overensstemmelse med paragraf 23.
C.
EKSEKUTIVRÅDET Sammensætning, procedurer og beslutningstagning 27. Eksekutivrådet skal bestå af 51 medlemmer.  

 Hver deltagerstat skal i overensstemmelse med bestemmelserne i denne artikel  

 have ret til at sidde i Eksekutivrådet.
 28. Under hensyntagen til behovet for en ligelig  

 geografisk fordeling skal Eksekutivrådet omfatte:
a)	ti deltagerstater fra Afrika; b)	syv deltagerstater fra Østeuropa; c)	ni deltagerstater fra Latinamerika og Caribien; d)	syv deltagerstater fra Mellemøsten og Sydasien; e)	ti deltagerstater fra Nordamerika og Vesteuropa; og f)	otte deltagerstater fra Sydøstasien, Stillehavsområdet  

 og Det Fjerne Østen.
Alle stater i hver af de ovennævnte geografiske  

 regioner er opregnet i bilag 1 til denne traktat.
Bilag 1 til denne traktat  

 skal behørigt opdateres af Konferencen i overensstemmelse med paragraf  

 23 og 26 k). Bilaget skal ikke være genstand for tilføjelser  

 eller ændringer i henhold til procedurerne i artikel VII.
29. Medlemmerne af Eksekutivrådet skal vælges  

 af Konferencen.
I denne forbindelse skal hver geografisk region udpege  

 deltagerstater fra den pågældende region til valg som medlemmer  

 af Eksekutivrådet på følgende måde:
 a)	mindst en tredjedel af de pladser, som er tildelt hver geografisk  

 region, skal under hensyn til politiske og sikkerhedsmæssige interesser  

 besættes af deltagerstater i den pågældende region, som er  

 udpeget på grundlag af nuklear formåen relevant for traktaten,  

 således som fastslået på grundlag af såvel  

 internationale data som af alle eller hvilket som helst af følgende  

 retningsgivende kriterier i den prioritetsorden, som bestemmes af hver  

 region:
i)	antal overvågningsanlæg i det Internationale  

 Overvågningssystem; ii)	sagkundskab og erfaring inden for overvågningsteknologi;  

 og iii)	bidrag til Organisationens årsbudget; b)	Én af de pladser, som er tildelt hver geografisk region skal  

 besættes på rotationsbasis af den deltagerstat, som kommer  

 først i den engelske, alfabetiske orden blandt de deltagerstater i den  

 pågældende region, som ikke har siddet som medlemmer af  

 Eksekutivrådet i den længste tidsperiode, enten siden de blev  

 deltagerstater eller siden deres sidste medlemsperiode, således at den  

 korteste af de to tidsperioder lægges til grund.
En deltagerstat, som  

 er udpeget på dette grundlag, kan beslutte at give afkald på sin  

 plads.
I dette tilfælde skal den pågældende deltagerstat  

 sende et brev om afkaldet til Generalsekretæren, og pladsen skal  

 besættes af den deltagerstat, som er den næste i  

 rækkefølgen i overensstemmelse med denne paragraf; og c)	de resterende pladser, som er tildelt hver geografisk region, skal  

 besættes af deltagerstater, som er udpeget ved rotation eller valg  

 blandt alle deltagerstaterne i den pågældende region.
 30. Hvert medlem af Eksekutivrådet skal have  

 én repræsentant i Eksekutivrådet, som kan ledsages af  

 stedfortrædere og rådgivere.
 31. Hvert medlem af Eksekutivrådet skal  

 besætte sin plads fra slutningen af den samling af Konferencen,  

 på hvilken det pågældende medlem blev valgt og indtil  

 slutningen af den anden ordinære årlige samling af Konferencen  

 derefter, bortset fra det første valg til Eksekutivrådet, hvor  

 26 medlemmer skal vælges til at besætte deres pladser, indtil  

 slutningen af den tredje ordinære, årlige samling af Konferencen,  

 idet der skal tages behørigt hensyn til de fastlagte talmæssige  

 forhold, som er beskrevet i paragraf 28.
 32. Eksekutivrådet skal udarbejde sine  

 procedureregler og forelægge dem for Konferencen til godkendelse.
 33. Eksekutivrådet skal vælge sin formand  

 blandt sine medlemmer.
34. Eksekutivrådet skal mødes i  

 ordinære samlinger.
Mellem de ordinære samlinger skal  

 Eksekutivrådet mødes, når det er nødvendigt for at  

 udøve sine beføjelser og udføre sine opgaver.
 35. Hvert medlem af Eksekutivrådet skal have  

 én stemme.
36. Eksekutivrådet skal træffe beslutning om  

 procedurespørgsmål ved et flertal blandt alle dets medlemmer.  

 Eksekutivrådet skal træffe beslutning om  

 substansspørgsmål med to tredjedeles flertal af alle dets  

 medlemmer, medmindre andet er anført i denne traktat.
Hvis der  

 opstår tvivl om, hvorvidt et spørgsmål er et  

 substansspørgsmål eller ej, skal dette spørgsmål  

 behandles som et substansspørgsmål, medmindre andet besluttes af  

 det flertal, som er nødvendigt for beslutninger vedrørende  

 substansspørgsmål.
Beføjelser og opgaver 37. Eksekutivrådet skal være Organisationens  

 udøvende organ.
Det skal være ansvarligt over for Konferencen.  

 Det skal udøve de beføjelser og udføre de opgaver, som  

 det er blevet tildelt i overensstemmelse med denne Traktat.
Under  

 udførelsen af sine opgaver skal det handle i overensstemmelse med  

 Konferencens anbefalinger, beslutninger og retningslinier og sikre disses  

 fortsatte og rette gennemførelse.
38. Eksekutivrådet skal a)	fremme effektiv gennemførelse og overholdelse af denne  

 traktat; b)	overvåge Det Tekniske Sekretariats virksomhed; c)	fremsætte anbefalinger, om nødvendigt, til Konferencen  

 med henblik på behandling af yderligere forslag til fremme af denne  

 traktats formål og hensigt; d)	samarbejde med hver deltagerstats Nationale Myndighed; e)	behandle og for Konferencen forelægge udkastet til  

 Organisationens årlige program og budget, udkastet til Organisationens  

 rapport om gennemførelsen af denne traktat, rapporten om  

 udførelsen af dets egen virksomhed samt sådanne andre rapporter,  

 som det finder nødvendige, eller som Konferencen måtte anmode  

 om; f)	forberede Konferencens samlinger, herunder udarbejde forslag til  

 dagsorden; g)	undersøge forslag om ændringer vedrørende  

 spørgsmål af administrativ eller teknisk karakter til  

 protokollen eller bilagene dertil, i henhold til artikel VII, og  

 fremsætte anbefalinger til deltagerstaterne vedrørende deres  

 vedtagelse; h)	indgå aftaler eller overenskomster med deltagerstater, andre  

 stater og internationale organisationer på vegne af Organisationen og  

 efter dennes forudgående godkendelse samt overvåge deres  

 gennemførelse med undtagelse af de aftaler eller overenskomster, som  

 der henvises til under i); i)	godkende og overvåge funktionen af aftaler eller  

 overenskomster med deltagerstater og andre stater vedrørende  

 gennemførelsen af verifikationsvirksomhed; og j)	godkende alle nye operationelle vejledninger og ændringer til  

 de eksisterende operationelle vejledninger, som måtte blive  

 foreslået af Det Tekniske Sekretariat.
 39. Eksekutivrådet kan anmode om, at Konferencen  

 indkaldes til en ekstraordinær samling.
 40. Eksekutivrådet skal:
a)	lette samarbejdet mellem deltagerstater og mellem deltagerstater og  

 Det Tekniske Sekretariat vedrørende gennemførelsen af denne  

 traktat ved hjælp af udveksling af information; b)	lette konsultation og opklaring mellem deltagerstater i  

 overensstemmelse med artikel IV; og c)	modtage, behandle og reagere aktivt på anmodninger om og  

 rapporter vedrørende inspektioner på stedet i overensstemmelse  

 med artikel IV.
41. Eksekutivrådet skal behandle enhver  

 forespørgsel, som en deltagerstat stiller vedrørende mulig  

 ikke-efterlevelse af denne traktat og misbrug af rettighederne i henhold til  

 denne traktat.
I behandlingen heraf skal Eksekutivrådet  

 rådføre sig med de berørte deltagerstater og efter behov  

 anmode en deltagerstat om at træffe foranstaltninger til  

 afhjælpning af situationen inden for en bestemt tidsfrist.
I det omfang  

 Eksekutivrådet finder det nødvendigt, at sagen forfølges  

 yderligere, skal Eksekutivrådet blandt andet træffe en eller  

 flere af følgende foranstaltninger:
a)	underrette alle deltagerstater om spørgsmålet eller  

 sagen; b)	henlede Konferencens opmærksomhed på  

 spørgsmålet eller sagen; c)	fremsætte anbefalinger til Konferencen eller efter behov  

 træffe foranstaltninger til afhjælpning af situationen og til  

 sikring af efterlevelse i overensstemmelse med artikel V.
D.
DET TEKNISKE SEKRETARIAT 42. Det Tekniske Sekretariat skal bistå  

 deltagerstaterne med hensyn til gennemførelsen af denne traktat.
Det  

 Tekniske Sekretariat skal bistå Konferencen og Eksekutivrådet med  

 udførelsen af deres opgaver.
Det Tekniske Sekretariat skal  

 udføre verifikationen og andre opgaver, som det pålægges  

 ved denne traktat, samt de opgaver, som er blevet overdraget til det af  

 Konferencen eller Eksekutivrådet i overensstemmelse med denne traktat.  

 Det Tekniske Sekretariat skal som en hermed sammenhørende del omfatte  

 Det Internationale Datacenter.
 43. Det Tekniske Sekretariats opgaver med hensyn til  

 verifikation af overholdelse af denne traktat skal i overensstemmelse med  

 artikel IV og protokollen blandt andet omfatte:
a)	Ansvar for kontrol med og koordination af Det Internationale  

 Overvågningssystems drift; b)	Drift af Det Internationale Datacenter; c)	Rutinemæssig modtagelse, behandling, analyse og rapportering  

 vedrørende Det Internationale Overvågningssystems data; d)	Ydelse af teknisk bistand og støtte til oprettelsen og  

 driften af overvågningsstationer; e)	Bistand til Eksekutivrådet i forbindelse med lettelse af  

 konsultation og opklaring mellem deltagerstater; f)	Modtagelse og behandling af anmodninger om inspektioner på  

 stedet, lettelse af Eksekutivrådets behandling af sådanne  

 anmodninger, udførelse af forberedelserne til og ydelse af teknisk  

 bistand under gennemførelsen af inspektioner på stedet samt  

 rapportering til Eksekutivrådet; g)	Forhandling af aftaler eller overenskomster med deltagerstater,  

 andre stater og internationale organisationer samt efter forudgående  

 godkendelse af Eksekutivrådet indgåelse af alle sådanne  

 aftaler eller overenskomster, som vedrører verifikationsvirksomhed med  

 deltagerstater eller andre stater; og h)	Bistand til deltagerstaterne gennem deres Nationale Myndigheder  

 vedrørende andre verifikationspørgsmål i henhold til  

 denne traktat.
44. Efter godkendelse af Eksekutivrådet skal Det  

 Tekniske Sekretariat udvikle og opretholde operationelle vejledninger med  

 henblik på at være vejledende for driften af de forskellige dele  

 af verifikationssystemet i overensstemmelse med artikel IV og protokollen.  

 Disse vejledninger skal ikke udgøre integrerede dele af denne traktat  

 eller af protokollen og vil kunne ændres af Det Tekniske Sekretariat  

 efter godkendelse af Eksekutivrådet.
Det Tekniske Sekretatiat skal  

 straks oplyse deltagerstaterne om enhver ændring i de operationelle  

 vejledninger.
 45. Det Tekniske Sekretariats opgaver vedrørende  

 administrative sager skal omfatte:
a)	Forberedelse og forelæggelse for Eksekutivrådet af  

 udkast til Organisationens program og budget; b)	Forberedelse og forelæggelse for Eksekutivrådet af  

 udkast til Organisationens rapport om gennemførelsen af denne traktat  

 og sådanne andre rapporter, som Konferencen eller Eksekutivrådet  

 måtte anmode om; c)	Ydelse af administrativ og teknisk bistand til Konferencen,  

 Eksekutivrådet og andre underordnede organer; d)	Afsendelse og modtagelse af meddelelser på Organisationens  

 vegne vedrørende gennemførelsen af denne traktat; samt e)	Udførelse af de administrative forpligtelser i forbindelse  

 med enhver aftale mellem Organisationen og andre internationale  

 organisationer.
46. Alle anmodninger og notifikationer fra deltagerstater  

 til Organisationen skal sendes gennem deres Nationale Myndighed til  

 Generaldirektøren.
Anmodninger og notifikationer skal være  

 affattet på ét af denne traktats officielle sprog.
I besvarelsen  

 skal Generaldirektøren anvende det samme sprog som i den fremsendte  

 anmodning eller notifikation.
47. Med hensyn til Det Tekniske Sekretariats forpligtelser  

 vedrørende forberedelse og forelæggelse for Eksekutivrådet  

 af udkast til Organisationens program og budget skal Det Tekniske Sekretariat  

 fastlægge og opretholde en klar bogføring af alle omkostninger  

 for hvert anlæg, der er oprettet som en del af Det Internationale  

 Overvågningssystem.
Alle Organisationens øvrige aktiviteter skal  

 gøres til genstand for en tilsvarende behandling i udkastet til  

 program og budget.
 48. Det Tekniske Sekretariat skal straks underrette  

 Eksekutivrådet om ethvert problem, som er opstået i forbindelse  

 med udførelsen af dets opgaver, som det har fået kendskab til i  

 forbindelse med gennemførelsen af sin virksomhed, og som det ikke har  

 kunnet løse gennem konsultationer med den berørte  

 deltagerstat.
49. Det Tekniske Sekretatiat skal bestå af en  

 Generaldirektør, som skal være dets leder og højeste  

 administrative chef, samt sådant videnskabeligt, teknisk og andet  

 personale, som der måtte være behov for.
Generaldirektøren  

 skal udnævnes af Konferencen efter anbefaling af Eksekutivrådet  

 for en periode af fire år, som kan forlænges for en tilsvarende  

 periode, men ikke derefter.
Den første Generaldirektør skal  

 udnævnes af Konferencen på dens indledende samling efter  

 anbefaling af Den Forberedende Kommission.
50. Generaldirektøren skal være ansvarlig  

 over for Konferencen og Eksekutivrådet for udnævnelsen af  

 personale samt for Det Tekniske Sekretariats organisation og virksomhed.
Det  

 vigtigste hensyn ved ansættelsen af personale og ved  

 fastsættelsen af tjenestevilkår skal være  

 nødvendigheden af at sikre størst mulig professionel  

 ekspertise, erfaring, effektivitet, kompetence og integritet.
Kun  

 statsborgere fra deltagerstater kan gøre tjeneste som  

 Generaldirektør, som inspektører, som akademiske medarbejdere  

 eller som kontorpersonale.
Behørigt hensyn skal tages til vigtigheden  

 af at rekruttere personale på så bred en geografisk basis som  

 muligt.
Rekrutteringen skal ske i henhold til princippet om, at staben skal  

 holdes på det minimum, som er nødvendigt for, at Det Tekniske  

 Sekretariat kan udføre sine opgaver på en tilfredsstillende  

 måde.
 51. Generaldirektøren kan efter behov og i  

 samråd med Eksekutivrådet nedsætte midlertidige  

 arbejdsgrupper bestående af videnskabelige eksperter med henblik  

 på at fremkomme med anbefalinger om særlige  

 spørgsmål.
52. I forbindelse med udførelsen af deres opgaver  

 skal Generaldirektøren, inspektørerne, inspektionsassistenterne  

 og de ansatte ikke anmode om eller modtage instruktioner fra nogen regering  

 eller fra andre kilder uden for Organisationen.
De skal afstå fra  

 enhver handling, som ville kunne indvirke modsat på deres stilling som  

 internationale funktionærer, der alene er ansvarlige over for  

 Organisationen.
Generaldirektøren skal have ansvaret for et  

 inspektionsholds virksomhed.
 53. Enhver deltagerstat skal respektere, at  

 Generaldirektørens, inspektørernes, inspektionsassistenternes  

 og de ansattes ansvar udelukkende er af international karakter, og skal ikke  

 forsøge at påvirke dem i udførelsen af deres opgaver.
E.
PRIVILEGIER OG IMMUNITETER 54. Organisationen skal på en deltagerstats  

 territorium og andre steder under dennes jurisdiktion eller kontrol nyde en  

 sådan retlig status samt de privilegier og immuniteter, som er  

 nødvendige for udførelsen af dens opgaver.
 55. Deltagerstaters delegater samt disses  

 stedfortrædere og rådgivere, repræsentanter for medlemmer  

 valgt til Eksekutivrådet samt disses stedfortrædere og  

 rådgivere, Generaldirektøren, inspektørerne,  

 inspektionsassistenterne og medlemmerne af Organisationens stab skal nyde de  

 privilegier og immuniteter, som er nødvendige for den uafhængige  

 udførelse af deres opgaver i forbindelse med Organisationen.
56. Den retlige status samt de privilegier og immuniteter,  

 som er omtalt i denne artikel, skal defineres i aftaler mellem Organisationen  

 og deltagerstaterne samt i en aftale mellem Organisationen og den stat, hvori  

 Organisationen er beliggende.
Sådanne aftaler skal behandles og  

 godkendes i overensstemmelse med paragraf 26 h) og i).
 57. Uanset paragraf 54 og 55 skal  

 Generaldirektøren, inspektørerne, inspektionsassistenterne og  

 medlemmerne af Det Tekniske Sekretariats stab i forbindelse med  

 udførelsen af verifikationsvirksomhed nyde de privilegier og  

 immuniteter, som er anført i protokollen.
ARTIKEL III NATIONALE GENNEMFØRELSES- FORANSTALTNINGER 1. Enhver deltagerstat skal i overensstemmelse med sine  

 forfatningsmæssige procedurer træffe de nødvendige  

 foranstaltninger med henblik på at gennemføre sine forpligtelser  

 i henhold til denne traktat.
Den skal især træffe de  

 nødvendige foranstaltninger til:
a)	At forbyde fysiske og juridiske personer overalt på dens  

 territorium eller andre steder under dens folkeretligt anerkendte ju-  

 risdiktion at udøve nogen form for virksomhed, som er forbudt for en  

 deltagerstat i henhold til denne traktat; b)	At forbyde fysiske og juridiske personer at udøve sådan  

 virksomhed et hvilket som helst sted under dens kontrol; og c)	I overensstemmelse med folkeretten at forbyde fysiske personer, der  

 er i besiddelse af dens statsborgerskab, at udøve sådan  

 virksomhed et hvilket som helst sted.
 2. Enhver deltagerstat skal samarbejde med andre  

 deltagerstater og yde en passende form for juridisk bistand med henblik  

 på at lette gennemførelsen af de i paragraf 1 anførte  

 forpligtelser.
 3. Enhver deltagerstat skal underrette Organisationen om  

 de foranstaltninger, der er truffet i henhold til denne artikel.
4. Med henblik på at opfylde sine forpligtelser i  

 henhold til denne traktat skal enhver deltagerstat udpege eller oprette en  

 National Myndighed og underrette Organisationen herom på tidspunktet  

 for traktatens ikrafttræden for dens vedkommende.
Den Nationale  

 Myndighed skal tjene som nationalt kontaktorgan for forbindelser med  

 Organisationen og med andre deltagerstater.
ARTIKEL IV VERIFIKATION A.
GENERELLE BESTEMMELSER 1. Med henblik på at verificere overholdelsen af  

 denne traktat skal der etableres et verifikationssystem bestående af  

 følgende bestanddele:
a)	Et Internationalt Overvågningssystem; b)	Konsultation og opklaring; c)	Inspektioner på stedet; og d)	Tillidsskabende foranstaltninger.
 Ved denne traktats ikrafttrædelse skal  

 verifikationssystemet være i stand til at opfylde verifikationskravene  

 i denne traktat.
2. Verifikationsvirksomhed skal være baseret  

 på objektiv information, skal være begrænset til denne  

 traktats emne og skal udføres på grundlag af fuld respekt for  

 deltagerstaters suverænitet og på den mindst muligt forstyrrende  

 måde, som er i overensstemmelse med effektiv gennemførelse i  

 rette tid af formålene med virksomheden.
Enhver deltagerstat skal  

 afholde sig fra ethvert misbrug af retten til verifikation.
 3. Enhver deltagerstat forpligter sig til i  

 overensstemmelse med denne traktat at samarbejde gennem dens Nationale  

 Myndighed, etableret i henhold til artikel III, paragraf 4, med  

 Organisationen og med andre deltagerstater med henblik på at lette  

 verifikationen af overholdelsen af denne traktat, ved blandt andet  

 at:
a)	etablere de nødvendige faciliteter til at deltage i disse  

 verifikationsforanstaltninger og etablere den nødvendige  

 kommunikation; b)	stille data til rådighed tilvejebragt fra nationale stationer,  

 som er en del af Det Internationale Overvågningssystem; c)	deltage efter behov i en konsultations- og opklaringsproces; d)	tillade gennemførelsen af inspektioner på stedet; og e)	deltage efter behov i tillidsskabende foranstaltninger.
 4. Alle deltagerstater skal uanset deres tekniske og  

 finansielle muligheder have den samme ret til verifikation og påtage  

 sig den samme forpligtelse til at acceptere verifikation.
 5. Inden for rammerne af denne traktat skal ingen  

 deltagerstat være udelukket fra at anvende oplysninger, som er  

 opnået ved hjælp af nationale, tekniske verifikationsmidler  

 på en måde, som er i overensstemmelse med generelt anerkendte  

 folkeretlige principper, herunder princippet om respekt for staters  

 suverænitet.
 6. Uden præjudice for deltagerstaters ret til at  

 beskytte sensitive anlæg, aktiviteter eller lokaliteter, som ikke har  

 forbindelse med denne traktat, skal deltagerstater ikke gribe forstyrrende  

 ind over for dele af denne traktats verifikationssystem eller over for  

 nationale, tekniske verifikationsmidler, som fungerer i overensstemmelse med  

 paragraf 5.
 7. Enhver deltagerstat skal have ret til at træffe  

 foranstaltninger til beskyttelse af sensitive anlæg og til at forhindre  

 afsløring af fortrolige oplysninger og data, som ikke vedrører  

 denne traktat.
 8. Endvidere skal alle nødvendige forholdsregler  

 tages med henblik på at beskytte fortroligheden af enhver information  

 vedrørende civile og militære aktiviteter og faciliteter, som er  

 opnået under verifikationsvirksomhed.
 9. Under hensyntagen til paragraf 8 skal information, som  

 Organisationen har opnået gennem verifikationssystemet i henhold til  

 denne traktat, gøres tilgængelig for alle deltagerstater i  

 overensstemmelse med de relevante bestemmelser i denne traktat og  

 protokollen.
 10. Bestemmelserne i denne traktat skal ikke fortolkes som  

 en indskrænkning af den internationale udveksling af data til  

 videnskabelige formål.
11. Enhver deltagerstat forpligter sig til at samarbejde  

 med Organisationen og med andre deltagerstater med hensyn til forbedringen af  

 verifikationssystemet, samt vedrørende undersøgelse af  

 verifikationspotentialet for så vidt angår yderligere  

 verifikationsteknologier såsom elektromagnetisk impulsovervågning  

 eller satellitovervågning, med henblik på til sin tid at udvikle  

 specifikke foranstaltninger til at styrke en effektiv, herunder  

 omkostningseffektiv verifikation af denne traktat.
Sådanne  

 foranstaltninger skal, når der er blevet opnået enighed herom,  

 indarbejdes i eksisterende bestemmelser i denne traktat, i protokollen eller  

 som yderligere afsnit i protokollen, i overensstemmelse med artikel VII,  

 eller hvis det er hensigtsmæssigt afspejles i de operationelle  

 vejledninger i overensstemmelse med artikel II, paragraf 44.
 12. Deltagerstaterne forpligter sig til at fremme  

 indbyrdes samarbejde med henblik på at lette og deltage i den bredest  

 mulige udveksling af teknologi, som anvendes til verifikation af denne  

 traktat, således at alle deltagerstater bliver i stand til at styrke  

 deres nationale gennemførelse af verifikationsforanstaltninger og til  

 at drage nytte af anvendelsen af en sådan teknologi til fredelige  

 formål.
 13. Bestemmelserne i denne traktat skal anvendes på  

 en sådan måde, at deltagerstaterne ikke hæmmes i deres  

 økonomiske og teknologiske udvikling henimod yderligere udvikling af  

 anvendelsen af atomenergi til fredelige formål.
Det Tekniske Sekretariats  

 verifikationsansvar 14. Det Tekniske Sekretariat skal i udførelsen af  

 sine opgaver på verifikationsområdet, således som de er  

 specificeret i denne traktat og i protokollen, i samarbejde med  

 deltagerstaterne og inden for rammerne af denne traktat:
a)	Træffe foranstaltninger til at modtage og udsende data samt  

 rapportere om resultater, som er relevante for verifikationen af denne  

 traktat, i overensstemmelse med dens bestemmelser, og opretholde en global  

 kommunikationsinfrastruktur, som er hensigtsmæssig for denne  

 opgave; b)	Rutinemæssigt gennem sit Internationale Datacenter, som i  

 princippet skal være det centrale sted inden for Det Tekniske  

 Sekretariat for lagring og behandling af data:
i)	modtage og indlede behandlingen af anmodninger om data fra Det  

 Internationale Overvågningssystem; ii)	modtage data efter behov, som er resultat af konsultations- og  

 opklaringsprocessen, fra inspektioner på stedet og fra tillidsskabende  

 foranstaltninger; og iii)	modtage andre relevante data fra deltagerstater og internationale  

 organisationer i overensstemmelse med denne traktat og protokollen; c)	Overvåge, koordinere og sikre driften af Det Internationale  

 Overvågningssystem og dets bestanddele og af Det Internationale  

 Datacenter i overensstemmelse med de relevante operationelle  

 vejledninger; d)	Rutinemæssigt behandle, analysere og rapportere om data fra  

 Det Internationale Overvågningssystem i overensstemmelse med vedtagne  

 procedurer, således at effektiv international verifikation af denne  

 traktat muliggøres, og der bidrages til hurtig løsning af  

 spørgsmål vedrørende overholdelse; e)	Stille samtlige data, både ubehandlede og behandlede, og  

 ethvert rapporteringsresultat til rådighed for alle deltagerstater,  

 således at enhver deltagerstat påtager sig ansvaret for  

 anvendelsen af data fra Det Internationale Overvågningssystem i  

 overensstemmelse med artikel II, paragraf 7 og med paragrafferne 8 og 13 i  

 denne artikel; f)	Give alle deltagerstater ens, åben, passende og betimelig  

 adgang til alle lagrede data; g)	Lagre alle data, både ubehandlede og behandlede og  

 rapporteringsresultater; h)	Koordinere og lette anmodninger om yderligere data fra Det  

 Internationale Overvågningssystem; i)	Koordinere anmodninger om yderligere data fra én deltagerstat  

 til en anden; j)	Yde teknisk bistand og støtte til henholdsvis installationen  

 og driften af overvågningsanlæg og respektive  

 kommunikationsmidler i tilfælde, hvor den pågældende  

 deltagerstat anmoder om sådan bistand og støtte; k)	Efter anmodning fra enhver deltagerstat stille teknik til  

 rådighed, som Det Tekniske Sekretariat og dets Internationale  

 Datacenter har anvendt til at samle, lagre, behandle, analysere og rapportere  

 data fra verifikationssystemet; og l)	Overvåge, vurdere og rapportere om, hvorledes Det  

 Internationale Overvågningssystem og Det Internationale Datacenter  

 generelt virker.
 15. De vedtagne procedurer, som Det Tekniske Sekretariat  

 skal følge i forbindelse med udførelsen af  

 verifikationsopgaverne, som der henvises til i paragraf 14, og som er  

 nærmere beskrevet i protokollen, skal udformes nærmere i de  

 relevante operationelle vejledninger.
B.
DET INTERNATIONALE OVERVÅGNINGSSYSTEM 16. Det Internationale Overvågningssystem skal  

 omfatte anlæg til seismologisk overvågning, radionuklied  

 overvågning, herunder godkendte laboratorier, hydroakustisk  

 overvågning, infralyd- overvågning og respektive  

 kommunikationsmidler, og skal støttes af Det Tekniske Sekretariats  

 Internationale Datacenter.
17. Det Internationale Overvågningssystem skal  

 placeres under Det Tekniske Sekretariats myndighed.
Alle  

 overvågningsanlæg under Det Internationale  

 Overvågningssystem skal ejes og drives af de stater, hos hvem de er  

 placeret, eller som påtager sig ansvaret for dem i overensstemmelse med  

 protokollen.
18. Enhver deltagerstat skal have ret til at deltage i den  

 internationale udveksling af data og have adgang til alle data, som stilles  

 til rådighed for Det Internationale Datacenter.
Enhver deltagerstat  

 skal samarbejde med Det Internationale Datacenter gennem sin Nationale  

 Myndighed.
Finansiering af  

 Det Internationale Overvågningssystem 19. For så vidt angår anlæg, som er  

 omfattet af Det Internationale Overvågningssystem og specificeret i  

 tabel 1-A, 2-A, 3 og 4 i bilag 1 til protokollen, og vedrørende deres  

 virksomhed skal Organisationen i det omfang, den relevante stat og  

 Organisationen har indgået overenskomst om, at sådanne  

 anlæg skal levere data til Det Internationale Datacenter i  

 overensstemmelse med de tekniske krav i protokollen og relevante  

 operationelle vejledninger, og således som specificeret i aftaler eller  

 overenskomster i henhold til protokollens afsnit I, paragraf 4, dække  

 udgifterne til:
a)	Etablering af ethvert nyt anlæg og opnormering af eksisterende  

 anlæg, medmindre den stat, som er ansvarlig for sådanne  

 anlæg, selv dækker disse udgifter; b)	Drift og vedligeholdelse af Det Internationale  

 Overvågningssystems anlæg, herunder efter behov fysisk  

 anlægssikkerhed, samt anvendelse af vedtagne procedurer for  

 bekræftelse af ægtheden af data; c)	Transmission af Det Internationale Overvågningssystems data  

 (ubehandlede eller behandlede) til Det Internationale Datacenter på den  

 mest direkte og omkostningseffektive måde, herunder, om  

 nødvendigt, via passende kommunikationsknudepunkter, fra  

 overvågningsanlæg, laboratorier, analyseanlæg eller fra  

 nationale datacentre; eller sådanne data (inklusive prøver efter  

 behov) til laboratorier og analyseanlæg fra  

 overvågningsanlæg; og d)	Analyse af prøver på vegne af Organisationen.
 20. For så vidt angår seismologiske  

 hjælpenetværksstationer som specificeret i tabel 1-B i bilag 1  

 til protokollen, skal Organisationen, således som specificeret i  

 aftaler eller overenskomster i henhold til protokollens afsnit I, paragraf 4,  

 kun dække udgifterne til:
a)	Transmission af data til Det Internationale Datacenter; b)	Bekræftelse af ægtheden af data fra sådanne  

 stationer; c)	Opnormering af stationer til den krævede tekniske standard,  

 medmindre den stat, som er ansvarlig for sådanne anlæg, selv  

 dækker disse udgifter; d)	Om nødvendigt etablering af nye stationer inden for rammerne  

 af denne traktat i tilfælde af, at der ikke for tiden findes noget  

 passende anlæg, medmindre den stat, som er ansvarlig for sådanne  

 anlæg, selv dækker disse udgifter; og e)	Enhver anden udgift i forbindelse med fremskaffelsen af data, som  

 Organisationen har behov for, således som specificeret i de relevante  

 operationelle vejledninger.
21. Organisationen skal endvidere dække udgifterne  

 til forsyningen til hver deltagerstat af det udvalg af  

 rapporteringsresultater og tjenesteydelser, som den har anmodet om fra Det  

 Internationale Datacenters standardudvalg, således som specificeret i  

 protokollens afsnit I, sektion F.
Udgifterne til forberedelse og transmission  

 af yderligere data eller produkter skal afholdes af den deltagerstat, som har  

 anmodet derom.
22. Aftalerne eller overenskomsterne, som er indgået  

 med deltagerstater eller med stater, hos hvem Det Internationale  

 Overvågningssystems anlæg er placeret, eller som påtager  

 sig ansvaret for disse, skal indeholde bestemmelser om dækningen af  

 disse udgifter.
Sådanne bestemmelser kan omfatte modaliteter for,  

 hvorledes en deltagerstat dækker en hvilken som helst af de udgifter,  

 som der henvises til i paragraf 19 a) og 20 c) og d), for så vidt  

 angår anlæg, som er beliggende på dens territorium, eller  

 som den er ansvarlig for, og som deltagerstaten kompenseres for gennem en  

 passende reduktion af dens pålignede finansielle bidrag til  

 Organisationen.
En sådan reduktion må ikke overstige 50 procent  

 af en deltagerstats årlige, pålignede finansielle bidrag, men vil  

 kunne fordeles over efterfølgende år.
En deltagerstat vil kunne  

 dele en sådan reduktion med en anden deltagerstat efter indbyrdes  

 aftale eller overenskomst og med Eksekutivrådets tilslutning.
Aftalerne  

 eller overenskomsterne, som der henvises til i denne paragraf, skal godkendes  

 i overensstemmelse med artikel II, paragraf 26 h) og 38 i).
Ændringer i Det Internationale  

  Overvågningssystem 23. En hvilken som helst foranstaltning, som der henvises  

 til i paragraf 11, og som påvirker Det Internationale  

 Overvågningssystem derved, at den tilføjer eller stryger en  

 overvågningsteknologi, skal, når den er vedtaget, inkorporeres i  

 denne traktat og protokollen, i henhold til artikel VII, paragraf 1 og 6.
 24. De følgende ændringer i Det  

 Internationale Overvågningssystem skal, når de direkte  

 berørte stater er enige derom, betragtes som spørgsmål af  

 administrativ eller teknisk karakter i henhold til artikel VII, paragraf 7 og  

 8:
a)	ændringer i antallet af anlæg specificeret i protokollen  

 vedrørende en bestemt overvågningsteknologi; og Såfremt Eksekutivrådet i henhold til artikel VII, paragraf 8  

 d) anbefaler, at sådanne ændringer vedtages, skal det som  

 hovedregel også i henhold til artikel VII, paragraf 8 g) anbefale, at  

 sådanne ændringer træder i kraft ved  

 Generaldirektørens notifikation om deres godkendelse.
 25. Generaldirektøren skal, når oplysninger  

 og vurderinger fremsendes til Eksekutivrådet og deltagerstater i  

 overensstemmelse med artikel VII, paragraf 8 b), for så vidt  

 angår et hvilket som helst forslag, som er stillet i henhold til  

 paragraf 24, lade disse omfatte:
a)	en teknisk vurdering af forslaget; b)	en udtalelse om den administrative og finansielle virkning af  

 forslaget; og c)	en rapport om konsultationer med stater, som direkte berøres  

 af forslaget, herunder en tilkendegivelse om deres enighed.
Midlertidige foranstaltninger 26. I tilfælde af et betydningsfuldt eller  

 uopretteligt sammenbrud af et overvågningsanlæg specificeret i  

 tabellerne i bilag 1 til protokollen, eller med henblik på at erstatte  

 andre midlertidige reduktioner i overvågningsdækningen, skal  

 Generaldirektøren efter konsultation og aftale med de direkte  

 berørte stater, og med Eksekutivrådets godkendelse,  

 iværksætte midlertidige foranstaltninger af højst  

 ét års varighed, som om nødvendigt vil kunne  

 forlænges efter aftale med Eksekutivrådet og de direkte  

 berørte stater for yderligere ét år.
Sådanne  

 foranstaltninger må ikke bevirke, at antallet af Det Internationale  

 Overvågningssystems operationelle anlæg overstiger det antal, som  

 er specificeret for det pågældende netværk; skal i videst  

 mulig udstrækning opfylde de tekniske og operationelle krav  

 specificeret i den operationelle vejledning for det pågældende  

 netværk; og skal udføres inden for Organisationens budget.  

 Generaldirektøren skal endvidere tage skridt til at afhjælpe  

 situationen og stille forslag til en varig løsning.  

 Generaldirektøren skal notificere alle deltagerstater om enhver  

 beslutning, som er taget i henhold til denne paragraf.
Samarbejdende nationale anlæg 27. Deltagerstater vil også hver for sig kunne  

 etablere samarbejdsforanstaltninger med Organisationen med henblik på  

 at stille supplerende data fra nationale overvågningsstationer, som  

 ikke formelt udgør en del af Det Internationale  

 Overvågningssystem, til rådighed for Det Internationale  

 Datacenter.
 28. Sådanne samarbejdsforanstaltninger vil kunne  

 etableres på følgende måde:
a)	efter anmodning fra en deltagerstat og for den stats regning skal  

 Det Tekniske Sekretariat tage de nødvendige skridt til at attestere,  

 at et givet overvågningsanlæg opfylder de tekniske og  

 operationelle krav, som er specificeret i de relevante operationelle  

 vejledninger vedrørende anlæg under Det Internationale  

 Overvågningssystem, og træffe foranstaltninger til at  

 bekræfte ægtheden af dets data.
Efter godkendelse af  

 Eksekutivsekretariatet skal Det Tekniske Sekretariat formelt udpege et  

 sådant anlæg som et samarbejdende nationalt anlæg.
Det  

 Tekniske Sekretariat skal tage de nødvendige skridt til efter behov at  

 forny dets attestering; b)	Det Tekniske Sekretariat skal føre en opdateret liste over  

 samarbejdende nationale anlæg og skal fordele denne til alle  

 deltagerstater; og c)	Det Internationale Datacenter skal trække på data fra  

 samarbejdende nationale anlæg, såfremt en deltagerstat anmoder  

 herom med henblik på at lette konsultation og opklaring samt  

 behandlingen af anmodninger om inspektioner på stedet, idet udgifterne  

 til datatransmission skal afholdes af den pågældende  

 deltagerstat.
 Betingelserne, hvorunder supplerende data fra sådanne anlæg  

 stilles til rådighed, og hvorunder Det Internationale Datacenter vil  

 kunne anmode om yderligere eller fremskyndet rapportering eller nærmere  

 forklaringer, skal udarbejdes nærmere i de operationelle vejledninger  

 for de pågældende overvågningsnetværk.
C.
KONSULTATION OG OPKLARING 29. Uden præjudice for enhver deltagerstats ret til  

 at anmode om en inspektion på stedet bør deltagerstater,  

 når dette er muligt, først gøre ethvert forsøg  

 på at opklare og indbyrdes løse, eller sammen med eller gennem  

 Organisationen, enhver sag, som måtte give anledning til bekymring for  

 mulig ikke- efterlevelse af de grundlæggende forpligtelser i denne  

 traktat.
30. En deltagerstat, som modtager en anmodning i henhold  

 til paragraf 29 direkte fra en anden deltagerstat, skal fremkomme med  

 afklarende oplysninger til den deltagerstat, som har anmodet herom snarest  

 muligt og senest 48 timer efter modtagelsen af anmodningen.
Den anmodende  

 deltagerstat og den deltagerstat, som er blevet anmodet om afklarende  

 oplysninger, vil kunne holde Eksekutivrådet og Generaldirektøren  

 underrettet om anmodningen og besvarelsen.
 31. En deltagerstat skal have ret til at anmode  

 Generaldirektøren om at bistå med at opklare ethvert  

 spørgsmål, som giver anledning til bekymring for mulig ikke-  

 overholdelse af denne traktats grundlæggende forpligtelser.  

 Generaldirektøren skal fremkomme med de oplysninger, som Det Tekniske  

 Sekretariat råder over af relevans for en sådan bekymring.  

 Generaldirektøren skal underrette Eksekutivrådet om anmodningen  

 og om de oplysninger, som er blevet givet i besvarelsen, såfremt den  

 anmodende deltagerstat anmoder derom.
32. En deltagerstat skal have ret til at anmode  

 Eksekutivrådet om at indhente afklarende oplysninger fra en anden  

 deltagerstat om ethvert spørgsmål, som giver anledning til  

 bekymring for mulig ikke- overholdelse af denne traktats grundlæggende  

 forpligtelser.
I sådanne tilfælde skal følgende  

 gælde:
a)	Eksekutivrådet skal fremsende anmodningen om opklaring til den  

 deltagerstat, som er blevet anmodet om afklarende oplysninger, gennem  

 Generaldirektøren senest 24 timer efter modtagelsen; b)	den deltagerstat, som er blevet anmodet om afklarende oplysninger,  

 skal fremkomme med sådanne til Eksekutivrådet snarest muligt og  

 senest 48 timer efter modtagelsen af anmodningen; c)	Eksekutivrådet skal tage de afklarende oplysninger til  

 efterretning og videresende disse til den anmodende deltagerstat senest 24  

 timer efter modtagelsen; d)	såfremt den anmodende deltagerstat anser de afklarende  

 oplysninger for utilstrækkelige, skal den have ret til at anmode  

 Eksekutivrådet om at indhente yderligere oplysninger fra den  

 deltagerstat, som er blevet anmodet om oplysningerne.
 Eksekutivrådet skal straks underrette alle de øvrige  

 deltagerstater om enhver anmodning om afklarende oplysninger i henhold til  

 denne paragraf såvel som enhver besvarelse, som er givet af den  

 deltagerstat, som er blevet anmodet herom.
33. Såfremt den anmodende deltagerstat anser de  

 afklarende oplysninger indhentet i henhold til paragraf 32 d) for at  

 være utilstrækkelige, skal den have ret til at anmode om en  

 ekstraordinær samling af Eksekutivrådet, hvori de berørte  

 deltagerstater, som ikke er medlemmer af Eksekutivrådet, skal have ret  

 til at deltage.
På en sådan samling skal Eksekutivrådet  

 behandle sagen og vil kunne anbefale enhver foranstaltning i overensstemmelse  

 med artikel V.
D.
INSPEKTIONER PÅ STEDET Anmodning om en inspektion på stedet 34. Enhver deltagerstat har ret til at anmode om en  

 inspektion på stedet i overensstemmelse med bestemmelserne i denne  

 artikel og i protokollens afsnit II på enhver deltagerstats territorium  

 eller på ethvert andet sted under dennes jurisdiktion eller kontrol  

 eller inden for ethvert område, som ligger uden for nogen stats  

 jurisdiktion eller kontrol.
 35. Formålet med en inspektion på stedet skal  

 udelukkende være at afklare, om en prøvesprængning af  

 atomvåben eller nogen som helst anden nuklear sprængning er  

 blevet gennemført i strid med artikel I og i muligt omfang indsamle  

 fakta, som vil kunne medvirke til at identificere en mulig overtræder  

 af traktaten.
 36. Den anmodende deltagerstat skal være forpligtet  

 til at holde anmodningen om inspektion på stedet inden for denne  

 traktats rammer samt til i anmodningen at anføre oplysninger i  

 overensstemmelse med paragraf 37. Den anmodende deltagerstat skal afstå  

 fra inspektionsanmodninger, som er ubegrundede, eller som er misbrug.
37. Anmodningen om en inspektion på stedet skal  

 være baseret på oplysninger indsamlet ved hjælp af Det  

 Internationale Overvågningssystem, på en hvilken som helst  

 relevant teknisk oplysning, som er opnået ved hjælp af nationale,  

 tekniske verifikationsmidler på en måde, som er i  

 overensstemmelse med generelt anerkendte folkeretlige principper, eller  

 på en kombination heraf.
Anmodningen skal indeholde oplysninger i  

 henhold til protokollens afsnit II, paragraf 41.
38. Den anmodende deltagerstat skal forelægge  

 anmodningen om en inspektion på stedet samtidigt for  

 Eksekutivrådet og for Generaldirektøren.
Sidstnævnte skal  

 øjeblikkeligt indlede behandlingen.
Opfølgning efter forelæggelse af en  

 anmodning om inspektion på stedet 39. Eksekutivrådet skal indlede sin behandling  

 straks efter modtagelse af anmodningen om en inspektion på stedet.
40. Generaldirektøren skal efter at have modtaget  

 anmodningen om en inspektion på stedet anerkende modtagelsen af  

 anmodningen over for den anmodende deltagerstat inden to timer og underrette  

 den deltagerstat, som ønskes inspiceret, om anmodningen inden seks  

 timer.
Generaldirektøren skal forvisse sig om, at anmodningen opfylder  

 de i protokollens afsnit II, paragraf 41 anførte krav, og om  

 nødvendigt bistå den anmodende deltagerstat med at formulere  

 anmodningen i overensstemmelse hermed, samt underrette Eksekutivrådet  

 og alle andre deltagerstater om anmodningen inden 24 timer.
 41. Når anmodningen om inspektion på stedet  

 opfylder kravene, skal Det Tekniske Sekretariat straks indlede forberedelser  

 til inspektionen på stedet.
 42. Efter modtagelse af en anmodning om inspektion  

 på stedet, hvori der henvises til et inspektionsområde under en  

 deltagerstats jurisdiktion eller kontrol, skal Generaldirektøren  

 øjeblikkeligt indhente afklarende oplysninger fra den deltagerstat,  

 som ønskes inspiceret, med henblik på at opklare og løse  

 sagen, som er rejst i anmodningen.
 43. En deltagerstat, som modtager en anmodning om  

 afklarende oplysninger i henhold til paragraf 42, skal forsyne  

 Generaldirektøren med forklaringer og med andre relevante oplysninger,  

 som er til rådighed, snarest muligt og senest 72 timer efter modtagelse  

 af anmodningen om afklarende oplysninger.
 44. Forinden Eksekutivrådet træffer beslutning  

 vedrørende anmodningen om inspektion på stedet, skal  

 Generaldirektøren øjeblikkeligt til Eksekutivrådet  

 videresende enhver yderligere oplysning, som er til rådighed fra Det  

 Internationale Overvågningssystem, eller som er fremskaffet af en  

 deltagerstat vedrørende den begivenhed, som er specificeret i  

 anmodningen, herunder enhver afklarende oplysning, som er givet i henhold til  

 paragraf 42 og 43, såvel som enhver anden oplysning fra Det Tekniske  

 Sekretariat, som Generaldirektøren anser for relevant eller som  

 Eksekutivrådet anmoder om.
 45. Medmindre den anmodende deltagerstat anser det  

 spørgsmål, som har givet anledning til bekymringen i anmodningen  

 om en inspektion på stedet, for at være løst og  

 tilbagekalder anmodningen, skal Eksekutivrådet træffe en  

 beslutning vedrørende anmodningen i overensstemmelse med paragraf  

 46.
Eksekutivrådets beslutninger 46. Eksekutivrådet skal træffe en beslutning  

 vedrørende anmodningen om en inspektion på stedet senest 96  

 timer efter modtagelse af anmodningen fra den anmodende deltagerstat.  

 Beslutning om at godkende inspektionen på stedet skal træffes med  

 mindst 30 stemmer for fra medlemmer af Eksekutivrådet.
Såfremt  

 Eksekutivrådet ikke godkender inspektionen, skal forberedelserne  

 standses, og der skal ikke foretages yderligere vedrørende  

 anmodningen.
47. Senest 25 dage efter godkendelsen af inspektionen  

 på stedet i overensstemmelse med paragraf 46 skal inspektionsholdet  

 gennem Generaldirektøren fremsende en fremskridtsrapport om  

 inspektionen til Eksekutivrådet.
Fortsættelsen af inspektionen  

 skal betragtes som godkendt, medmindre Eksekutivrådet senest 72 timer  

 efter modtagelse af fremskridtsrapporten om inspektionen træffer  

 beslutning med et flertal af alle sine medlemmer om ikke at fortsætte  

 inspektionen.
Såfremt Eksekutivrådet beslutter ikke at  

 fortsætte inspektionen, skal inspektionen afsluttes, og  

 inspektionsholdet skal forlade inspektionsområdet og den inspicerede  

 deltagerstats territorium så hurtigt som muligt i overensstemmelse med  

 protokollens afsnit II, paragraf 109 og 110.
48. Under inspektionen på stedet kan  

 inspektionsholdet gennem Generaldirektøren til Eksekutivrådet  

 stille forslag om at udføre boring.
Eksekutivrådet skal  

 træffe beslutning om et sådant forslag senest 72 timer efter  

 modtagelse af forslaget.
Beslutning om at godkende boring skal træffes  

 med et flertal af alle medlemmerne af Eksekutivrådet.
49. Inspektionsholdet kan gennem Generaldirektøren  

 anmode Eksekutivrådet om at udstrække varigheden af inspektionen  

 med højst 70 dage udover den tidsramme på 60 dage, som er  

 specificeret i protokollens afsnit II, paragraf 4, såfremt  

 inspektionsholdet anser en sådan udstrækning for væsentlig  

 for at sætte det i stand til at opfylde sit mandat.
Inspektionsholdet  

 skal i sin anmodning anføre, hvilke af de i protokollens afsnit II,  

 paragraf 69 opførte aktiviteter og teknikker det påregner at  

 udføre i løbet af forlængelsesperioden.  

 Eksekutivrådet skal træffe en beslutning vedrørende  

 anmodningen om forlængelse senest 72 timer efter modtagelse af  

 anmodningen.
Beslutningen om at godkende en forlængelse af inspektionen  

 skal træffes med et flertal af alle medlemmerne af  

 Eksekutivrådet.
50. På ethvert tidspunkt efter godkendelsen af  

 fortsættelsen af inspektionen på stedet i overensstemmelse med  

 paragraf 47 kan inspektionsholdet gennem Generaldirektøren fremsende  

 en anbefaling til Eksekutivrådet om at afslutte inspektionen.
En  

 sådan anbefaling skal betragtes som godkendt, medmindre  

 Eksekutivrådet senest 72 timer efter modtagelse af anbefalingen med to  

 tredjedeles flertal af alle dets medlemmer beslutter ikke at godkende  

 afslutningen af inspektionen.
I tilfælde af at inspektionen afsluttes  

 skal inspektionsholdet forlade inspektionsområdet og den inspicerede  

 deltagerstats territorium så hurtigt som muligt i overensstemmelse med  

 protokollens afsnit II, paragraf 109 og 110.
51. Den anmodende deltagerstat og den deltagerstat, som  

 søges inspiceret, kan deltage i Eksekutivrådets  

 drøftelser vedrørende anmodningen om inspektion på stedet  

 uden ret til at stemme.
Den anmodende deltagerstat og den inspicerede  

 deltagerstat kan ligeledes deltage uden ret til at stemme i enhver  

 efterfølgende drøftelse i Eksekutivrådet  

 vedrørende inspektionen.
 52. Generaldirektøren skal inden 24 timer  

 underrette alle deltagerstater om enhver beslutning af samt rapporter,  

 forslag, anmodninger og anbefalinger til Eksekutivrådet i henhold til  

 paragraf 46 - 50.
Opfølgning efter Eksekutivrådets  

  godkendelse af en inspektion på stedet 53. En inspektion på stedet, som er godkendt af  

 Eksekutivrådet, skal udføres uden forsinkelse af et  

 inspektionshold, som er udpeget af Generaldirektøren og i  

 overensstemmelse med bestemmelserne i denne traktat og i protokollen.  

 Inspektionsholdet skal ankomme til indrejsestedet senest seks dage efter  

 Eksekutivrådets modtagelse af anmodningen om en inspektion på  

 stedet fra den anmodende deltagerstat.
 54. Generaldirektøren skal udstede et  

 inspektionsmandat for gennemførelsen af inspektionen på stedet.  

 Inspektionsmandatet skal indeholde de oplysninger, som er specificeret i  

 protokollens afsnit II, paragraf 42.
 55. Generaldirektøren skal underrette den  

 inspicerede deltagerstat om inspektionen senest 24 timer inden  

 inspektionsholdets planlagte ankomst til indrejsestedet i overensstemmelse  

 med protokollens afsnit II, paragraf 43.
Gennemførelsen af en inspektion på  

 stedet 56. Enhver deltagerstat skal tillade Organisationen at  

 gennemføre en inspektion på stedet på dens territorium  

 eller på steder under dens jurisdiktion eller kontrol i  

 overensstemmelse med bestemmelserne i denne traktat og i protokollen.
Ingen  

 deltagerstat skal dog være forpligtet til at acceptere samtidige  

 inspektioner på stedet på dens territorium eller på steder  

 under dens jurisdiktion eller kontrol.
 57. I overensstemmelse med bestemmelserne i denne trakat  

 og i protokollen skal den inspicerede deltagerstat have:
a)	ret og pligt til at gøre alle rimelige anstrengelser for at  

 bevise sin overholdelse af denne traktat og med henblik herpå at  

 gøre det muligt for inspektionsholdet at opfylde sit mandat; b)	ret til at træffe foranstaltninger, som den betragter som  

 nødvendige, til at beskytte nationale sikkerhedsinteresser og til at  

 forhindre afsløring af fortrolige oplysninger, som ikke  

 vedrører formålet med inspektionen; c)	pligt til at give adgang inden for inspektionsområdet med det  

 ene formål at fastlægge kendsgerninger, som er relevante i  

 forbindelse med formålet med inspektionen under hensyntagen til  

 paragraf b) samt til enhver forfatningsmæssig forpligtelse den  

 måtte have med hensyn til ejendomsret eller ransagninger og  

 beslaglæggelser; d)	pligt til ikke at påberåbe sig denne paragraf eller  

 protokollens afsnit II, paragraf 88 med henblik på at skjule enhver  

 krænkelse af dens forpligtelser i henhold til artikel I; og e)	pligt til ikke at vanskeliggøre inspektionsholdets evne til  

 at bevæge sig inden for inspektionsområdet og udføre  

 inspektionsaktiviteter i overensstemmelse med denne traktat og  

 protokollen.
 I forbindelse med en inspektion på stedet betyder adgang både  

 inspektionsholdets og inspektionsudstyrets fysiske adgang til og  

 gennemførelsen af inspektionsaktiviteter inden for  

 inspektionsområdet.
58. Inspektionen på stedet skal gennemføres  

 på den mindst muligt forstyrrende måde, som er forenelig med en  

 effektiv og rettidig fuldførelse af inspektionsmandatet, og i  

 overensstemmelse med de procedurer, som er fastlagt i protokollen.
Hvor det  

 er muligt, skal inspektionsholdet begynde med de mindst forstyrrende  

 procedurer og først derefter gå over til mere forstyrrende  

 procedurer, når dette anses for nødvendigt med henblik på  

 at indsamle tilstrækkelige oplysninger til at afklare bekymringen  

 vedrørende mulig ikke- efterlevelse af denne traktat.  

 Inspektørerne skal kun søge efter de oplysninger og data, som  

 er nødvendige for formålet med inspektionen, og skal  

 bestræbe sig på at gøre deres indgriben i den inspicerede  

 deltagerstats normale funktioner så lille som mulig.
 59. Den inspicerede deltagerstat skal bistå  

 inspektionsholdet under hele inspektionen på stedet og lette dets  

 opgaver.
 60. Såfremt den inspicerede deltagerstat under  

 henvisning til protokollens afsnit II, paragraf 86 - 96 begrænser  

 adgangen inden for inspektionsområdet, skal den gøre enhver  

 rimelig anstrengelse for efter konsultationer med inspektionsholdet at  

 demonstrere sin efterlevelse af denne Traktat på andre måder.
Observatører 61. For så vidt angår observatører,  

 gælder følgende:
a)	den anmodende deltagerstat kan under forudsætning af den  

 inspicerede deltagerstats godkendelse sende en repræsentant, som skal  

 være statsborger enten i den anmodende deltagerstat eller i en tredje  

 deltagerstat, med henblik på at overvåge gennemførelsen af  

 inspektionen på stedet som observatør; b)	den inspicerede deltagerstat skal underrette  

 Generaldirektøren om, hvorvidt den accepterer den foreslåede  

 observatør eller ej, inden 12 timer efter Eksekutivrådets  

 godkendelse af inspektionen på stedet; c)	i tilfælde af godkendelse skal den inspicerede deltagerstat  

 give observatøren adgang i overensstemmelse med protokollen; d)	den inspicerede deltagerstat skal som regel acceptere den  

 foreslåede observatør, men i tilfælde af at den  

 inspicerede deltagerstat giver afslag, skal dette faktum registreres i  

 inspektionsrapporten.
 Der må højst være tre  

 observatører i tilfælde af, at der er flere anmodende  

 deltagerstater.
Rapporter om en inspektion på stedet 62. Inspektionsrapporter skal indeholde:
a)	en beskrivelse af den af inspektionsholdet udførte  

 virksomhed; b)	de faktuelle resultater af inspektionsholdets virksomhed af relevans  

 for formålet med inspektionen; c)	en redegørelse for samarbejdet under inspektionen på  

 stedet; d)	en faktuel beskrivelse af omfanget af den tildelte adgang, herunder  

 af de alternative midler, som holdet har haft under inspektionen på  

 stedet; og e)	enhver anden oplysning af relevans for formålet med  

 inspektionen.
 Divergerende iagttagelser gjort af inspektørerne kan  

 vedlægges rapporten.
63. Generaldirektøren skal stille udkast til  

 inspektionsrapporter til rådighed for den inspicerede deltagerstat.
Den  

 inspicerede deltagerstat har ret til inden 48 timer at give  

 Generaldirektøren sine bemærkninger og forklaringer og til at  

 udpege enhver oplysning og data, som efter dens opfattelse ikke er af  

 relevans for formålet med inspektionen, og som ikke bør  

 cirkuleres uden for Det Tekniske Sekretariat.
Generaldirektøren skal  

 behandle den inspicerede deltagerstats forslag til ændringer i udkastet  

 til inspektionsrapporten og skal i muligt omfang inkorporere dem.  

 Generaldirektøren skal også vedlægge bemærkningerne  

 og forklaringerne, som den inspicerede deltagerstat er fremkommet med til  

 inspektionsrapporten.
64. Generaldirektøren skal straks fremsende  

 inspektionsrapporten til den anmodende deltagerstat, den inspicerede  

 deltagerstat, Eksekutivrådet og til alle andre deltagerstater.  

 Generaldirektøren skal endvidere til Eksekutivrådet og til alle  

 andre deltagerstater straks fremsende ethvert resultat af analyser af  

 prøver, som er foretaget i udpegede laboratorier i overensstemmelse  

 med protokollens afsnit II, paragraf 104, relevante data fra Det  

 Internationale Overvågningssystem, vurderingerne fra den anmodende og  

 den inspicerede deltagerstat, såvel som enhver anden oplysning, som  

 Generaldirektøren finder relevant.
For så vidt angår den i  

 paragraf 47 nævnte fremskridtsrapport om inspektionen, skal  

 Generaldirektøren fremsende rapporten til Eksekutivrådet inden  

 for den i paragraffen specificerede tidsramme.
 65. Eksekutivrådet skal i overensstemmelse med dets  

 beføjelser og funktioner gennemgå inspektionsrapporten og  

 ethvert materiale fremlagt i henhold til paragraf 64 og skal tage stilling  

 til enhver bekymring med hensyn til:
a)	hvorvidt der har fundet nogen som helst ikke-efterlevelse af denne  

 traktat sted; og b)	hvorvidt retten til at anmode om en inspektion på stedet er  

 blevet misbrugt.
 66. Såfremt Eksekutivrådet i overensstemmelse  

 med dets beføjelser og funktioner når frem til den konklusion,  

 at yderligere skridt kan være nødvendige med hensyn til paragraf  

 65, skal det træffe de passende foranstaltninger i overensstemmelse med  

 artikel V.
Anmodninger om inspektioner på stedet, som er useriøse eller misbrug 67. Såfremt Eksekutivrådet ikke godkender  

 inspektionen på stedet på grund af, at anmodningen om inspektion  

 på stedet er useriøs eller misbrug, eller såfremt  

 inspektionen afsluttes af de samme grunde, skal Eksekutivrådet overveje  

 og træffe beslutning om,  hvorvidt der bør  

 iværksættes passende foranstaltninger til at genoprette  

 situationen, herunder følgende:
a)	kræve betaling fra den anmodende deltagerstat for udgifter til  

 enhver forberedelse gjort af Det Tekniske Sekretariat; b)	suspendere retten for den anmodende deltagerstat til at anmode om en  

 inspektion på stedet for et af Eksekutivrådet fastsat tidsrum; og c)	suspendere retten for den anmodende deltagerstat til at være  

 medlem af Eksekutivrådet for en periode.
E.
TILLIDSSKABENDE FORANSTALTNINGER 68. Med henblik på at:
a)	bidrage til en betids løsning af enhver bekymring om  

 efterlevelse, som opstår ved eventuel misfortolkning af  

 verifikationsdata, som vedrører kemiske eksplosioner; og b)	bistå med korrigeringen af stationerne, som udgør en  

 del af Det Internationale Overvågningssystems netværk, skal  

 enhver deltagerstat påtage sig at samarbejde med Organisationen og med  

 andre deltagerstater vedrørende gennemførelsen af de i  

 protokollens afsnit III anførte relevante foranstaltninger.
ARTIKEL V FORANSTALTNINGER TIL AFHJÆLPNING AF EN SITUATION  

 SAMT TIL SIKRING AF EFTERLEVELSE, HERUNDER SANKTIONER 1. Konferencen skal, bl.a. under hensyntagen til  

 Eksekutivrådets anbefalinger, træffe de nødvendige  

 foranstaltninger således som anført i paragraf 2 og 3 for at  

 sikre efterlevelse af denne traktat og med henblik på at rette op  

 på og afhjælpe enhver situation, som strider mod denne traktats  

 bestemmelser.
 2. I tilfælde, hvor en deltagerstat af Konferencen  

 eller Eksekutivrådet er blevet anmodet om at afhjælpe en  

 situation, som giver anledning til problemer for så vidt angår  

 dens efterlevelse og undlader at efterkomme anmodningen inden for den  

 fastsatte tidsfrist, kan Konferencen bl.a. beslutte at begrænse eller  

 suspendere deltagerstaten fra at udøve sine rettigheder og  

 forpligtelser i henhold til denne traktat, indtil Konferencen træffer  

 anden beslutning.
 3. I tilfælde, hvor ikke-efterlevelse af de  

 grundlæggende forpligtelser i denne traktat kan være til skade  

 for denne traktats hensigt og formål, kan Konferencen anbefale  

 deltagerstaterne at træffe kollektive foranstaltninger, som er i  

 overensstemmelse med folkeretten.
 4. Konferencen, eller alternativt i tilfælde hvor  

 sagen haster, Eksekutivrådet, kan forelægge sagen, herunder  

 relevante oplysninger og konklusioner, for De Forenede Nationer.
ARTIKEL VI BILÆGGELSE AF TVISTER 1. Tvister, som måtte opstå med hensyn til  

 anvendelsen eller fortolkningen af denne traktat, skal afgøres i  

 overensstemmelse med de relevante bestemmelser i traktaten og i  

 overensstemmelse med bestemmelserne i De Forenede Nationers Pagt.
2. Når en tvist opstår mellem to eller flere  

 deltagerstater eller mellem én eller flere deltagerstater og  

 Organisationen vedrørende anvendelsen eller fortolkningen af denne  

 traktat, skal de berørte parter konsultere hinanden med henblik  

 på en snarlig løsning af tvisten gennem forhandling eller ved  

 hjælp af andre fredelige midler efter parternes valg, herunder  

 henvendelse til denne traktats rette organer og efter fælles  

 overenskomst henvisning til Den Internationale Domstol i overensstemmelse med  

 Domstolens statut.
De berørte parter skal holde Eksekutivrådet  

 underrettet om de foranstaltninger, som træffes.
 3. Eksekutivrådet kan bidrage til løsningen  

 af en tvist, som måtte opstå vedrørende anvendelsen eller  

 fortolkningen af denne traktat, med alle de midler, som det anser for  

 passende, herunder tilbyde sig som mægler, opfordre de i tvisten  

 involverede deltagerstater til at søge at finde en løsning  

 gennem en proces efter deres eget valg, henlede Konferencens  

 opmærksomhed på sagen samt anbefale en tidsfrist for den valgte  

 procedure.
 4. Konferencen skal behandle spørgsmål  

 vedrørende tvister rejst af deltagerstater, eller som  

 Eksekutivrådet har henledt dens opmærksomhed på.  

 Konferencen skal, når den finder det nødvendigt, oprette organer  

 - eller overdrage opgaver til eksisterende organer - med henblik på  

 løsning af disse tvister i overensstemmelse med artikel II, paragraf  

 26 j).
5. Konferencen og Eksekutivrådet er med forbehold af  

 bemyndigelse fra De Forenede Nationers Generalforsamling hver især  

 bemyndiget til at anmode Den Internationale Domstol om en vejledende  

 udtalelse vedrørende ethvert retligt spørgsmål, som  

 opstår inden for rammerne af Organisationens virksomhed.
En aftale  

 mellem Organisationen og De Forenede Nationer skal indgås til dette  

 formål i overensstemmelse med artikel II, paragraf 38 h).
 6. Denne artikel er uden præjudice for artikel IV og  

 V.
ARTIKEL VII ÆNDRINGER 1. På et hvilket som helst tidspunkt efter denne  

 traktats ikrafttrædelse kan enhver deltagerstat foreslå  

 ændringer til denne traktat, protokollen, eller til protokollens bilag.  

 Enhver deltagerstat kan også foreslå ændringer i  

 overensstemmelse med paragraf 7 til protokollen eller bilagene dertil.  

 Forslag til ændringer skal fremsættes i henhold til de i paragraf  

 2 - 6 anførte procedurer.
Forslag til ændringer i  

 overensstemmelse med paragraf 7 skal fremsættes i henhold til de i  

 paragraf 8 anførte procedurer.
 2. Den foreslåede ændring skal alene behandles  

 og vedtages af en ændringskonference.
3. Ethvert forslag til ændring skal fremsendes til  

 Generaldirektøren, der skal cirkulere det til alle deltagerstater og  

 depositaren samt søge deltagerstaternes synspunkter indhentet om,  

 hvorvidt en ændringskonference bør indkaldes med henblik  

 på at behandle forslaget.
Såfremt et flertal af deltagerstaterne  

 senest 30 dage efter rundsendelsen af ændringsforslaget meddeler  

 Generaldirektøren, at de støtter videre behandling af  

 forslaget, skal Generaldirektøren indkalde en  

 ændringskonference, hvortil alle deltagerstater skal indbydes.
4. Ændringskonferencen skal afholdes i umiddelbar  

 forlængelse af én af Konferencens ordinære samlinger,  

 medmindre alle deltagerstater, som støtter indkaldelsen af en  

 ændringskonference, anmoder om, at den afholdes tidligere.
I intet  

 tilfælde skal en ændringskonference afholdes mindre end 60 dage  

 efter rundsendelsen af den foreslåede ændring.
 5. Ændringer skal vedtages af  

 ændringskonferencen ved, at et flertal af deltagerstaterne har stemt  

 for, og ingen deltagerstat har stemt imod.
 6. Ændringer skal træde i kraft for alle  

 deltagerstater 30 dage efter, at alle de deltagerstater, som har stemt for  

 på ændringskonferencen, har deponeret deres ratifikations- eller  

 godkendelsesinstrumenter.
7. For at sikre denne traktats levedygtighed og  

 effektivitet skal protokollens afsnit I og III samt protokollens bilag 1 og 2  

 kunne ændres i overensstemmelse med paragraf 8, såfremt de  

 foreslåede ændringer kun er af administrativ eller teknisk  

 karakter.
Alle de øvrige bestemmelser i protokollen og dens bilag skal  

 ikke kunne ændres i overensstemmelse med paragraf 8.
 8. De i paragraf 7 nævnte ændringer skal  

 foretages i overensstemmelse med følgende procedurer:
a)	teksten til de foreslåede ændringer skal sammen med de  

 nødvendige oplysninger fremsendes til Generaldirektøren.  

 Yderligere oplysninger til brug for vurderingen af forslaget kan  

 fremlægges af enhver deltagerstat og af Generaldirektøren.  

 Generaldirektøren skal straks sende alle sådanne forslag og  

 oplysninger til alle deltagerstater, Eksekutivrådet og depositaren; b)	senest 60 dage efter modtagelsen af forslaget skal  

 General-direktøren foretage en vurdering heraf med henblik på at  

 fastslå alle dets mulige konsekvenser for bestemmelserne i denne  

 traktat og dens gennemførelse samt sende sådanne oplysninger til  

 alle deltagerstater og Eksekutivrådet; c)	Eksekutivrådet skal undersøge forslaget i lyset af alle  

 de foreliggende oplysninger, herunder om forslaget opfylder kravene i  

 paragraf 7. Senest 90 dage efter modtagelsen af forslaget skal  

 Eksekutivrådet sende sine anbefalinger sammen med relevante  

 forklaringer til alle deltagerstater til overvejelse.
Deltagerstaterne skal  

 anerkende modtagelsen inden 10 dage; d)	såfremt Eksekutivrådet anbefaler alle deltagerstater, at  

 forslaget vedtages, skal det anses for godkendt, såfremt ingen  

 deltagerstat gør indsigelse herimod inden 90 dage fra modtagelsen af  

 anbefalingen.
Såfremt Eksekutivrådet anbefaler, at forslaget  

 forkastes, skal det betragtes som forkastet, såfremt ingen deltagerstat  

 gør indsigelse herimod inden 90 dage fra modtagelsen af  

 anbefalingen; e)	såfremt en anbefaling fra Eksekutivrådet ikke accepteres  

 i overensstemmelse med de under d) anførte krav, skal Konferencen  

 på sin førstkommende samling træffe beslutning om  

 forslaget, herunder om hvorvidt det opfylder kravene i paragraf 7, i  

 overensstemmelse med de for afgørelse af  

 substansspørgsmål gældende regler; f)	Generaldirektøren skal underrette alle deltagerstater og  

 depositaren om enhver beslutning i henhold til denne paragraf; g)	ændringer, som er godkendt i henhold til denne procedure, skal  

 træde i kraft for alle deltagerstater 180 dage efter den dato, hvor  

 Generaldirektøren gav meddelelse om deres godkendelse, medmindre en  

 anden tidsfrist anbefales af Eksekutivrådet eller besluttes af  

 Konferencen.
ARTIKEL VIII GENNEMGANG AF TRAKTATEN 1. Medmindre et flertal af deltagerstaterne træffer  

 anden beslutning, skal der ti år efter denne Traktats  

 ikrafttrædelse afholdes en konference mellem deltagerstaterne til  

 gennemgang af denne traktats virkemåde og effektivitet med henblik  

 på at forvisse sig om, at formålene og hensigterne i  

 præamblen og bestemmelserne i traktaten bliver gennemført.
En  

 sådan gennemgang skal tage hensyn til enhver ny videnskabelig og  

 teknologisk udvikling af relevans for denne traktat.
På grundlag af en  

 anmodning fra en hvilken som helst deltagerstat skal gennemgangskonferencen  

 overveje muligheden af at tillade gennemførelse af underjordiske  

 nukleare sprængninger til fredelige formål.
Såfremt  

 gennemgangskonferencen ved konsensus beslutter, at sådanne nukleare  

 sprængninger vil kunne tillades, skal den straks påbegynde  

 udarbejdelse med henblik på anbefaling til deltagerstaterne af en  

 passende ændring til denne traktat, hvorved enhver militær fordel  

 af sådanne nukleare sprængninger udelukkes.
Ethvert forslag til  

 en sådan ændring skal fremsendes til Generaldirektøren af  

 enhver deltagerstat og skal behandles i overensstemmelse med bestemmelserne i  

 artikel VII.
2. Såfremt Konferencen træffer  

 proceduremæssig beslutning herom i det foregående år, vil  

 yderligere gennemgangskonferencer kunne indkaldes med ti års mellemrum  

 og med samme formål.
Sådanne konferencer vil kunne indkaldes  

 efter et mellemrum på mindre end ti år, såfremt Konferencen  

 træffer substansmæssig beslutning herom.
 3. Normalt skal enhver gennemgangskonference afholdes  

 umiddelbart i forlængelse af Konferencens ordinære årlige  

 samling i henhold til artikel II.
ARTIKEL IX VARIGHED OG TILBAGETRÆDEN 1. Denne traktat skal være af ubegrænset  

 varighed.
 2. Enhver deltagerstat skal under udøvelse af sin  

 nationale suverænitet have ret til at træde tilbage fra denne  

 traktat, såfremt deltagerstaten finder, at ekstraordinære  

 begivenheder, som vedrører denne traktats genstand, har bragt dens  

 vitale interesser i fare.
3. Tilbagetræden gennemføres derved, at der  

 seks måneder forinden sendes meddelelse til alle andre deltagerstater,  

 Eksekutivrådet, depositaren og De Forenede Nationers  

 Sikkerhedsråd.
Meddelelsen om tilbagetræden skal omfatte en  

 redegørelse for den eller de ekstraordinære begivenheder, som  

 deltagerstaten anser for at have bragt dens vitale interesser i fare.
ARTIKEL X PROTOKOLLENS OG BILAGENES STATUS Bilagene til denne traktat, protokollen og protokollens  

 bilag udgør en integreret del af traktaten.
Enhver henvisning til  

 denne traktat inkluderer bilagene til denne traktat, protokollen og  

 protokollens bilag.
ARTIKEL XI UNDERTEGNELSE Denne traktat skal være åben for undertegnelse  

 for alle stater, før den træder i kraft.
ARTIKEL XII RATIFIKATION Denne traktat skal ratificeres af signatarstaterne i  

 overensstemmelse med deres respektive forfatningsmæssige  

 procedurer.
ARTIKEL XIII TILTRÆDELSE Enhver stat, som ikke undertegner denne traktat før  

 dens ikrafttræden, kan tiltræde den på et hvilket som helst  

 senere tidspunkt.
ARTIKEL XIV IKRAFTTRÆDEN 1. Denne traktat skal træde i kraft 180 dage efter  

 datoen for deponeringen af ratifikationsinstrumenterne af alle de stater, som  

 er anført i bilag 2 til denne traktat, men i intet tilfælde  

 tidligere end to år efter, at den blev åbnet for  

 undertegnelse.
2. Såfremt denne traktat ikke er trådt i kraft  

 tre år efter årsdagen for dens åbning for undertegnelse,  

 skal depositaren indkalde en konference mellem de stater, som allerede har  

 deponeret deres ratifikationsinstrumenter, efter anmodning af et flertal af  

 disse stater.
Denne konference skal undersøge, i hvilken  

 udstrækning kravet anført i paragraf 1 er blevet opfyldt samt  

 overveje og ved konsensus træffe beslutning om, hvilke foranstaltninger  

 forenelige med folkeretten der vil kunne træffes til at fremskynde  

 ratifikationsprocessen med henblik på at lette denne traktats snarlige  

 ikrafttræden.
 3. Medmindre den konference, som der henvises til i  

 paragraf 2, eller andre sådanne konferencer træffer anden  

 beslutning, skal denne proces gentages på de efterfølgende  

 årsdage for åbningen for undertegnelse af denne traktat, indtil  

 dens ikrafttræden.
 4. Alle signatarstater skal indbydes til at deltage i  

 konferencen, som der henvises til i paragraf 2, og i enhver  

 efterfølgende konference, som der henvises til i paragraf 3, som  

 observatører.
 5. For så vidt angår stater, hvis  

 ratifikations- eller tiltrædelsesinstrumenter deponeres efter denne  

 traktats ikrafttræden, skal den træde i kraft på den 30.  

 dag efter datoen for deponeringen af deres ratifikations- eller  

 tiltrædelsesinstrumenter.
ARTIKEL XV FORBEHOLD Artiklerne i og bilagene til denne traktat skal ikke  

 gøres til genstand for forbehold.
Bestemmelserne i protokollen til  

 denne traktat og i bilagene til protokollen skal ikke gøres til  

 genstand for forbehold, som er uforenelige med denne traktats hensigt og  

 formål.
ARTIKEL XVI DEPOSITAR 1. De Forenede Nationers Generalsekretær skal  

 være depositar for denne traktat og skal modtage undertegnelser,  

 ratifikationsinstrumenter og tiltrædelsesinstrumenter.
 2. Depositaren skal omgående underrette alle  

 signatarstater og tiltrædende stater om datoen for hver undertegnelse,  

 datoen for deponering af hvert ratifikations- eller  

 tiltrædelsesinstrument, datoen for denne traktats ikrafttrædelse  

 og for ikrafttrædelsen af enhver ændring af denne samt om  

 modtagelsen af andre meddelelser.
 3. Depositaren skal fremsende behørigt  

 bekræftede genparter af denne traktat til regeringerne i  

 signatarstaterne og i de tiltrædende stater.
 4. Denne traktat skal registreres af depositaren i henhold  

 til artikel 102 i De Forenede Nationers Pagt.
ARTIKEL XVII AUTENTISKE TEKSTER Denne traktat, hvis arabiske, engelske, franske,  

 kinesiske, russiske og spanske tekst har samme gyldighed, skal deponeres hos  

 De Forenede Nationers Generalsekretær.
BILAG 1 TIL TRAKTATEN LISTE OVER STATER I HENHOLD TIL ARTIKEL II, PARAGRAF 28 Afrika Algeriet, Angola, Benin, Botswana, Burkina Faso, Burundi,  

 Cameroun, Cap Verde, Centralafrikanske Republik, Comorerne, Congo, Djibouti,  

 Egypten, Elfenbenskysten, Eritrea, Etiopien, Gabon, Gambia, Ghana, Guinea,  

 Guinea Bissau, Kenya, Lesotho, Liberia, Libyen, Madagascar, Malawi, Mali,  

 Marokko, Mauretanien, Mauritius, Mozambique, Namibia, Niger, Nigeria, Rwanda,  

 Sao Tome og Principe, Senegal, Seychellerne, Sierra Leone, Somalia, Sudan,  

 Sydafrika, Swaziland, Tanzania, Tchad, Togo, Tunesien, Uganda, Zaire, Zambia,  

 Zimbabwe, Ækvatorial Guinea.
Østeuropa Albanien, Armenien, Azerbajdjan, Belarus,  

 Bosnien-Hercegovina, Bulgarien, Estland, Georgien, Jugoslavien, Kroatien,  

 Letland, Litauen, Makedonien, Moldova, Polen, Rumænien, Rusland,  

 Slovakiske Republik, Slovenien, Tjekkiske Republik, Ukraine, Ungarn.
Latinamerika og Caraibien Antigua og Barbuda, Argentina, Bahama- øerne,  

 Barbados, Belize, Bolivia, Brasilien, Chile, Colombia, Costa Rica, Cuba,  

 Dominica, Dominikanske Republik, Ecuador, El Salvador, Grenada, Guatemala,  

 Guyana, Haiti, Honduras, Jamaica, Mexico, Nicaragua, Panama, Paraguay, Peru,  

 Saint Kitts-Nevis, Saint Lucia, Saint Vincent og Grenadinerne, Suriname,  

 Trinidad og Tobago, Uruguay, Venezuela.
Mellemøsten og Sydasien Afghanistan, Bahrain, Bangladesh, Bhutan, Forenede  

 Arabiske Emirater, Indien, Irak, Iran, Israel, Jordan, Kazakhstan,  

 Kirgizistan, Kuwait, Libanon, Maldiverne, Oman, Nepal, Pakistan, Qatar, Saudi  

 Arabien, Sri Lanka, Syrien, Tadjikistan, Turkmenistan, Uzbekistan, Yemen.
Nordamerika og Vesteuropa Amerikas Forenede Stater, Andorra, Belgien, Canada,  

 Cypern, Danmark, Finland, Frankrig, Grækenland, Irland, Island,  

 Italien, Liechtenstein, Luxembourg, Malta, Monaco, Nederlandene, Norge,  

 Portugal, San Marino, Schweiz, Spanien, Forenede Kongerige Storbritannien og  

 Nordirland, Sverige, Tyrkiet, Tyskland, Vatikanstaten, Østrig.
Sydøstasien, Stillehavsområdet og Det Fjerne  

 Østen Australien, Brunei, Cambodia, Cook-øerne,  

 Demokratiske Folkerepublik Korea, Fiji, Indonesien, Japan, Kina, Kiribati,  

 Republikken Korea, Laos, Malaysia, Marshall- øerne, Mikronesien,  

 Mongoliet, Myanmar, Nauru, New Zealand, Niue, Palau, Papua New Guinea,  

 Philippinerne, Samoa, Singapore, Solomon-øerne, Thailand, Tonga,  

 Tuvalu, Vanuatu, Vietnam.
BILAG 2 TIL TRAKTATEN LISTE OVER STATER I HENHOLD TIL ARTIKEL XIV Liste over Nedrustningskonferencens medlemsstater per 18.  

 juni 1996, som formelt deltog i arbejdet under konferencens 1996- samling, og  

 som er opført i tabel 1 i Den Internationale Atomenergiorganisations  

 april 1996-udgave af »Kernekraftreaktorer i Verden«, samt over  

 Nedrustningskonferencens medlemsstater per 18. juni 1996, som formelt deltog  

 i arbejdet under konferencens 1996- samling, og som er opført i tabel  

 1 i Den Internationale Atomenergiorganisations december 1995-udgave af  

 »Atomforskningsreaktorer i Verden«:
 Algeriet, Amerikas Forenede Stater, Argentina, Australien,  

 Bangladesh, Belgien, Brasilien, Bulgarien, Canada, Chile, Colombia,  

 Demokratiske Folkerepublik Korea, Egypten, Finland, Frankrig, Indien,  

 Indonesien, Iran, Israel, Italien, Japan, Kina, Republikken Korea, Mexico,  

 Nederlandene, Norge, Pakistan, Peru, Polen, Rumænien, Rusland, Schweiz,  

 Slovakiske Republik, Spanien, Forenede Kongerige Storbritannien og  

 Nordirland, Sverige, Sydafrika, Tyrkiet, Tyskland, Ukraine, Ungarn, Vietnam,  

 Zaire, Østrig.
PROTOKOL TIL DE FORENEDE NATIONERS TRAKTAT OM ET  

 ALTOMFATTENDE FORBUD MOD ATOMPRØVESPRÆNGNINGER AFSNIT I DET INTERNATIONALE OVERVÅGNINGSSYSTEM OG DET  

 INTERNATIONALE DATACENTERS OPGAVER A.
GENERELLE BESTEMMELSER 1. Det Internationale Overvågningssystem skal  

 omfatte de i artikel IV, paragraf 16 anførte  

 overvågningsanlæg og respektive kommunikationsmidler.
2. Overvågningsanlæggene, som udgør en  

 del af Det Internationale Overvågningssystem, skal bestå af de i  

 bilag 1 til denne Protokol specificerede anlæg.
Det Internationale  

 Overvågningssystem skal opfylde de tekniske og operationelle krav, som  

 er specificeret i de relevante operationelle vejledninger.
 3. Organisationen skal i overensstemmelse med artikel II  

 og i samarbejde og samråd med deltagerstaterne, andre stater samt  

 internationale organisationer efter behov, etablere og koordinere driften og  

 vedligeholdelsen samt enhver fremtidig, vedtaget ændring eller  

 udvikling af Det Internationale Overvågningssystem.
4. I overensstemmelse med relevante aftaler eller  

 overenskomster og procedurer skal en deltagerstat eller en anden stat, hos  

 hvem anlæg under Det Internationale Overvågningssystem er  

 placeret, eller som påtager sig ansvaret for sådanne anlæg,  

 og Det Tekniske Sekretariat opnå enighed om og samarbejde om  

 etablering, drift, opnormering, finansiering og vedligeholdelse af  

 overvågningsanlæg, tilknyttede godkendte laboratorier og  

 respektive kommunikationsmidler inden for områder under dens  

 jurisdiktion eller kontrol eller andetsteds i overensstemmelse med  

 folkeretten.
En sådan form for samarbejde skal være i  

 overensstemmelse med sikkerheds- og ægthedskravene og de tekniske  

 specifikationer i de relevante operationelle vejledninger.
En sådan  

 stat skal give Det Tekniske Sekretariat bemyndigelse til at få adgang  

 til et overvågningsanlæg med henblik på at kontrollere  

 udstyr og kommunikationsforbindelser, og skal indvillige i at foretage de  

 nødvendige ændringer i udstyret og de operationelle procedurer  

 med henblik på at opfylde vedtagne krav.
Det Tekniske Sekretariat skal  

 til sådanne stater yde den passende tekniske bistand, som af  

 Eksekutivrådet skønnes påkrævet for anlæggets  

 behørige drift som en del af Det Internationale  

 Overvågningssystem.
 5. Modaliteterne for et sådant samarbejde mellem  

 Organisationen og deltagerstaterne eller stater, hos hvem Det Internationale  

 Overvågningssystems anlæg er placeret, eller som på anden  

 måde påtager sig ansvaret for dem, skal fastsættes i  

 aftaler eller overenskomster efter behov i hvert tilfælde.
B.
SEISMOLOGISK OVERVÅGNING 6. Enhver deltagerstat forpligter sig til at samarbejde om  

 en international udveksling af seismologiske data med henblik på at  

 bistå i verifikationen af efterlevelsen af denne Traktat.
Dette  

 samarbejde skal omfatte etableringen og driften af et  

 verdensomspændende netværk af primære- og  

 hjælpestationer til seismologisk overvågning.
Disse stationer  

 skal i overensstemmelse med vedtagne procedurer fremsende data til Det  

 Internationale Datacenter.
 7. Netværket af primære stationer skal  

 bestå af de 50 stationer, som er specificeret i tabel 1- A i denne  

 Protokols bilag 1. Disse stationer skal opfylde de tekniske og operationelle  

 krav, som er specificeret i den operationelle vejledning for seismologisk  

 overvågning og den internationale udveksling af seismologiske data.  

 Uafbrudte data fra de primære stationer skal fremsendes enten direkte  

 eller gennem et nationalt datacenter via en opkobling til Det Internationale  

 Datacenter.
8. Med henblik på at supplere det primære  

 netværk skal et hjælpenetværk bestående af 120  

 stationer efter anmodning stille oplysninger til rådighed for Det  

 Internationale Datacenter, enten direkte eller gennem et nationalt  

 datacenter.
De hjælpestationer, som skal anvendes, er anført i  

 tabel 1-B i denne Protokols bilag 1. Hjælpestationerne skal opfylde de  

 tekniske og operationelle krav, som er specificeret i den operationelle  

 vejledning for seismologisk overvågning og den internationale  

 udveksling af seismologiske data.
Det Internationale Datacenter vil på  

 et hvilket som helst tidspunkt kunne anmode om data fra  

 hjælpestationerne, og sådanne data skal øjeblikkeligt  

 være til rådighed gennem opkoblede computerforbindelser.
C.
RADIONUKLEID OVERVÅGNING 9. Enhver deltagerstat forpligter sig til at samarbejde om  

 en international udveksling af data vedrørende radionukleider i  

 atmosfæren med henblik på at bistå i verifikationen af  

 efterlevelsen af denne Traktat.
Dette samarbejde skal omfatte etableringen og  

 driften af et verdensomspændende netværk af radionukleide  

 overvågningsstationer og godkendte laboratorier.
Netværket skal i  

 overensstemmelse med vedtagne procedurer fremsende data til Det  

 Internationale Datacenter.
10. Netværket af stationer til måling af  

 radionukleider i atmosfæren skal omfatte et netværk af i alt 80  

 stationer, som er specificeret i tabel 2-A i denne Protokols bilag 1.  

 Samtlige stationer skal være i stand til at måle  

 tilstedeværelsen af relevante partikelstoffer i atmosfæren.
Fyrre  

 af disse stationer skal også ved denne Traktats ikrafttræden  

 være i stand til at måle tilstedeværelsen af relevante  

 ædelgasser.
Med henblik herpå skal Konferencen på sin  

 første samling godkende en anbefaling fra Den Forberedende Kommission  

 om, hvilke 40 stationer i tabel 2-A i denne Protokols bilag 1 der skal  

 være i stand til at måle tilstedeværelsen af  

 ædelgasser.
På sin første ordinære, årlige  

 samling skal Konferencen overveje og træffe beslutning om en plan for  

 gennemførelsen af hele netværkets kapacitet til at måle  

 ædelgasser.
Generaldirektøren skal udarbejde en rapport til  

 Konferencen om modaliteterne for en sådan gennemførelse.
Alle  

 overvågningsstationerne skal opfylde de tekniske og operationelle krav,  

 som er specificeret i den operationelle vejledning for radionukleid  

 overvågning og den internationale udveksling af data vedrørende  

 radionukleider.
11. Netværket af radionukleide  

 overvågningsstationer skal støttes af laboratorier, som skal  

 godkendes af Det Tekniske Sekretariat i overensstemmelse med den relevante  

 operationelle vejledning for udførelsen af analyser af prøver  

 fra radionukleide overvågningsstationer, og som skal have indgået  

 kontrakt med Organisationen om betaling per tjenesteydelse.
De laboratorier,  

 som er specificeret i tabel 2-B i denne Protokols bilag 1, og som er  

 behørigt udsty-ret, skal Det Tekniske Sekretariat efter behov  

 også trække på med henblik på at udføre  

 yderligere analyser af prøver fra radionu-kleide  

 overvågningsstationer.
Med Eksekutivrådets godkendelse kan Det  

 Tekniske Sekretariat godkende yderligere laboratorier med henblik på at  

 foretage rutinemæssige analyser af prøver fra manuelle  

 overvågningsstationer, når dette er nødvendigt.
Alle  

 godkendte laboratorier skal fremsende resultaterne af sådanne analyser  

 til Det Internationale Datacenter under iagttagelse af de tekniske og  

 operationelle krav, som er specificeret i den operationelle vejledning for  

 radionukleid overvågning og den internationale udveksling af data  

 vedrørende radionukleider.
D.
HYDROAKUSTISK OVERVÅGNING 12. Enhver deltagerstat forpligter sig til at samarbejde  

 om en international udveksling af hydroakustiske data med henblik på at  

 bistå i verifikationen af efterlevelsen af denne Traktat.
Dette  

 samarbejde skal omfatte etableringen og driften af et  

 verdensomspændende netværk af hydroakustiske  

 overvågningsstationer.
Disse stationer skal i overensstemmelse med  

 vedtagne procedurer fremsende data til Det Internationale Datacenter.
13. Netværket af hydroakustiske stationer skal  

 bestå af stationerne, som er specificeret i tabel 3 i denne Protokols  

 bilag 1, og skal omfatte et netværk af i alt seks hydrofon- og fem  

 T-fasestationer.
Disse stationer skal opfylde de tekniske og operationelle  

 krav, som er specificeret i den operationelle vejledning for hydroakustisk  

 overvågning og den internationale udveksling af hydroakustiske  

 data.
E.
INFRALYD OVERVÅGNING 14. Enhver deltagerstat forpligter sig til at samarbejde  

 om en international udveksling af infralyd data med henblik på at  

 bistå i verifikationen af efterlevelsen af denne Traktat.
Dette  

 samarbejde skal omfatte etableringen og driften af et  

 verdensomspændende netværk af infralyd  

 overvågningsstationer.
Disse stationer skal i overensstemmelse med  

 vedtagne procedurer fremsende data til Det Internationale Datacenter.
15. Netværket af infralyd stationer skal bestå  

 af stationerne, som er specificeret i tabel 4 i denne Protokols bilag 1, og  

 skal omfatte et netværk af i alt 60 stationer.
Disse stationer skal  

 opfylde de tekniske og operationelle krav, som er specificeret i den  

 operationelle vejledning for infralyd overvågning og den internationale  

 udveksling af infralyd data.
F.
DET INTERNATIONALE DATACENTERS OPGAVER 16. Det Internationale Datacenter skal modtage, samle,  

 bearbejde, analysere, rapportere om og arkivere data fra anlæg under  

 Det Internationale Overvågningssystem, herunder resultaterne af  

 analyser foretaget på godkendte laboratorier.
17. De procedurer og kriterier for frasortering af  

 almindelige begivenheder, som Det Internationale Datacenter skal anvende  

 under udførelsen af dets vedtagne opgaver, særligt med henblik  

 på udarbejdelse af standardrapporter og udførelse af et  

 standardudvalg af tjenesteydelser for deltagerstaterne, skal formuleres  

 nærmere i den operationelle vejledning for Det Internationale  

 Datacenter og skal gradvist udbygges.
De procedurer og kriterier, som  

 oprindeligt er blevet udarbejdet af Den Forberedende Kommission, skal  

 godkendes af Konferencen på dens første samling.
Det Internationale Datacenters standardprodukter 18. Det Internationale Datacenter skal rutinemæssigt  

 anvende automatiske bearbejdningsmetoder og interaktiv menneskelig analyse  

 for så vidt angår ikke- bearbejdede data fra Det Internationale  

 Overvågningssystem med henblik på at producere og arkivere Det  

 Internationale Datacenters standardprodukter på vegne af alle  

 deltagerstaterne.
Disse produkter skal gratis stilles til rådighed for  

 deltagerstaterne og skal være uden præjudice for endelig  

 stillingtagen til beskaffenheden af enhver begivenhed, som fortsat skal  

 være deltagerstaternes ansvar, og skal omfatte:
a)	integrerede lister over alle signaler, som er registreret af Det  

 Internationale Overvågningssystem, såvel som lister og  

 meddelelser vedrørende standardbegivenheder, herunder valøren  

 og tilknyttede usikkerhedsmomenter beregnet for hver begivenhed, som  

 lokaliseres af Det Internationale Datacenter, på grundlag af et  

 sæt standardparametre; b)	meddelelser om standardsorterede begivenheder, som er resultatet af  

 Det Internationale Datacenters anvendelse for så vidt angår hver  

 begivenhed af kriterier for frasortering af almindelige begivenheder, og  

 under anvendelse af karakteriseringsparametrene, som er specificeret i denne  

 Protokols bilag 2, med det formål at karakterisere og i meddelelsen  

 vedrørende standardbegivenheder fremhæve og derved frasortere  

 begivenheder, som anses for at være i overensstemmelse med naturlige  

 fænomener eller ikke-nukleare, menneskeskabte fænomener.  

 Meddelelsen vedrørende standardbegivenheder skal numerisk for hver  

 begivenhed vise, i hvilken udstrækning den pågældende  

 begivenhed opfylder eller ikke opfylder kriterierne for frasortering af  

 begivenheder.
Det Internationale Datacenter skal ved udførelsen af  

 sorteringen af almindelige begivenheder anvende både globale og  

 supplerende sorteringskriterier med henblik på at tage hensyn til  

 regionale forskelligheder, når sådanne forekommer.
Det  

 Internationale Datacenter skal gradvist forhøje sine tekniske  

 muligheder, efterhånden som det opnår erfaring i Det  

 Internationale Overvågningssystems virkemåde; c)	sammendrag, som resumerer de af Det Internationale Datacenter  

 indsamlede og arkiverede data, Det Internationale Datacenters produkter samt  

 Det Internationale Overvågningssystems og Det Internationale  

 Datacenters ydeevne og operationelle status; og d)	uddrag eller delmængder af Det Internationale Datacenters  

 standardprodukter som specificeret under a) - c), udvalgt efter en individuel  

 deltagerstats anmodning.
 19. Det Internationale Datacenter skal uden udgift for  

 deltagerstaterne foretage særlige undersøgelser med henblik  

 på at tilvejebringe en dybgående, teknisk gennemgang ved  

 hjælp af ekspertanalyser af data fra Det Internationale  

 Overvågningssystem, såfremt Organisationen eller en deltagerstat  

 anmoder derom, med det formål at forbedre de skønnede  

 valører for standardsignalet og parametrene for begivenhederne.
Det Internationale Datacenters tjenesteydelser til  

 deltagerstater 20. Det Internationale Datacenter skal give  

 deltagerstaterne åben, ens, belejlig og passende adgang til alle data  

 fra Det Internationale Overvågningssystem, både ikke-bearbejdede  

 og behandlede, alle produkter fra Det Internationale Datacenter samt alle  

 andre data fra Det Internationale Overvågningssystem, som findes i Det  

 Internationale Datacenters arkiv, eller indsamlet fra anlæg under Det  

 Internationale Overvågningssystem gennem Det Internationale Datacenter.  

 Fremgangsmåden vedrørende støtte til dataadgang og  

 tilvejebringelsen af data skal omfatte følgende  

 tjenesteydelser:
a)	automatisk og regelmæssig fremsendelse til en deltagerstat af  

 Det Internationale Datacenters produkter eller af deltagerstatens udvalg  

 heraf, samt efter anmodning deltagerstatens udvalg af data fra Det  

 Internationale Overvågningssystem; b)	tilvejebringelse af data eller produkter, som er fremskaffet som  

 svar på særskilte anmodninger fra deltagerstater om at  

 trække data og produkter ud fra arkiverne i Det Internationale  

 Datacenter og Det Internationale Overvågningssystems anlæg,  

 herunder interaktiv elektronisk adgang til Det Internationale Datacenters  

 database; og c)	bistand til individuelle deltagerstater, på deres anmodning og  

 gratis for så vidt angår rimelige bestræbelser, med hensyn  

 til tekniske ekspertanalyser af data fra Det Internationale  

 Overvågningssystem og andre relevante data, som er stillet til  

 rådighed af den anmodende deltagerstat med henblik på at  

 bistå den pågældende deltagerstat med at identificere  

 kilden til specifikke begivenheder.
Resultatet af en sådan teknisk  

 analyse skal betragtes som den anmodende deltagerstats produkt, men skal  

 være til rådighed for alle deltagerstater.
Det Internationale Datacenters tjenesteydelser, som er  

 specificeret under a) og b), skal stilles gratis til rådighed for hver  

 deltagerstat.
Omfanget og formatet af data skal fastsættes  

 nærmere i den operationelle vejledning for Det Internationale  

 Datacenter.
Frasortering af nationale begivenheder 21. Det Internationale Datacenter skal, såfremt det  

 anmodes derom af en deltagerstat, anvende de af den pågældende  

 deltagerstat etablerede kriterier for frasortering af nationale begivenheder  

 på ethvert af dets standardprodukter på regelmæssig og  

 automatisk basis, samt stille resultaterne af sådanne analyser til  

 rådighed for denne deltagerstat.
Denne service skal udøves uden  

 omkostninger for den anmodende deltagerstat.
Resultatet af sådanne  

 fra-sorteringsprocesser vedrørende nationale begivenheder skal  

 betragtes som den anmodende deltagerstats produkt.
Teknisk bistand 22. Det Internationale Datacenter skal, hvor det er  

 påkrævet, yde teknisk bistand til individuelle  

 deltagerstater:
a)	med at formulere deres behov med hensyn til valg og frasortering af  

 data og produkter; b)	ved at installere, i Det Internationale Datacenter uden udgift for  

 en anmodende deltagerstat for så vidt angår rimelige  

 bestræbelser, computeralgoritmer eller software, som er stillet til  

 rådighed af den pågældende deltagerstat med henblik  

 på at beregne nye signal- og begivenhedsparametre, som ikke er omfattet  

 af den operationelle vejledning for Det Internationale Datacenter, idet  

 resultaterne betragtes som den anmodende deltagerstats produkt; og c)	ved at bistå deltagerstater med at udvikle mulighederne for at  

 modtage, behandle og analysere data fra Det Internationale  

 Overvågningssystem på nationale datacentre.
23. Det Internationale Datacenter skal uafbrudt  

 overvåge og rapportere om den operationelle status for Det  

 Internationale Overvågningssystems anlæg, for  

 kommunikationsforbindelserne og dets eget bearbejdningssystem.
Det skal  

 straks sende underretning til de ansvarlige, i tilfælde af at den  

 operationelle funktion af en komponent ikke skulle opfylde det vedtagne  

 niveau, som er fastsat i den relevante operationelle vejledning.
AFSNIT II INSPEKTIONER PÅ STEDET A.
GENERELLE BESTEMMELSER 1. Procedurerne i dette afsnit skal gennemføres i  

 henhold til bestemmelserne vedrørende inspektioner på stedet i  

 artikel IV.
 2. Inspektionen på stedet skal foretages inden for  

 det område, hvor begivenheden, som foranledigede anmodningen om  

 inspektion på stedet, fandt sted.
3. Området for en inspektion på stedet skal  

 være sammenhængende, og dets størrelse må ikke  

 overstige 1.000 kvadratkilometer.
Der må ikke være nogen  

 lineær afstand, som er større end 50 kilometer i en hvilken som  

 helst retning.
 4. Varigheden af en inspektion på stedet må  

 ikke overstige 60 dage fra datoen for godkendelsen af anmodningen om  

 inspektion på stedet i overensstemmelse med artikel IV, paragraf 46,  

 men vil kunne forlænges med maksimalt 70 dage i overensstemmelse med  

 artikel IV, paragraf 49.
 5. Såfremt inspektionsområdet, som er  

 specificeret i inspektionsmandatet, strækker sig over territoriet eller  

 et andet sted under mere end én deltagerstats jurisdiktion eller  

 kontrol, skal bestemmelserne vedrørende inspektioner på stedet  

 efter behov finde anvendelse for hver af de deltagerstater, hvor  

 inspektionsområdet strækker sig.
6. I tilfælde hvor inspektionsområdet er under  

 den inspicerede deltagerstats jurisdiktion eller kontrol, men er beliggende  

 på en anden deltagerstats territorium, eller hvor adgangen fra  

 indrejsestedet til inspektionsområdet kræver transit gennem  

 territorium tilhørende en anden deltagerstat end den inspicerede  

 deltagerstat, skal den inspicerede deltagerstat udøve rettighederne og  

 opfylde forpligtelserne vedrørende sådanne inspektioner i  

 overensstemmelse med denne Protokol.
I et sådant tilfælde skal  

 den deltagerstat, på hvis territorium inspektionsområdet er  

 beliggende, lette inspektionen og sørge for den nødvendige  

 støtte med henblik på at gøre inspektionsholdet i stand  

 til at udføre sine opgaver på en hurtig og effektiv måde.  

 Deltagerstater, gennem hvis territorium transit er nødvendig for at  

 nå frem til inspektionsområdet, skal lette sådan  

 gennemrejse.
7. I tilfælde hvor inspektionsområdet er under  

 den inspicerede deltagerstats jurisdiktion eller kontrol, men er beliggende  

 på territorium tilhørende en stat, som ikke er deltager i denne  

 Traktat, skal den inspicerede deltagerstat træffe alle de  

 nødvendige foranstaltninger til at sikre, at inspektionen kan  

 udføres i overensstemmelse med denne Protokol.
En deltagerstat, som  

 har ét eller flere områder under sin jurisdiktion eller kontrol,  

 som er beliggende på territorium tilhørende en stat, som ikke er  

 deltager i denne Traktat, skal træffe alle de nødvendige  

 foranstaltninger til at sikre godkendelse af den stat, på hvis  

 territorium inspektionsområdet er beliggende, af inspektører og  

 inspektionsassistenter, som er udpeget til den pågældende  

 deltagerstat.
Såfremt den inspicerede deltagerstat ikke er i stand til  

 at sikre adgang, skal den påvise, at den traf alle de nødvendige  

 foranstaltninger til at sikre adgang.
8. I tilfælde hvor inspektionsområdet er  

 beliggende på en deltagerstats territorium, men er under jurisdiktion  

 eller kontrol af en stat, som ikke er deltager i denne Traktat, skal  

 deltagerstaten træffe alle de nødvendige foranstaltninger, som  

 kræves af den inspicerede deltagerstat og af en deltagerstat, på  

 hvis territorium inspektionsområdet er beliggende, og som er uden  

 præjudice for folkerettens regler og praksis, til at sikre, at  

 inspektionen på stedet kan udføres i overensstemmelse med denne  

 Protokol.
Såfremt deltagerstaten ikke er i stand til at sikre adgang  

 til inspektionsområdet, skal den påvise, at den traf alle de  

 nødvendige foranstaltninger til at sikre adgang, uden præjudice  

 for folkerettens regler og praksis.
9. Størrelsen af inspektionsholdet skal holdes  

 på det minimum, som er nødvendigt for behørig opfyldelse  

 af inspektionsmandatet.
Det totale antal medlemmer af inspektionsholdet, som  

 er til stede på den inspicerede deltagerstats territorium på et  

 hvilket som helst tidspunkt, skal ikke overstige 40 personer, bortset fra  

 når der foretages boringer.
Ingen statsborgere fra den anmodende  

 deltagerstat eller fra den inspicerede deltagerstat skal være medlem af  

 inspektionsholdet.
 10. Generaldirektøren skal fastsætte  

 størrelsen af inspektionsholdet og udvælge dets medlemmer fra  

 listen over inspektører og inspektionsassistenter under hensyn til  

 omstændighederne ved en særlig anmodning.
 11. Den inspicerede deltagerstat skal sørge for  

 inspektionsholdets nødvendige bekvemmelighed, såsom  

 kommunikationsmidler, tolkning, transport, arbejdsplads, indkvartering,  

 måltider og lægehjælp.
 12. Den inspicerede deltagerstat skal i rimelig kort tid  

 efter inspektionens afslutning af Organisationen blive refunderet for alle  

 udgifter, inklusive de i paragraf 11 og 49 nævnte udgifter,  

 vedrørende inspektionsholdets ophold og officielle aktiviteter  

 på den inspicerede deltagerstats territorium.
 13. Procedurerne for gennemførelsen af inspektioner  

 på stedet skal fastsættes nærmere i den operationelle  

 vejledning for inspektioner på stedet.
B.
STÅENDE FORANSTALTNINGER Udpegning af inspektører og inspektionsassistenter 14. Et inspektionshold kan bestå af  

 inspektører og inspektionsassistenter.
En inspektion på stedet  

 må kun udføres af kvalificerede inspektører, som er  

 særligt udpegede til denne opgave.
De vil kunne assisteres af  

 særligt udpegede inspektionsassistenter, såsom teknisk og  

 administrativt personel, flybesætninger og tolke.
15. Inspektører og inspektionsassistenter skal  

 indstilles til udpegning af deltagerstaterne, eller for så vidt  

 angår Det Tekniske Sekretariats stab, af Generaldirektøren  

 på grundlag af deres ekspertise og erfaring af relevans for  

 formålet og hensigten med inspektioner på stedet.
Kandidaterne  

 skal være godkendt i forvejen af deltagerstaterne i overensstemmelse  

 med paragraf 18.
 16. Enhver deltagerstat skal senest 30 dage efter denne  

 Traktats ikrafttræden for den pågældende deltagerstat  

 underrette Generaldirektøren om navn, fødselsdato, køn,  

 rang, kvalifikationer og erhvervserfaring for de personer, som af  

 deltagerstaten foreslås udpeget som inspektører og  

 inspektionsassistenter.
 17. Senest 60 dage efter denne Traktats ikrafttræden  

 skal Det Tekniske Sekretariat skriftligt til alle deltagerstater fremsende en  

 første liste over navnene, nationaliteter, fødselsdatoer,  

 køn og rang for de inspektører og inspektionsassistenter, som  

 foreslås udpeget af Generaldirektøren og deltagerstaterne,  

 såvel som en beskrivelse af deres kvalifikationer og  

 erhvervserfaring.
18. Enhver deltagerstat skal straks anerkende modtagelsen  

 af den første liste over inspektører og inspektionsassistenter,  

 som er foreslået udpeget.
Enhver inspektør eller  

 inspektionsassistent, som står på denne liste, skal betragtes som  

 accepteret, medmindre en deltagerstat senest 30 dage efter anerkendelsen af  

 modtagelsen af listen har gjort skriftlig indsigelse.
Deltagerstaten kan  

 angive grunden til indsigelsen.
I tilfælde af indsigelse, skal den  

 foreslåede inspektør eller inspektionsassistent ikke foretage  

 eller deltage i aktiviteter forbundet med inspektion på stedet på  

 territoriet i eller på ethvert andet sted under jurisdiktion eller  

 kontrol af den deltagerstat, som har gjort indsigelse.
Det Tekniske  

 Sekretariat skal straks bekræfte modtagelsen af meddelelsen om  

 indsigelse.
 19. Hver gang tilføjelser eller ændringer til  

 listen over inspektører og inspektionsassistenter foreslås af  

 Generaldirektøren eller en deltagerstat, skal afløsende  

 inspektører og inspektionsassistenter udpeges på samme  

 måde som fastsat for så vidt angår den første liste.  

 Enhver deltagerstat skal straks underrette Det Tekniske Sekretariat,  

 såfremt en inspektør eller inspektionsassistent, som den har  

 indstillet, ikke længere kan udføre en inspektørs eller  

 en inspektionsassistents hverv.
 20. Det Tekniske Sekretariat skal holde listen over  

 inspektører og inspektionsassistenter ajourført og underrette  

 alle deltagerstater om enhver tilføjelse eller ændring i  

 listen.
 21. En deltagerstat, som anmoder om en inspektion på  

 stedet, kan foreslå, at en inspektør fra listen over  

 inspektører og inspektionsassistenter gør tjeneste som  

 deltagerstatens observatør i overensstemmelse med artikel IV, paragraf  

 61.
22. Med forbehold af paragraf 23 skal en deltagerstat have  

 ret til på ethvert tidspunkt at gøre indsigelse mod en  

 inspektør eller inspektionsassistent, som allerede er blevet  

 accepteret.
Den skal skriftligt underrette Det Tekniske Sekretariat om dens  

 indsigelse og kan angive grunden til indsigelsen.
En sådan indsigelse  

 skal have virkning 30 dage efter Det Tekniske Sekretariats modtagelse af  

 underretningen.
Det Tekniske Sekretariat skal straks bekræfte  

 modtagelsen af underretningen om indsigelsen og underrette den deltagerstat,  

 som har gjort indsigelsen, og den deltagerstat, som har foretaget  

 indstillingen, om den dato, hvorfra inspektøren eller  

 inspektionsassistenten skal ophøre med at være udpeget for  

 sidstnævnte deltagerstat.
 23. En deltagerstat, som er blevet underrettet om en  

 inspektion, skal ikke forsøge at få fjernet nogen af  

 inspektørerne eller inspektionsassistenterne, som er nævnt i  

 inspektionsmandatet, fra inspektionsholdet.
24. Det antal inspektører og  

 inspektionsassistenter, som en deltagerstat har accepteret, skal være  

 tilstrækkeligt stort til, at et passende antal inspektører og  

 inspektionsassistenter er til rådighed.
Såfremt en deltagerstats  

 indsigelse mod foreslåede inspektører eller  

 inspektionsassistenter efter Generaldirektørens opfattelse hindrer  

 udpegningen af et tilstrækkeligt antal inspektører og  

 inspektionsassistenter eller på anden måde hæmmer den  

 effektive gennemførelse af formålene med en inspektion på  

 stedet, skal Generaldirektøren forelægge  

 spørgsmålet for Eksekutivrådet.
25. Enhver inspektør, som er omfattet af listen  

 over inspektører og inspektionsassistenter, skal modtage relevant  

 uddannelse.
En sådan uddannelse skal gives af Det Tekniske Sekretariat  

 i henhold til de procedurer, som er specificeret i den operationelle  

 vejledning for inspektioner på stedet.
Det Tekniske Sekretariat skal  

 efter aftale med deltagerstaterne koordinere en uddannelsesplan for  

 inspektørerne.
Privilegier og immuniteter 26. Efter godkendelse af den første liste over  

 inspektører og inspektionsassistenter ifølge paragraf 18 eller  

 som senere ændret i overensstemmelse med paragraf 19 skal enhver  

 deltagerstat være forpligtet til i overensstemmelse med dens nationale  

 procedurer og efter ansøgning fra en inspektør eller  

 inspektionsassistent at udstede indrejse-/ udrejsevisa og/eller transitvisa  

 gældende for flere rejser og andre relevante dokumenter, som gør  

 det muligt for hver enkelt inspektør og inspektionsassistent at  

 indrejse i og opholde sig på den pågældende deltagerstats  

 territorium med det ene formål at gennemføre  

 inspektionsvirksomhed.
Enhver deltagerstat skal udstede de nødvendige  

 visa eller rejsedokumenter til dette formål senest 48 timer efter  

 modtagelsen af ansøgningen eller umiddelbart efter inspektionsholdets  

 ankomst til indrejsestedet på deltagerstatens territorium.
Disse  

 dokumenter skal være gyldige, så længe det er  

 nødvendigt for at sætte inspektøren eller  

 inspektionsassistenten i stand til at forblive på den inspicerede  

 deltagerstats territorium med det ene formål at gennemføre  

 inspektionsvirksomhed.
27. Med henblik på effektiv udførelse af  

 deres opgaver skal medlemmer af inspektionsholdet nyde de privilegier og  

 immuniteter, som er anført nedenfor under a) til i). Privilegier og  

 immuniteter skal tilstås medlemmerne af inspektionsholdet af hensyn til  

 denne Traktat og ikke til den enkeltes personlige fordel.
Sådanne  

 privilegier og immuniteter skal tilstås dem for hele perioden mellem  

 indrejse i og udrejse fra den inspicerede deltagerstats territorium og  

 derefter for så vidt angår handlinger, som tidligere er  

 udført under udøvelsen af deres officielle funktioner.
a)	medlemmerne af inspektionsholdet skal nyde samme ukrænkelighed  

 som diplomatiske repræsentanter i henhold til artikel 29 i  

 Wienerkonventionen om diplomatiske forbindelser af 18. april 1961; b)	beboelsessteder og kontorlokaler, som anvendes af det  

 inspektionshold, som udfører inspektionsvirksomhed i henhold til denne  

 Traktat, skal nyde samme ukrænkelighed og beskyttelse som diplomatiske  

 repræsentanters lokaler i henhold til artikel 30, paragraf 1 i  

 Wienerkonventionen om diplomatiske forbindelser; c)	inspektionsholdets dokumenter og korrespondance, herunder dens  

 akter, skal nyde samme ukrænkelighed, som gives alle dokumenter og  

 korrespondance tilhørende diplomatiske repræsentanter i henhold  

 til artikel 30, paragraf 2, i Wienerkonventionen om diplomatiske  

 forbindelser.
Inspektionsholdet skal have ret til at gøre brug af  

 koder i sin kommunikation med Det Tekniske Sekretariat; d)	prøver og godkendt udstyr, som transporteres af medlemmer af  

 inspektionsholdet, skal med forbehold af bestemmelserne i denne Traktat  

 være ukrænkelige og fritaget for alle toldafgifter.
Farlige  

 prøver skal transporteres i overensstemmelse med de relevante  

 bestemmelser; e)	medlemmerne af inspektionsholdet skal nyde samme immuniteter som  

 diplomatiske repræsentanter i henhold til artikel 31, paragraf 1, 2 og  

 3, i Wienerkonventionen om diplomatiske forbindelser; f)	medlemmerne af inspektionsholdet, som udfører foreskreven  

 virksomhed i henhold til denne Trakat, skal være fritaget for skatter  

 og afgifter i lighed med diplomatiske repræsentanter i henhold til  

 artikel 34 i Wienerkonventionen om diplomatiske forbindelser; g)	medlemmerne af inspektionsholdet skal have lov til ind på den  

 inspicerede deltagerstats territorium uden betaling af told eller lignende  

 afgifter at medtage artikler til personligt brug med undtagelse af artikler,  

 som det ved lov er forbudt at importere eller eksportere, eller som er  

 underlagt karantænebestemmelser; h)	medlemmerne af inspektionsholdet skal have samme muligheder med  

 hensyn til valuta og veksling, som gives repræsentanter for udenlandske  

 regeringer i midlertidigt officielt ærinde; og i)	medlemmerne af inspektionsholdet skal ikke udøve nogen faglig  

 eller kommerciel virksomhed med henblik på personlig vinding på  

 den inspicerede deltagerstats territorium.
28. Ved transit gennem territorium tilhørende andre  

 deltagerstater end den inspicerede deltagerstat skal medlemmerne af  

 inspektionsholdet nyde samme privilegier og immuniteter som diplomatiske  

 repræsentanter i henhold til artikel 40, paragraf 1, i  

 Wienerkonventionen om diplomatiske forbindelser.
Dokumenter og  

 korrespondance, herunder akter, samt prøver og godkendt udstyr, som de  

 bringer med sig, skal nyde de privilegier og immuniteter, som er fastsat i  

 paragraf 27 c) og d).
 29. Uden præjudice for deres privilegier og  

 immuniteter skal medlemmerne af inspektionsholdet være forpligtet til  

 at respektere den inspicerede deltagerstats love og bestemmelser og i den  

 udstrækning, det er foreneligt med inspektionsmandatet, være  

 forpligtet til ikke at blande sig i denne stats indre anliggender.  

 Såfremt den inspicerede deltagerstat finder, at der har fundet misbrug  

 sted af de privilegier og immuniteter, som er specificeret i denne Protokol,  

 skal der gennemføres konsultationer mellem deltagerstaten og  

 Generaldirektøren med henblik på at fastslå, hvorvidt et  

 sådant misbrug har fundet sted, og hvis dette konstateres, for at  

 forhindre gentagelse af et sådant misbrug.
30. Den immunitet fra jurisdiktion, som medlemmerne af  

 inspektionsholdet nyder, kan ophæves af Generaldirektøren i de  

 tilfælde, hvor Generaldirektøren er af den opfattelse, at  

 immunitet ville hindre rettens fylde, og at den kan ophæves uden at  

 skade gennemførelsen af bestemmelserne i denne Traktat.
Afkald skal  

 altid være udtrykkeligt.
 31. Observatører skal nyde de samme privilegier og  

 immuniteter, som tilstås medlemmerne af inspektionsholdet i henhold til  

 dette afsnit, med undtagelse af privilegier og immuniteter tilstået i  

 henhold til paragraf 27 d).
Indrejsesteder 32. Enhver deltagerstat skal udpege sine indrejsesteder og  

 skal give de nødvendige oplysninger til Det Tekniske Sekretariat  

 senest 30 dage efter, at denne Traktat træder i kraft for den  

 pågældende deltagerstats vedkommende.
Disse indrejsesteder skal  

 være således beliggende, at inspektionsholdet kan nå frem  

 til et hvilket som helst inspektionsområde fra mindst ét  

 indrejsested inden for 24 timer.
Indrejsestedernes beliggenhed skal meddeles  

 alle deltagerstaterne af Det Tekniske Sekretariat.
Indrejsesteder vil  

 også kunne tjene som udrejsesteder.
 33. Enhver deltagerstat kan ændre sine  

 indrejsesteder ved at give meddelelse om en sådan ændring til Det  

 Tekniske Sekretariat. Ændringer skal træde i kraft 30 dage efter,  

 at Det Tekniske Sekretariat har modtaget en sådan meddelelse, for at  

 muliggøre behørig underretning af alle deltagerstater.
 34. Såfremt Det Tekniske Sekretariat finder, at  

 antallet af indrejsesteder er utilstrækkeligt for en rettidig  

 gennemførelse af inspektioner, eller at de af en deltagerstat  

 foreslåede ændringer af indrejsestederne ville hindre en  

 sådan rettidig gennemførelse af inspektioner, skal det indlede  

 konsultationer med den pågældende deltagerstat med henblik  

 på at løse problemet.
Foranstaltninger vedrørende anvendelse af ikke-  

 ordinære fly 35. I tilfælde af at det ikke vil være muligt  

 at nå frem til indrejsestedet i tide ved anvendelse af ordinære  

 rutefly, vil et inspektionshold kunne anvende ikke-ordinære fly.
Senest  

 30 dage efter, at denne Traktat træder i kraft for den  

 pågældende deltagerstats vedkommende, skal enhver deltagerstat  

 meddele Det Tekniske Sekretariat nummeret på den permanente  

 diplomatiske landingstilladelse for ikke- ordinære fly, som  

 transporterer inspektionshold og nødvendigt inspektionsudstyr.  

 Ruterne, der anvendes af flyene, skal følge etablerede internationale  

 flyruter, som deltagerstaten og Det Tekniske Sekretariat er blevet enige om  

 som grundlag for en sådan diplomatisk landingstilladelse.
Godkendt inspektionsudstyr 36. Konferencen skal på sin første samling  

 behandle og godkende en liste over udstyr til brug under inspektioner  

 på stedet.
Enhver deltagerstat kan fremlægge forslag  

 vedrørende udstyr, som foreslås optaget på listen.  

 Specifikationer vedrørende brug af udstyret som nærmere fastsat  

 i den operationelle vejledning for inspektioner på stedet skal tage  

 højde for sikkerheds- og fortrolighedshensyn, hvor sådant udstyr  

 kan tænkes anvendt.
 37. Udstyr til brug under inspektioner på stedet  

 skal bestå af kerneudstyr til brug for inspektionsvirksomheden og  

 teknikker som specificeret i paragraf 69 og hjælpeudstyr, som er  

 nødvendigt for en effektiv og rettidig gennemførelse af  

 inspektioner på stedet.
38. Det Tekniske Sekretariat skal sikre, at alle slags  

 godkendt udstyr er til rådighed for inspektioner på stedet,  

 når der er behov herfor.
Til brug for en inspektion på stedet  

 skal Det Tekniske Sekretariat behørigt bekræfte, at udstyret er  

 blevet justeret, vedligeholdt og beskyttet.
Med henblik på at lette den  

 inspicerede deltagerstats kontrol af udstyret ved indrejsestedet skal Det  

 Tekniske Sekretariat fremlægge dokumentation for og vedlægge segl  

 til bekræftelse af attesteringen.
39. Samtlige faste udstyr skal være i Det Tekniske  

 Sekretariats varetægt.
Det Tekniske Sekretariat skal være  

 ansvarlig for vedligeholdelsen og justeringen af sådant udstyr.
40. Det Tekniske Sekretariat skal efter behov indgå  

 aftaler med deltagerstater om at stille udstyr, som er optaget på  

 listen, til rådighed.
Sådanne deltagerstater skal være  

 ansvarlige for vedligeholdelsen og justeringen af sådant udstyr.
C.
ANMODNING OM INSPEKTION PÅ STEDET,  

 INSPEKTIONSMANDAT OG NOTIFIKATION AF INSPEKTION Anmodning om inspektion på stedet 41. I henhold til artikel IV, paragraf 37 skal anmodningen  

 om inspektion på stedet indeholde i det mindste følgende  

 oplysninger:
a)	de skønnede geografiske og vertikale koordinater for  

 beliggenhed af den begivenhed, som foranledigede anmodningen med en angivelse  

 af mulig fejlmargen; b)	den foreslåede afgrænsning af det område, som skal  

 inspiceres, specificeret på et kort og i overensstemmelse med paragraf  

 2 og 3; c)	deltagerstaten eller deltagerstaterne, som skal inspiceres, eller en  

 angivelse af, at det område, som skal inspiceres, eller en del deraf  

 ligger uden for nogen stats jurisdiktion eller kontrol; d)	det mulige miljø, hvori begivenheden, som foranledigede  

 anmodningen, fandt sted; e)	det skønnede tidspunkt for begivenheden, som foranledigede  

 anmodningen, med en angivelse af den mulige fejlmargen; f)	alle oplysninger, hvorpå anmodningen er baseret; g)	detaljerede oplysninger om den eventuelt foreslåede  

 observatørs person; og h)	resultaterne af en konsultations- og opklaringsproces i  

 overensstemmelse med artikel V eller en forklaring, hvis en sådan er  

 relevant, om årsagerne til, at en sådan konsultations- og  

 opklaringsproces ikke er blevet gennemført.
Inspektionsmandat 42. Mandatet for en inspektion på stedet skal  

 indeholde:
a)	Eksekutivrådets beslutning vedrørende anmodningen om  

 inspektion på stedet; b)	navnet på den deltagerstat eller de deltagerstater, som skal  

 inspiceres eller en angivelse af, at inspektionsområdet eller en del  

 deraf ligger uden for nogen stats jurisdiktion eller kontrol; c)	beliggenheden af eller grænserne for inspektionsområdet  

 specificeret på et kort og med angivelse af alle oplysninger,  

 hvorpå anmodningen var baseret samt alle andre tekniske oplysninger,  

 som er til rådighed, efter konsultation med den anmodende  

 deltagerstat; d)	oplysning om, hvilken slags virksomhed inspektionsholdet har  

 planlagt i inspektionsområdet; e)	indrejsestedet, som inspektionsholdet vil anvende; f)	eventuelle transit- eller basissteder; g)	navnet på lederen af inspektionsholdet; h)	navnene på medlemmerne af inspektionsholdet; i)	navnet på den eventuelt foreslåede observatør; og j)	listen over udstyr, som skal anvendes i  

 inspektionsområdet.
Såfremt en beslutning truffet af  

 Eksekutivrådet i henhold til artikel IV, paragraf 46 til 49,  

 nødvendiggør en ændring af inspektionsmandatet, kan  

 Generaldirektøren ajourføre mandatet for så vidt  

 angår punkt d), h) og j) efter behov.
Generaldirektøren skal  

 straks underrette den inspicerede deltagerstat om enhver sådan  

 ændring.
Notifikation af inspektion 43. Generaldirektørens notifikation i henhold til  

 artikel IV, paragraf 55, skal indeholde følgende oplysninger:
a)	inspektionsmandatet; b)	dato og planlagt tidspunkt for inspektionsholdets ankomst til  

 indrejsestedet; c)	transportmiddel for at nå frem til indrejsestedet; d)	eventuel permanent diplomatisk landingstilladelse for  

 ikke-ordinære fly; og e)	en liste over ethvert udstyr, som Generaldirektøren anmoder  

 den inspicerede deltagerstat om at stille til rådighed for  

 inspektionsholdet til brug inden for inspektionsområdet.
 44. Den inspicerede deltagerstat skal anerkende  

 modtagelsen af Generaldirektørens notifikation senest 12 timer efter  

 at have modtaget notifikationen.
D.
FORANSTALTNINGER FORUD FOR EN INSPEKTION Indrejse på den inspicerede deltagerstats  

 territorium Foranstaltninger ved indrejsestedet og Transport til  

 inspektionsområdet 45. Den inspicerede deltagerstat, som er blevet  

 underrettet om inspektionsholdets ankomst, skal sikre, at inspektionsholdet  

 omgående kan indrejse på dens territorium.
46. I tilfælde, hvor et ikke-ordinært fly  

 benyttes til rejsen til indrejsestedet, skal Det Tekniske Sekretariat gennem  

 den nationale myndighed forsyne den inspicerede deltagerstat med en flyplan  

 for flyets rute fra den sidste flyveplads før indflyvningen i den  

 pågældende deltagerstats luftrum, til indrejsestedet mindst seks  

 timer før det planlagte afrejsetidspunkt fra denne flyveplads.
Denne  

 plan skal registreres i overensstemmelse med Den Internationale Civile  

 Luftfartsorganisations procedurer for civil luftfart.
Det Tekniske  

 Sekretariat skal i flyplanens rubrik for bemærkninger anføre  

 nummeret på den permanente diplomatiske landingstilladelse og en  

 passende betegnelse, som identificerer flyet som et inspektionsfly.  

 Såfremt et militærfly anvendes, skal Det Tekniske Sekretariat  

 anmode om forudgående tilladelse fra den inspicerede deltagerstat til  

 at indflyve i dens luftrum.
 47. Senest tre timer inden inspektionsholdets planlagte  

 afrejse fra den sidste flyveplads inden indflyvningen i den inspicerede  

 deltagerstats luftrum, skal den inspicerede deltagerstat sikre, at den i  

 overensstemmelse med paragraf 46 indgivne flyplan er godkendt, således  

 at inspektionsholdet kan ankomme til indrejsestedet på det planlagte  

 ankomsttidspunkt.
 48. Om nødvendigt skal lederen af inspektionsholdet  

 og repræsentanten for den inspicerede deltagerstat være enige om  

 et basissted og om en flyplan fra indrejsestedet til basisstedet samt, hvis  

 det er påkrævet, til inspektionsområdet.
49. Den inspicerede deltagerstat skal sørge for  

 eller arrangere parkering, sikkerhedsmæssig beskyttelse, service og  

 brændstof efter Det Tekniske Sekretariats behov til inspektionsholdets  

 fly ved indrejsestedet og om nødvendigt ved basisstedet og  

 inspektionsområdet.
Et sådant fly skal ikke betale  

 landingsafgifter, afrejseskat eller lignende afgifter.
Denne paragraf  

 gælder også for fly, som anvendes til overflyvning under  

 inspektionen på stedet.
 50. Med forbehold for paragraf 51, skal den inspicerede  

 deltagerstat ikke pålægge inspektionsholdet nogen  

 begrænsning med hensyn til at bringe godkendt udstyr, som er i  

 overensstemmelse med inspektionsmandatet, ind på denne stats  

 territorium, eller til udstyrets brug i overensstemmelse med bestemmelserne i  

 Traktaten og denne Protokol.
 51. Den inspicerede deltagerstat skal, uden at dette  

 påvirker den i paragraf 54 specificerede tidsfrist, have ret til  

 på indrejsestedet og i nærværelse af medlemmer af  

 inspektionsholdet at kontrollere, at udstyret er blevet godkendt og  

 bekræftet i overensstemmelse med paragraf 38. Den inspicerede  

 deltagerstat kan udelukke udstyr, der ikke er i overensstemmelse med  

 inspektions-mandatet, eller som ikke er blevet godkendt og bekræftet i  

 overensstemmelse med paragraf 38.
52. Straks ved ankomsten til indrejsestedet, og uden at  

 dette påvirker den i paragraf 54 specificerede tidsfrist, skal lederen  

 af inspektionsholdet over for repræsentanten for den inspicerede  

 deltagerstat fremvise inspektionsmandatet og en af inspektionsholdet  

 udarbejdet første inspektionsplan, som specificerer de aktiviteter,  

 som det skal udføre.
Inspektionsholdet skal orienteres af  

 repræsentanter for den inspicerede deltagerstat ved hjælp af kort  

 og anden dokumentation efter behov.
Orienteringen skal omfatte relevante  

 særpræg ved det naturlige terræn, sikkerheds- og  

 for-trolighedsspørgsmål og logistiske arrangementer  

 vedrørende inspek- tionen.
Den inspicerede deltagerstat kan angive  

 steder inden for inspektionsområdet, som efter dens opfattelse ikke har  

 nogen sammenhæng med inspektionens formål.
53. Efter orienteringen forud for inspektionen skal  

 inspektionsholdet efter behov ændre den første inspektionsplan  

 under hensyntagen til den inspicerede deltagerstats bemærkninger.
Den  

 ændrede inspektionsplan skal stilles til rådighed for  

 repræsentanten for den inspicerede deltagerstat.
 54. Den inspicerede deltagerstat skal gøre alt,  

 hvad der står i dens magt, for at yde bistand til og for at sikre en  

 sikker overførsel af inspektionsholdet, det godkendte udstyr  

 specificeret i paragraf 50 og 51 og bagagen fra indrejsestedet til  

 inspektionsområdet senest 36 timer efter ankomsten til indrejsestedet,  

 såfremt intet andet tidspunkt er blevet aftalt inden for den i paragraf  

 57 specificerede tidsramme.
55. Med henblik på at bekræfte at det  

 område, hvortil inspektionsholdet er blevet transporteret, svarer til  

 inspektionsområdet, som er specificeret i inspektionsmandatet, skal  

 inspektionsholdet have ret til at anvende godkendt udstyr til  

 stedsbestemmelse.
Den inspicerede deltagerstat skal bistå  

 inspektionsholdet med denne opgave.
E.
GENNEMFØRELSE AF INSPEKTIONER Generelle bestemmelser 56. Inspektionsholdet skal udføre sine opgaver i  

 overensstemmelse med bestemmelserne i Traktaten og denne Protokol.
 57. Inspektionsholdet skal påbegynde sin  

 inspektionsvirksomhed i inspektionsområdet så hurtigt som muligt,  

 og i intet tilfælde senere end 72 timer efter ankomsten til  

 indrejsestedet.
 58. Inspektionsholdets virksomhed skal organiseres  

 på en måde, der sikrer rettidig og effektiv gennemførelse  

 af dets opgaver, og således at den inspicerede deltagerstat generes  

 mindst muligt og inspektionsområdet forstyrres mindst muligt.
 59. I tilfælde hvor den inspicerede deltagerstat i  

 henhold til paragraf 43 (e) eller i løbet af inspektionen er blevet  

 anmodet om at stille udstyr til rådighed for inspektionsholdet til brug  

 i inspektionsområdet, skal den inspicerede deltagerstat efterkomme  

 anmodningen i det omfang den kan.
 60. Under en inspektion på stedet skal  

 inspektionsholdet blandt andet have:
a)	ret til at beslutte, hvordan inspektionen skal fortsætte, i  

 overensstemmelse med inspektionsmandatet og under hensyntagen til ethvert  

 skridt, som den inspicerede deltagerstat har taget i overensstemmelse med  

 bestemmelserne om organiseret adgang; b)	ret til at ændre inspektionsplanen, hvis dette er  

 nødvendigt, med henblik på at sikre en effektiv udførelse  

 af inspektionen; c)	pligt til at tage hensyn til den inspicerede deltagerstats  

 anbefalinger og forslag til ændringer af inspektionsplanen; d)	ret til at anmode om opklaring i forbindelse med uklarheder, som  

 måtte opstå under inspektionen; e)	pligt til kun at anvende de teknikker, som er specificeret i  

 paragraf 69, og til at afholde sig fra aktiviteter, som ikke er relevante for  

 formålet med inspektionen.
Inspektionsholdet skal indsamle og  

 dokumentere sådanne faktuelle oplysninger, som har forbindelse med  

 formålet med inspektionen, og skal hverken søge eller  

 dokumentere oplysninger, som klart er uden forbindelse til formålet.  

 Ethvert materiale, som er indsamlet, og som efterfølgende viser sig  

 ikke at være relevant, skal returneres til den inspicerede  

 deltagerstat; f)	pligt til at tage hensyn til og i sin rapport indføje data og  

 forklaringer om karakteren af den begivenhed, som foranledigede anmodningen,  

 som den inspicerede deltagerstat har stillet til rådighed fra sit  

 nationale overvågningsnetværk og fra andre kilder; g)	pligt til at stille kopier af den oplysning og de data, som er  

 indsamlet i inspektionsområdet til rådighed for den inspicerede  

 deltagerstat efter dennes anmodning; og h)	pligt til at respektere den inspicerede deltagerstats fortrolighed  

 samt sikkerheds- og sundhedsbestemmelser.
 61. Under en inspektion på stedet skal den  

 inspicerede deltagerstat blandt andet have:
a)	ret til på et hvilket som helst tidspunkt at fremkomme med  

 anbefalinger til inspektionsholdet vedrørende mulige ændringer  

 til inspektionsplanen; b)	ret og pligt til at stille en repræsentant til rådighed  

 med henblik på at fungere som forbindelsesofficer til  

 inspektionsholdet; c)	ret til at have repræsentanter, som ledsager inspektionsholdet  

 under udførelsen af dets opgaver, og iagttage alle  

 inspektionsaktiviteter, som udføres af inspektionsholdet.
Dette  

 må ikke forsinke eller på anden måde hindre  

 inspektionsholdet i udførelsen af dets opgaver; d)	ret til at stille yderligere oplysninger til rådighed og til  

 at anmode om indsamling og dokumentation af yderligere faktuelle oplysninger,  

 som den inspicerede deltagerstat anser for relevante for inspektionen; e)	ret til at undersøge alle fotografiske og  

 målingsprodukter samt prøver, og til at tilbageholde ethvert  

 fotografi eller dele heraf, der viser sensitive områder, som ikke har  

 nogen sammenhæng med inspektionens formål.
Den inspicerede  

 deltagerstat skal have ret til at modtage kopier i to eksemplarer af alle  

 fotografiske og målingsprodukter.
Den inspicerede deltagerstat skal  

 have ret til at tilbageholde fotografiske originaler og første  

 generations fotografiske produkter samt til at henlægge fotografier  

 eller dele heraf under fælles forsegling inden for sit territorium.
Den  

 inspicerede deltagerstat skal have ret til at stille sin egen  

 kameraoperatør til rådighed til at tage fotografier og  

 videobilleder efter inspektionsholdets anmodning.
Iøvrigt skal disse  

 funktioner udføres af medlemmer af inspektionsholdet; f)	ret til at stille data og forklaringer fra sit nationale  

 overvågningsnetværk og fra andre kilder om karakteren af den  

 begivenhed, som foranledigede anmodningen, til rådighed for  

 inspektionsholdet; og g)	pligt til at give inspektionsholdet sådanne opklarende  

 oplysninger, som måtte være nødvendige, for at løse  

 enhver uklarhed, som opstår under inspektionen.
Kommunikation 62. Medlemmerne af inspektionsholdet skal på ethvert  

 tidspunkt under en inspektion på stedet have ret til at kommunikere med  

 hinanden og med Det Tekniske Sekretariat.
Til dette formål kan de  

 anvende deres eget behørigt godkendte og kontrollerede udstyr med den  

 inspicerede deltagerstats samtykke, i den udstrækning den inspicerede  

 deltagerstat ikke giver dem adgang til andre telekommunikationsmidler.
Observatører 63. I overensstemmelse med artikel IV, paragraf 61, skal  

 den anmodende deltagerstat holde kontakt med Det Tekniske Sekretariat med  

 henblik på at koordinere ankomsten af observatøren til det samme  

 indrejsested eller basissted som inspektionsholdet inden for et rimeligt  

 tidsrum i forbindelse med inspektionsholdets ankomst.
 64. Observatøren skal under hele inspektionen have  

 ret til at have kommunikation med den anmodende deltagerstats ambassade  

 beliggende i den inspicerede deltagerstat eller i tilfælde af, at en  

 ambassade ikke findes, med selve den anmodende deltagerstat.
 65. Observatøren skal have ret til at ankomme til  

 inspektionsområdet og til at få adgang til og bevæge sig  

 inden for inspektionsområdet, således som givet af den  

 inspicerede deltagerstat.
 66. Observatøren skal under hele inspektionen have  

 ret til at fremkomme med anbefalinger til inspektionsholdet.
 67. Inspektionsholdet skal under hele inspektionen holde  

 observatøren informeret om gennemførelsen af inspektionen og om  

 resultaterne.
 68. Den inspicerede deltagerstat skal under hele  

 inspektionen sørge for eller arrangere de nødvendige  

 bekvemmeligheder for observatøren magen til dem, som inspektionsholdet  

 nyder, som beskrevet i paragraf 11. Alle udgifter i forbindelse med  

 observatørens ophold på den inspicerede deltagerstats  

 territorium skal afholdes af den anmodende deltagerstat.
Inspektionsaktiviteter og -teknikker 69. Følgende inspektionsaktiviteter kan  

 gennemføres og følgende teknikker anvendes i overensstemmelse  

 med bestemmelserne om organiseret adgang med hensyn til indsamling,  

 håndtering og analyse af prøver samt til overflyvning:
a)	positionssøgning fra luften og ved overfladen med henblik  

 på at bekræfte grænserne for inspektionsområdet og  

 fastlægge koordinaterne for steder inden for dette til støtte  

 for inspektionsaktiviteterne; b)	visuel observation, video-, fastbilledfotografi- og multispektral  

 afbildning, inklusive infrarød måling ved og under overfladen og  

 fra luften med henblik på at søge efter anomalier eller  

 artefakter; c)	måling af niveauet for radioaktivitet over, ved og under  

 overfladen ved brug af måling af gamma stråling og analyse af  

 energi udløsning fra luften og ved eller under overfladen med henblik  

 på at søge efter og identificere strålingsanomalier; d)	prøvetagning fra miljøet og analyse af faste stoffer,  

 flydende stoffer og luftarter fra over, ved og under overfladen med henblik  

 på at opdage anomalier; e)	passiv seismologisk overvågning af efterchok med henblik  

 på at lokalisere eftersøgningsområdet og lette  

 fastlæggelsen af en begivenheds karakter; f)	resonansseismometri og aktiv seismisk måling med henblik  

 på at søge efter og lokalisere underjordiske anomalier, herunder  

 hulrum og området med uregelmæssig samling af stenblokke; g)	magnetisk og gravitationsfelt kortlægning, målinger af  

 jordgennemtrængende radar- og elektricitetsledeevne ved overfladen og  

 fra luften, efter behov, med henblik på at opdage anomalier og  

 artefakter; og h)	boring med henblik på at opnå radioaktive  

 prøver.
 70. Inspektionsholdet skal i op til 25 dage efter  

 godkendelsen af inspektionen på stedet i overensstemmelse med artikel  

 IV, paragraf 46, have ret til at gennemføre enhver af de aktiviteter  

 og anvende enhver af de teknikker, som er opregnet i paragraf 69 a) til e).  

 Efter godkendelsen af fortsættelsen af inspektionen i overensstemmelse  

 med artikel IV, paragraf 47, skal inspektionsholdet have ret til at  

 gennemføre enhver af de aktiviteter og anvende enhver af de teknikker,  

 som er opregnet i paragraf 69 a) til g). Inspektionsholdet må kun  

 foretage boringer efter godkendelse af Eksekutivrådet i  

 overensstemmelse med artikel IV, paragraf 48. I tilfælde af at  

 inspektionsholdet anmoder om en forlængelse af varigheden af  

 inspektionen i overensstemmelse med artikel IV, paragraf 49, skal det i sin  

 anmodning anføre, hvilke af aktiviteterne og teknikkerne, som er  

 opregnet i paragraf 69, det har til hensigt henholdsvis at udføre og  

 anvende for at kunne opfylde sit mandat.
Overflyvninger 71. Inspektionsholdet skal have ret til under inspektionen  

 på stedet at foretage en overflyvning over inspektionsområdet med  

 det formål at give inspektionsholdet en generel orientering om  

 inspektionsområdet, indsnævre og optimere lokaliteterne for  

 inspektion på jorden samt lette indsamlingen af faktuelle beviser ved  

 brug af det i paragraf 79 specificerede udstyr.
72. Overflyvningen skal gennemføres så  

 hurtigt som praktisk muligt.
Den samlede varighed af overflyvningen over  

 inspektionsområdet må højst være 12 timer.
 73. Yderligere overflyvninger, hvorunder der anvendes det  

 i paragraf 79 og 80 specificerede udstyr, kan gennemføres efter  

 godkendelse af den inspicerede deltagerstat.
 74. Det område, som dækkes af overflyvninger,  

 må ikke strække sig ud over inspektionsområdet.
75. Den inspicerede deltagerstat skal have ret til at  

 pålægge begrænsninger eller i undtagelsestilfælde og  

 med rimelig begrundelse forbud mod overflyvning af sensitive områder,  

 som ikke har nogen sammenhæng med inspektionens formål.  

 Begrænsningerne kan vedrøre flyvehøjden, antallet af  

 passager og rundflyvninger, varigheden af omkredsning, flytype, antallet af  

 ombordværende inspektører, samt typen af målinger eller  

 observationer.
I tilfælde af at inspektionsholdet finder, at  

 begrænsningerne eller forbudene vedrørende overflyvningerne af  

 sensitive områder vil kunne forhindre opfyldelsen af dets mandat, skal  

 den inspicerede deltagerstat gøre ethvert rimeligt forsøg  

 på at stille alternative inspektionsmidler til rådighed.
76. Overflyvninger skal gennemføres i henhold til  

 en flyveplan, som er behørigt indgivet og godkendt i overensstemmelse  

 med den inspicerede deltagerstats luftfartsbestemmelser og -regulativer.
Den  

 inspicerede deltagerstats flysikkerhedsbestemmelser skal nøje  

 overholdes under alle flyoperationer.
 77. Under overflyvninger bør landinger normalt kun  

 tillades for opstilling og genoptankning.
78. Overflyvninger skal foretages i de flyhøjder,  

 som inspektionsholdet har anmodet om, og som er i overensstemmelse med de  

 aktiviteter, som skal gennemføres, sigtbarhedsforhold, samt den  

 inspicerede deltagerstats luftfarts- og sikkerhedsregulativer og dens ret til  

 at beskytte sensitive oplysninger, som ikke har nogen sammenhæng med  

 inspektionens formål.
Overflyvninger må gennemføres i en  

 maksimal højde af op til 1.500 meter over jorden.
 79. For så vidt angår overflyvninger, som  

 gennemføres i henhold til paragraf 71 og 72, må følgende  

 udstyr anvendes om bord på flyet:
a)	feltkikkert; b)	udstyr til passiv lokalitetsbestemmelse; c)	videokameraer; og d)	håndholdte fastbilledkameraer.
 80. For så vidt angår enhver yderligere  

 overflyvning, som gennemføres i henhold til paragraf 73, må  

 inspektører om bord på flyet også anvende bærbart  

 udstyr, som er let at installere, til:
a)	multi-spektrale (inklusive infrarøde) billeder; b)	gammaspektroskopi; og c)	magnetisk feltkortlægning.
81. Overflyvninger skal gennemføres med et relativt  

 langsomtflyvende fly med faste eller roterende vinger.
Flyet skal give et  

 bredt og frit udsyn mod overfladen nedenunder.
82. Den inspicerede deltagerstat skal have ret til at  

 stille sit eget fly til rådighed, som er udstyret på  

 forhånd efter behov og i overensstemmelse med de tekniske krav i den  

 relevante operationelle vejledning, samt besætning.
Iøvrigt skal  

 flyet stilles til rådighed eller lejes af Det Tekniske Sekretariat.
83. I tilfælde af at flyet er stillet til  

 rådighed eller lejet af Det Tekniske Sekretariat, skal den inspicerede  

 deltagerstat have ret til at kontrollere flyet med henblik på at sikre,  

 at det er udstyret med godkendt inspektionsudstyr.
En sådan kontrol  

 skal være afsluttet inden for den i paragraf 57 specificerede  

 tidsramme.
 84. Personellet om bord på flyet skal bestå  

 af:
a)	det minimale antal flybesætningsmedlemmer, som er foreneligt  

 med en sikker brug af flyet; b)	højst fire medlemmer af inspektionsholdet; c)	højst to repræsentanter for den inspicerede  

 deltagerstat; d)	eventuelt en observatør, under forudsætning af den  

 inspicerede deltagerstats indforståelse; og e)	en tolk, om nødvendigt.
 85. Procedurerne for gennemførelsen af  

 overflyvninger skal fastsættes nærmere i den operationelle  

 vejledning for inspektioner på stedet.
Organiseret adgang 86. Inspektionsholdet skal have ret til at få adgang  

 til inspektionsområdet i overensstemmelse med bestemmelserne i  

 Traktaten og denne Protokol.
 87. Den inspicerede deltagerstat skal give adgang til  

 inspektionsområdet i overensstemmelse med den i paragraf 57  

 specificerede tidsramme.
 88. I henhold til artikel IV, paragraf 57 og  

 ovenstående paragraf 86, skal den inspicerede deltagerstats rettigheder  

 og forpligtelser omfatte:
a)	ret til at træffe foranstaltninger til at beskytte sensitive  

 installationer og steder i overensstemmelse med denne Protokol; b)	pligt til, når adgangen er begrænset inden for  

 inspektionsområdet, at gøre enhver rimelig bestræbelse med  

 henblik på at opfylde kravene i inspektionsmandatet på  

 alternative måder.
Løsningen af ethvert spørgsmål  

 vedrørende et eller flere af inspektionens aspekter må ikke  

 forsinke eller forstyrre inspektionsholdets gennemførelse af andre af  

 inspektionens aspekter; og c)	ret til at træffe den endelige beslutning vedrørende  

 enhver adgang for inspektionsholdet under hensyntagen til den inspicerede  

 deltagerstats forpligtelser i henhold til denne Traktat og til bestemmelserne  

 om organiseret adgang.
89. I henhold til artikel IV, paragraf 57 b), og  

 ovenstående  paragraf 88 a) skal den inspicerede deltagerstat have ret  

 til over hele inspektionsområdet at træffe foranstaltninger til  

 at beskytte sensitive installationer og steder samt til at forhindre  

 afsløring af fortrolige oplysninger, som ikke har nogen  

 sammenhæng med inspektionens formål.
Sådanne  

 foranstaltninger kan blandt andet omfatte:
a)	sløring af sensitive udstillinger, oplagringer og udstyr; b)	begrænsning af målinger af radionukleid aktivitet og  

 nuklear stråling med henblik på at fastslå  

 tilstedeværelsen eller fraværet af de typer og kræfter af  

 stråling, som har sammenhæng med inspektionens formål; c)	begrænsning af indsamlingen af eller analysen af prøver  

 med henblik på at fastslå tilstedeværelsen eller  

 fraværet af radioaktive eller andre produkter, som har sammenhæng  

 med inspektionens formål; d)	organisering af adgang til bygninger og andre indretninger i  

 overensstemmelse med paragraf 90 og 91; og e)	erklæring af steder med begrænset adgang i  

 overensstemmelse med paragraf 92 til 96.
90. Adgang til bygninger og andre indretninger skal  

 udsættes indtil efter godkendelsen af fortsættelsen af  

 inspektionen på stedet i overensstemmelse med artikel IV, paragraf 47,  

 bortset fra adgang til bygninger og andre indretninger, hvori indgangen er  

 beliggende til en mine, andre udgravninger eller store huler, hvortil der  

 ikke er adgang på anden måde.
For så vidt angår  

 sådanne bygninger og indretninger, skal inspektionsholdet alene have  

 ret til gennemgang, således som anvist af den inspicerede deltagerstat,  

 med henblik på at komme ind i sådanne miner, huler eller andre  

 udgravninger.
91. Såfremt inspektionsholdet efter godkendelsen af  

 fortsættelsen af inspektionen i overensstemmelse med artikel IV,  

 paragraf 47, på troværdig måde over for den inspicerede  

 deltagerstat påviser, at adgang til bygninger og andre indretninger er  

 nødvendig for at opfylde inspektionsmandatet og at de  

 nødvendige aktiviteter, som er autoriseret i mandatet, ikke kunne  

 udføres udefra, skal inspektionsholdet have ret til at opnå  

 adgang til sådanne bygninger eller andre indretninger.
Lederen af  

 inspektionsholdet skal anmode om adgang til en specifik bygning eller  

 indretning og tilkendegive formålet med en sådan adgang, det  

 specifikke antal inspektører samt de tilsigtede aktiviteter.  

 Modaliteterne for adgangen skal være genstand for forhandling mellem  

 inspektionsholdet og den inspicerede deltagerstat.
Den inspicerede  

 deltagerstat skal have ret til at pålægge begrænsninger  

 for, eller i undtagelsestilfælde og med rimelig begrundelse, forbud mod  

 adgangen til bygninger og andre indretninger.
92. I tilfælde af at steder erklæres som  

 steder med begrænset adgang i henhold til paragraf 89 e), må  

 ethvert sådant sted ikke være større end fire  

 kvadratkilometer.
Den inspicerede deltagerstat har ret til at erklære  

 op til 50 kvadratkilometer som steder med begrænset adgang.  

 Såfremt mere end eet sted med begrænset adgang erklæres,  

 skal ethvert sådant sted være adskilt fra ethvert andet  

 sådant sted med en afstand på mindst 20 meter.
Hvert sted med  

 begrænset adgang skal have klart angivne og tilgængelige  

 grænser.
 93. Størrelsen, beliggenheden og grænserne  

 for steder med begrænset adgang skal meddeles lederen af  

 inspektionsholdet senest på det tidspunkt, hvor inspektionsholdet  

 søger adgang til en lokalitet, som indeholder hele eller dele af et  

 sådant sted.
 94. Inspektionsholdet skal have ret til at anbringe udstyr  

 og tage andre skridt, som er nødvendige for at gennemføre sin  

 inspektion, op til grænsen for sted med begrænset adgang.
 95. Inspektionsholdet skal have tilladelse til visuelt at  

 iagttage alle åbne steder inden for stedet med begrænset adgang  

 fra grænsen til stedet.
 96. Inspektionsholdet skal gøre enhver rimelig  

 bestræbelse på at opfylde inspektionsmandatet uden for de  

 erklærede steder med begrænset adgang, forinden der anmodes om  

 adgang til sådanne steder.
Såfremt inspektionsholdet på et hvilket som  

 helst tidspunkt på troværdig måde over for den inspicerede  

 deltagerstat påviser, at de nødvendige aktiviteter, som er  

 autoriseret i mandatet, ikke vil kunne udføres udefra, og at adgang  

 til et sted med begrænset adgang er nødvendigt for at opfylde  

 mandatet, skal nogle af inspektionsholdets medlemmer have tildelt adgang til  

 at udføre specifikke opgaver inden for stedet.
Den inspicerede  

 deltagerstat skal have ret til at sløre eller på anden  

 måde beskytte sensitivt udstyr, genstande og materialer, som ikke har  

 nogen sammenhæng med inspektionens formål.
Antallet af  

 inspektører skal holdes på det nødvendige minimum til at  

 fuldføre de opgaver, som har sammenhæng med inspektionen.  

 Modaliteterne for en sådan adgang skal være genstand for  

 forhandling mellem inspektionsholdet og den inspicerede deltagerstat.
Indsamling, behandling og analyse af prøver 97. Med forbehold af paragraf 86 til 96 og 98 til 100 skal  

 inspektionsholdet have ret til at indsamle og fjerne relevante prøver  

 fra inspektionsområdet.
98. Inspektionsholdet skal i muligt omfang analysere  

 prøver på stedet.
Repræsentanter for den inspicerede  

 deltagerstat skal have ret til at være til stede, når  

 prøverne analyseres på stedet.
Efter anmodning fra  

 inspektionsholdet skal den inspicerede deltagerstat i overensstemmelse med  

 aftalte procedurer yde bistand til analyse af prøverne på  

 stedet.
Inspektionsholdet skal alene have ret til at overføre  

 prøver til analyse uden for inspektionsstedet på laboratorier  

 udpeget af Organisationen, såfremt inspektionsholdet påviser, at  

 den nødvendige analyse af prøver ikke kan udføres  

 på stedet.
 99. Den inspicerede deltagerstat skal have ret til at  

 beholde en del af alle de indsamlede prøver, når disse er blevet  

 analyseret, og kan tage et ekstra sæt prøver.
 100. Den inspicerede deltagerstat skal have ret til at  

 anmode om, at ubrugte prøver eller dele heraf bliver returneret.
101. De udpegede laboratorier skal udføre kemiske  

 og fysiske analyser af de prøver, som er blevet overført med  

 henblik på analyse uden for inspektionsstedet.
Detaljerede regler for  

 sådanne analyser skal fastsættes nærmere i den  

 operationelle vejledning for inspektioner på stedet.
102. Generaldirektøren skal have hovedansvaret for  

 sikkerheden, integriteten og opbevaringen af prøverne og skal sikre,  

 at den fortrolige karakter af prøverne, der overføres med  

 henblik på analyse uden for inspektionsstedet, beskyttes.  

 Generaldirektøren skal gøre dette i overensstemmelse med de  

 procedurer, som er indeholdt i den operationelle vejledning for inspektioner  

 på stedet.
Generaldirektøren skal under alle  

 omstændigheder:
a)	fastsætte strenge regler for indsamling, behandling, transport  

 og analyse af prøver; b)	godkende de laboratorier, der er udpeget til at udføre  

 forskellige slags analyser; c)	føre tilsyn med standardiseringen af udstyr og metoder  

 anvendt på disse udpegede laboratorier og af det mobile analyseudstyr  

 og metoderne i forbindelse hermed; d)	overvåge kvalitetskontrollen og anvendelsen af generelle  

 normer i forbindelse med godkendelsen af disse laboratorier og i forbindelse  

 med mobilt udstyr og anvendte metoder; og e)	blandt de udpegede laboratorier udvælge dem, der skal  

 udføre analytiske eller andre opgaver i forbindelse med specifikke  

 undersøgelser.
103. Når analyse skal foretages uden for  

 inspektionsstedet, skal prøverne analyseres i mindst to udpegede  

 laboratorier.
Det Tekniske Sekretariat skal sikre hurtig bearbejdning af  

 analyserne.
Det Tekniske Sekretariat skal føre regnskab med  

 prøverne, og alle ubrugte prøver eller dele heraf skal  

 returneres til Det Tekniske Sekretariat.
104. Det Tekniske Sekretariat skal samle resultaterne af  

 laboratorieanalysen af prøverne, som er relevante for inspektionens  

 formål.
I henhold til artikel IV, paragraf 63, skal  

 Generaldirektøren hurtigt videresende ethvert sådant resultat  

 til den inspicerede deltagerstat med henblik på bemærkninger og  

 derefter til Eksekutivrådet og til alle andre deltagerstater og skal  

 fremsende detaljerede oplysninger om det udstyr og den metodik, som er blevet  

 anvendt af de udpegede laboratorier.
Gennemførelse af inspektioner i områder  

 uden for nogen stats jurisdiktion eller kontrol 105. I tilfælde af en inspektion på stedet i  

 et område uden for nogen stats jurisdiktion eller kontrol skal  

 Generaldirektøren konsultere med vedkommende deltagerstat og aftale  

 ethvert transit- eller basissted med henblik på at lette  

 inspektionsholdets hurtige ankomst til inspektionsområdet.
 106. Deltagerstater på hvis territorier transit-  

 eller basissteder er beliggende, skal i så vid udstrækning som  

 muligt bistå med at lette inspektionen, herunder med at transportere  

 inspektionsholdet, dets bagage og udstyr til inspektionsområdet,  

 såvel som at sørge for de relevante bekvemmeligheder, som er  

 specificeret i paragraf 11. Organisationen skal refundere deltagerstater, der  

 yder bistand, for alle påbeløbne omkostninger.
 107. Med forbehold for Eksekutivrådets godkendelse  

 kan Generaldirektøren forhandle stående arrangementer med  

 deltagerstater med henblik på at lette bistanden i tilfælde af en  

 inspektion på stedet i et område uden for nogen stats  

 jurisdiktion eller kontrol.
 108. I tilfælde hvor een eller flere deltagerstater  

 har gennemført en undersøgelse af en tvetydig begivenhed i et  

 område uden for nogen stats jurisdiktion eller kontrol, forinden der  

 fremsættes anmodning om en inspektion på stedet i det  

 pågældende område, vil Eksekutivrådet kunne tage  

 hensyn til ethvert resultat af en sådan undersøgelse i dets  

 overvejelser i henhold til artikel IV.
Procedurer efter inspektioners gennemførelse 109. Efter afslutningen af inspektionen skal  

 inspektionsholdet mødes med repræsentanten for den inspicerede  

 deltagerstat for at gennemgå inspektionsholdets foreløbige  

 resultater og afklare eventuelle uklarheder.
Inspektionsholdet skal give  

 repræsentanten for den inspicerede deltagerstat sine foreløbige  

 resultater i skriftlig form i overensstemmelse med et standardiseret format,  

 tillige med en liste over alle prøver og andet materiale, som er  

 indsamlet fra inspektionsområdet i henhold til paragraf 98. Dokumentet  

 skal underskrives af lederen af inspektionsholdet.
Med henblik på at  

 angive at han eller hun har taget dokumentets indhold til efterretning, skal  

 repræsentanten for den inspicerede deltagerstat kontrasignere  

 dokumentet.
Mødet skal være afsluttet senest 24 timer efter  

 inspektionens afslutning.
Afrejse 110. Efter afslutningen af procedurerne efter  

 inspektionens gennemførelse skal inspektionsholdet og  

 observatøren snarest muligt forlade den inspicerede deltagerstats  

 territorium.
Den inspicerede deltagerstat skal gøre alt, hvad der  

 står i dens magt, for at yde bistand og for at sikre, at  

 inspektionsholdet, udstyret og bagagen ankommer sikkert til udrejsestedet.  

 Medmindre andet er aftalt mellem den inspicerede deltagerstat og  

 inspektionsholdet, skal det udrejsested, som anvendes, være det samme  

 som indrejsestedet.
AFSNIT III TILLIDSSKABENDE FORANSTALTNINGER 1. I henhold til artikel IV, paragraf 68, skal enhver  

 deltagerstat på frivillig basis fremsende notifikation til Det Tekniske  

 Sekretariat om enhver kemisk eksplosion, hvori der anvendes 300 tons eller  

 mere TNT-ækvivalent sprængstof, der detoneres som en enkelt  

 eksplosion på et hvilket som helst sted på dens territorium eller  

 på ethvert sted under dens jurisdiktion eller kontrol.
Såfremt  

 det er muligt, skal en sådan notifikation fremsendes i forvejen.
En  

 sådan notifikation skal omfatte detaljerede oplysninger om sted, tid,  

 mængde og type anvendt sprængstof, samt eksplosionens form og  

 tilsigtede formål.
2. Enhver deltagerstat skal på frivillig basis og  

 så hurtigt som muligt efter denne Traktats ikrafttræden til Det  

 Tekniske Sekretariat fremsende oplysninger, som med årlige mellemrum  

 derefter skal opdateres, vedrørende dens nationale anvendelse af alle  

 andre kemiske eksplosioner, som er større end, hvad der svarer til 300  

 tons TNT.
Deltagerstaten skal især forsøge at anmelde:
a)	geografiske beliggenheder af de steder, hvor eksplosionerne  

 foretages; b)	karakteren af aktiviteterne, som fremkalder dem, samt det generelle  

 billede og hyppighed af sådanne eksplosioner; c)	enhver anden relevant, detaljeret oplysning, såfremt den  

 findes; og bistå Det Tekniske Sekretariat med at afklare oprindelsen af  

 en hver sådan begivenhed, som er blevet opdaget af Det Internationale  

 Overvågningssystem.
 3. En deltagerstat kan på frivillig og gensidigt  

 acceptabel basis indbyde repræsentanter for Det Tekniske Sekretariat  

 eller for andre deltagerstater til at besøge de steder inden for dens  

 territorium, som der henvises til i paragraf 1 og 2.
 4. Med det formål at justere Det Internationale  

 Overvågningssystem vil deltagerstater kunne samarbejde med Det Tekniske  

 Sekretariat om at udføre kemiske sprængninger til korrigering af  

 Det Internationale Overvågningssystem eller fremsende relevante  

 oplysninger om kemiske eksplosioner, som er planlagt til andre  

 formål.
BILAG 2 TIL PROTOKOLLEN Liste over karakteriseringsparametre for Det  

 Internationale Datacenters frasortering af almindelige begivenheder 1. Det Internationale Datacenters kriterier for  

 frasortering af almindelige begivenheder skal baseres på  

 karakteriseringsparametrene for almindelige begivenheder, som er blevet  

 fastlagt under den samlede behandling af data fra alle  

 overvågningsteknologierne i Det Internationale  

 Overvågningssystem.
Ved sorteringen af almindelige begivenheder skal  

 der anvendes både globale og supplerende sorteringskriterier med  

 henblik på at tage hensyn til regionale forskelligheder, når  

 sådanne forekommer.
 2. For så vidt angår begivenheder, som opdages  

 af Det Internationale Overvågningssystems seismiske komponent, vil  

 blandt andet følgende parametre kunne anvendes:
stedet for begivenheden; dybden af begivenheden; forholdet mellem størrelsen af overfladebølger og  

 kernebølger; signalfrekvensvolumen; spektralforhold mellem faserne; spektralafvigelser; første bevægelse af P-bølger; fokalmekanisme; relative udsving i de seismiske faser; komparative forholdsregler i relation til andre begivenheder og  

 grupper af begivenheder; og regionale diskriminanter, når sådanne  

 forekommer.
 3. For så vidt angår begivenheder, som opdages  

 af Det Internationale Overvågningssystems hydroakustiske komponent, vil  

 blandt andet følgende parametre kunne anvendes:
signalfrekvensvolumen, inklusive hjørnefrekvens,  

 bredbånds  energi, middel centerfrekvens og båndbredde; signalernes frekvensafhængige varighed; spektralforhold; og indikationer af luftboblesignaler og luftbobleforsinkelser.
 4. For så vidt angår begivenheder, som opdages  

 af Det Internationale Overvågningssystems infralyd komponent, vil  

 blandt andet følgende parametre kunne anvendes:
signalfrekvensvolumen og spredning; varigheden af signaler; og topamplitude.
 5. For så vidt angår begivenheder, som opdages  

 af Det Internationale Overvågningssystems radionukleide komponent, vil  

 blandt andet følgende parametre kunne anvendes:
koncentration af baggrundsmængder af naturlige og af  

 menneskeskabte radionukleider; koncentration af specifikke fissions- og aktiviseringsprodukter uden  

 for normal observation; og forhold mellem eet specifikt fissions- og aktiviseringsprodukt og et  

 andet.
