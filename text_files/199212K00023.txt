Nr LSF 23 Forslag til Lov om psykologer m.v.
Fremsat af sundhedsministeren (Ester Larsen) den 7. oktober 1992 Vedtaget ved tredjebehandling den 17. juni 1993 Lov nr. 494 af 30/06/1993 Kapitel 1 Autorisation m.v.
 § 1. Ret til at betegne sig som autoriseret psykolog har kun den,  

 der har fået autorisation som psykolog efter §§ 2 og 19, stk. 2.
§ 2. Ret til at få autorisation som psykolog har enhver, der her i  

 landet 1) har bestået kandidateksamen i psykologi, psykologisk-pædagogisk  

 kandidateksamen eller dermed ligestillet eksamen, og som 2) har gennemgået en af Psykolognævnet, jf. § 17, nærmere bestemt  

 supplerende praktisk uddannelse af 2 års varighed.
 Stk. 2. Autorisationen meddeles af Psykolognævnet, der fører en  

 fortegnelse over meddelte autorisationer.
Stk. 3. Autorisation kan ikke meddeles den, der må antages at være  

 farlig for sine medmennesker under udøvelse af virksomhed som psykolog enten  

 på grund af udvist grov uduelighed eller på grund af sygdom.
Autorisationen  

 kan endvidere nægtes under de i borgerlig straffelovs § 78, stk. 2, nævnte  

 omstændigheder.
 Stk. 4. For meddelelse af autorisation som psykolog betales et af  

 socialministeren fastsat gebyr.
§ 3. En autoriseret psykolog kan fratages sin autorisation,  

 såfremt psykologen må antages at være til fare for andre mennesker på grund  

 af 1) en lidelse, der gør den pågældende uegnet til udøvelse af hvervet,  

 eller 2) sygdom eller misbrug af rusmidler eller lignende, der bevirker, at  

 psykologen varigt eller med mellemrum befinder sig i en mangelfuld  

 sjælstilstand, eller 3) udvist grov forsømmelighed ved udøvelsen af hvervet.
§ 4. Inden Psykolognævnet træffer afgørelse om, at en autorisation  

 skal fratages, kan nævnet indhente en skriftlig erklæring fra Rets-lægerådet  

 og opfordre udøveren af hvervet til at udtale sig skriftligt eller afgive en  

 mundtlig redegørelse i et møde, hvori også Retslægerådet kan deltage.
Den  

 pågældende skal endvidere opfordres til inden 14 dage at erklære, om sagen  

 ønskes afgjort ved dom, eller om sagen kan afgøres af Psykolognævnet.
Afgives  

 en sådan erklæring ikke, skal Psykolognævnet indbringe sagen for domstolene.
 § 5. Psykolognævnet kan i påtrængende tilfælde, hvor den fortsatte  

 virksomhed frembyder overhængende fare, midlertidigt fratage udøveren af  

 hvervet autorisationen.
§ 6. Retssag om fratagelse af autorisation anlægges af  

 Psykolognævnet i den borgerlige retsplejes former.
Det kan i en dom om  

 fratagelse af autorisation fastsættes, at anke ikke har opsættende virkning.  

 Den pågældende kan dog ikke afskediges fra en stilling på grund af fratagelse  

 af autorisation, før der foreligger en endelig domstolsafgørelse.
§ 7. Psykolognævnet kan anmode udøveren af hvervet om at lade sig  

 underkaste en lægelig eller anden sagkyndig undersøgelse til brug for nævnets  

 stillingtagen til, om autorisation skal søges frataget den pågældende.
Hvis  

 den pågældende afviser at efterkomme en sådan anmodning, forelægger  

 Psykolognævnet spørgsmålet for den ret, hvor en eventuel retssag skal  

 anlægges.
Retten afgør spørgsmålet ved kendelse.
En sådan afgørelse kan også  

 træffes, efter at der er anlagt retssag om fratagelse af autorisation.
 Stk. 2. Hvis udøveren af hvervet undlader at efterkomme en  

 kendelse om at underkaste sig en lægelig eller anden sagkyndig undersøgelse,  

 fratager Psykolognævnet den pågældende autorisationen, og hvis der er anlagt  

 retssag herom, bortfalder retssagen.
 Stk. 3. Udgifterne ved en undersøgelse efter stk. 1 afholdes af  

 statskassen.
 § 8. Psykolognævnet offentliggør afgørelser om midlertidig eller  

 endelig fratagelse af autorisation efter §§ 3-7.
Stk. 2. Såfremt retten til at udøve hverv som autoriseret psykolog  

 frakendes ved dom i en straffesag, skal anklagemyndigheden give  

 Psykolognævnet meddelelse herom.
Psykolognævnet offentliggør afgørelser om  

 frakendelse.
 § 9. Psykolognævnet kan efter ansøgning give en psykolog, der  

 efter §§ 3-7 har fået frataget sin autorisation, tilladelse til at  

 generhverve autorisationen, når de omstændigheder, der begrundede  

 fratagelsen, ikke længere er til stede.
 Stk. 2. Et afslag fra Psykolognævnet om generhvervelse af  

 autorisation efter stk. 1 kan tidligst indbringes for domstolene et år efter,  

 at der er truffet afgørelse om endelig fratagelse af autorisation eller det  

 ved dom er nægtet den pågældende at generhverve autorisationen.
§ 10. En psykolog kan over for Psykolognævnet fraskrive sig sin  

 autorisation for tid eller indtil videre.
Autorisationen generhverves, når  

 den fastsatte tidsfrist for fraskrivelsen er udløbet, og kan i øvrigt, også  

 inden for en fastsat tidsfrist, generhverves efter ansøgning til  

 Psykolognævnet, såfremt de omstændigheder, der begrundede fraskrivelsen, ikke  

 længere findes at være til stede.
 § 11. Psykolognævnet giver offentlig meddelelse om autorisationer  

 samt om fratagelse og fraskrivelse efter §§ 9, 10 og 20.
Kapitel 2 Rettigheder og pligter § 12. En autoriseret psykolog er under udøvelsen af sin virksomhed  

 forpligtet til at udvise omhu og samvittighedsfuldhed.
 § 13. Klager over en autoriseret psykologs virksomhed inden for  

 sundhedsvæsenet indbringes for Sundhedsvæsenets Patientklagenævn.
 § 14. Autoriserede psykologer skal føre ordnede optegnelser over  

 deres virksomhed efter nærmere retningslinier fastsat af socialministeren  

 efter indstilling fra Psykolognævnet og efter indhentet udtalelse fra  

 sundhedsministeren for så vidt angår psykologers ordnede optegnelser inden  

 for sundhedsvæsenet.
 Stk. 2. De i stk. 1 nævnte optegnelser skal opbevares i mindst 3  

 år.
 Stk. 3. Den, om hvis personlige forhold der er udarbejdet  

 optegnelser efter stk. 1, har ret til aktindsigt i optegnelserne.
 Stk. 4. Retten til aktindsigt kan dog begrænses i det omfang, hvor  

 partens interesse i aktindsigt findes at burde vige for afgørende hensyn til  

 den pågældende selv eller til andre private interesser.
Stk. 5. Afslag på en anmodning om aktindsigt vedrørende en  

 autoriseret psykologs virksomhed inden for sundhedsvæsenet kan påklages til  

 Sundhedsvæsenets Patientklagenævn.
Uden for sundhedsvæsenet kan et afslag på  

 en anmodning om aktindsigt påklages til den myndighed, som er klageinstans i  

 forhold til den autoriserede psykologs virksomhedsområde i øvrigt i den sag,  

 begæringen om aktindsigt vedrører.
 § 15. En autoriseret psykolog må kun reklamere for sin  

 virksomhedsudøvelse ved meddelelse af oplysninger, der ikke er vildledende  

 eller på anden måde egnede til at fremkalde urigtige forestillinger i  

 offentligheden omden pågældendes kvalifikationer eller behandlingsmåder.
 § 16. Autoriserede psykologer skal udvise omhu og uhildethed ved  

 udfærdigelse af erklæringer, som de afgiver i deres egenskab af autoriserede  

 psykologer.
Kapitel 3 Autorisations- og tilsynsmyndighed m.v.
§ 17. Som autorisations- og tilsynsmyndighed nedsætter  

 socialministeren et psykolognævn, der består af 1) 1 medlem udnævnt af socialministeren, 2) 1 medlem udnævnt efter indstilling fra sundhedsministeren, 3) 1 medlem udnævnt efter indstilling fra undervisningsministeren, 4) 1 medlem udnævnt efter indstilling fra Kommunernes Landsforening, 5) 1 medlem udnævnt efter indstilling fra Amtsrådsforeningen, 6) 1 medlem udnævnt efter indstilling fra Københavns og Frederiksberg  

 Kommuner, 7) 1 medlem udnævnt efter indstilling fra De Samvirkende  

 Invalideorganisationer og 8) 2 medlemmer udnævnt efter indstilling fra Dansk Psykolog Forening.
 På tilsvarende måde udnævnes for hvert medlem en stedfortræder.
 Stk. 2. Socialministeren udpeger formanden og næstformanden blandt  

 nævnets medlemmer.
Stk. 3. Psykolognævnets medlemmer udnævnes for 4 år.
Hvis  

 udnævnelsen finder sted i løbet af en periode, gælder den kun til periodens  

 udløb.
Til de medlemmer af Psykolognævnet, der ikke udfører hvervet som led i  

 deres tjenstlige arbejde, ydes vederlæggelse og godtgørelse for befordring i  

 lighed med ikkestatsansatte, der modtager særskilt vederlæggelse.
Udgiften  

 hertil afholdes af staten.
 Stk. 4. Psykolognævnet meddeler autorisationer, jf. §§ 2 og 19,  

 stk. 2, og fører tilsyn med de autoriserede psykologer.
 Stk. 5. Socialministeren fastsætter efter indhentet udtalelse fra  

 Psykolognævnet dettes forretningsorden, herunder regler om, at nævnet kan  

 tilkalde sagkyndig bistand, og at sager kan afgøres skriftligt.  

 Socialministeren kan endvidere fastsætte regler om, at sager, i hvilke  

 afgørelsen ikke skønnes at frembyde tvivl, henvises til formandens afgørelse.
 Stk. 6. Psykolognævnets afgørelser kan ikke indbringes for anden  

 administrativ myndighed.
 § 18. Autoriserede psykologer er forpligtet til på begæring af  

 Psykolognævnet at afgive alle oplysninger, der er nødvendige for  

 gennemførelse af tilsynet.
 Stk. 2. Psykolognævnet skal til Sundhedsvæsenets Patientklagenævn  

 indbringe sager vedrørende autoriserede psykologers virksomhed inden for  

 sundhedsvæsenet, som nævnet finder vil kunne give grundlag for kritik eller  

 anden sanktion.
Kapitel 4 Forskellige bestemmelser § 19. Socialministeren kan fastsætte sådanne bestemmelser om  

 udøvelse af virksomhed her i landet som psykolog, som er nødvendige til  

 gennemførelse af overenskomst om fælles nordisk arbejdsmarked for psykologer  

 og direktiver vedtaget af De Europæiske Fællesskaber.
 Stk. 2. Psykolognævnet kan meddele autorisation som psykolog til  

 personer, der i udlandet har gennemgået en uddannelse, som kan ligestilles  

 med de i § 2, stk. 1, nævnte uddannelser.
 § 20. Er autorisation som psykolog her i landet givet på grundlag  

 af autorisation i et andet land, kan Psykolognævnet fratage vedkommende  

 autorisationen, hvis autorisationen i vedkommende andet land bliver frataget  

 den pågældende eller på anden måde taber sin gyldighed.
 § 21. Ret til at betegne sig som psykolog har kun den, der ved et  

 universitet eller anden højere uddannelsesinstitution har bestået  

 kandidateksamen i psykologi eller dermed ligestillet eksamen.
Kapitel 5 Straffebestemmelser § 22. En autoriseret psykolog, der gør sig skyldig i grov eller  

 gentagen forsømmelse eller skødesløshed under udøvelsen af sin virksomhed,  

 straffes med bøde eller hæfte.
 § 23. Overtrædelse af § 1, §§ 14-16 og § 21 straffes med bøde.
 Stk. 2. I forskrifter, der er udfærdiget i medfør af denne lov,  

 kan der fastsættes straf af bøde for overtrædelse af bestemmelser i  

 forskrifterne.
Kapitel 6 Overgangs- og ikrafttrædelsesbestemmelser m.v.
 § 24. I lov nr. 397 af 10. juni 1987 om sundhedsvæsenets  

 centralstyrelse m.v., som senest ændret ved lov nr. 369 af 6. juni 1991,  

 foretages følgende ændringer:
 1. § 4, stk. 1, affattes således:
»Sundhedsstyrelsen fører tilsyn med den sundhedsfaglige virksomhed,  

 der udføres af personer inden for sundhedsvæsenet.
Dette gælder dog ikke  

 virksomhed, der udføres af autoriserede psykologer.
Endvidere fører  

 Sundhedsstyrelsen tilsyn med ledere af plejehjem og lignende, hvortil der  

 ikke er knyttet en fast læge.« 2. I § 19 indsættes efter stk. 2 som nyt stykke:
» Stk. 3. I sager vedrørende autoriserede psykologers  

 virksomhed inden for sundhedsvæsenet skal nævnet dog indhente en udtalelse  

 fra Psykolognævnet, før nævnet træffer afgørelse i en sag.« § 25. Loven træder i kraft den 1. januar 1994.
 § 26. Den, der inden for de sidste 10 år forud for lovens  

 ikrafttræden har udøvet virksomhed som psykolog svarende til  

 fuldtidsbeskæftigelse i mindst 2 år, og som har gennemført en uddannelse, der  

 opfylder betingelserne for godkendelse i henhold til den af Dansk Psykolog  

 Forening i 1990 etablerede autorisationsordning, eller som opfylder de krav,  

 Undervisningsministeriet stiller til godkendelse af efteruddannelse for  

 kliniske psykologer i folkeskolen, har ret til autorisation som psykolog, jf.  

 dog § 2, stk. 3.
Stk. 2. Ansøgninger om autorisation efter stk. 1 skal indsendes  

 til Psykolognævnet inden 6 måneder fra lovens ikrafttræden.
Når særlige  

 forhold taler herfor, kan Psykolognævnet dispensere fra denne tidsfrist.
 § 27. Loven gælder ikke for Færøerne og Grønland, men kan ved  

 kongelig anordning sættes i kraft for Færøerne med de afvigelser, som de  

 særlige færøske fohold tilsiger.
Oprindeligt fremsat forslag Kapitel 1 Autorisation m.v.
 § 1. Ret til at betegne sig som autoriseret psykolog har kun den,  

 der har fået autorisation som psykolog efter §§ 2 og 19, stk. 2.
§ 2. Ret til at få autorisation som psykolog har enhver, der her i  

 landet 1) har bestået kandidateksamen i psykologi eller dermed ligestillet  

 eksamen, og som 2) har gennemgået en af Psykolognævnet, jf. § 17, nærmere bestemt  

 supplerende praktisk uddannelse af 2 års varighed.
 Stk. 2. Autorisationen meddeles af Psykolognævnet, der fører en  

 fortegnelse over meddelte autorisationer.
Stk. 3. Autorisation kan ikke meddeles den, der må antages at være  

 farlig for sine medmennesker under udøvelse af virksomhed som psykolog enten  

 på grund af udvist grov uduelighed eller på grund af legemlige eller  

 sjælelige mangler.
Autorisationen kan endvidere nægtes under de i borgerlig  

 straffelov § 78, stk. 2, nævnte omstændigheder.
 Stk. 4. For meddelelse af autorisation som psykolog betales et af  

 sundhedsministeren fastsat gebyr.
§ 3. En autoriseret psykolog kan fratages sin autorisation,  

 såfremt psykologen må antages at være til fare for andre mennesker på grund  

 af 1) en legemlig mangel, der gør den pågældende uegnet til udøvelse af  

 hvervet, eller 2) sygdom eller misbrug af rusmidler eller lignende, der bevirker, at  

 psykologen varigt eller med mellemrum befinder sig i en mangelfuld  

 sjælstilstand, eller 3) udvist grov forsømmelighed ved udøvelsen af hvervet.
§ 4. Inden Psykolognævnet træffer afgørelse om, at en autorisation  

 skal fratages, skal nævnet indhente en skriftlig erklæring fra Rets-lægerådet  

 og opfordre udøveren af hvervet til at udtale sig skriftligt eller afgive en  

 mundtlig redegørelse i et møde, hvori også Retslægerådet deltager.
Den  

 pågældende skal endvidere opfordres til inden 14 dage at erklære, om sagen  

 ønskes afgjort ved dom, eller om sagen kan afgøres af Psykolognævnet.
Afgives  

 en sådan erklæring ikke, skal Psykolognævnet indbringe sagen for domstolene.
 § 5. Psykolognævnet kan i påtrængende tilfælde, hvor den fortsatte  

 virksomhed frembyder overhængende fare, midlertidigt fratage udøveren af  

 hvervet autorisationen.
§ 6. Retssag om fratagelse af autorisation anlægges af  

 Psykolognævnet i den borgerlige retsplejes former.
Det kan i en dom om  

 fratagelse af autorisation fastsættes, at anke ikke har opsættende virkning.  

 Den pågældende kan dog ikke afskediges fra en stilling på grund af fratagelse  

 af autorisation, før der foreligger en endelig domstolsafgørelse.
§ 7. Psykolognævnet kan anmode udøveren af hvervet om at lade sig  

 underkaste en lægelig undersøgelse til brug for nævnets stillingtagen til, om  

 autorisation skal søges frataget den pågældende.
Hvis den pågældende afviser  

 at efterkomme en sådan anmodning, forelægger Psykolognævnet spørgsmålet for  

 den ret, hvor en eventuel retssag skal anlægges.
Retten afgør spørgsmålet ved  

 kendelse.
En sådan afgørelse kan også træffes, efter at der er anlagt retssag  

 om fratagelse af autorisation.
 Stk. 2. Hvis udøveren af hvervet undlader at efterkomme en  

 kendelse om at underkaste sig en lægelig undersøgelse, fratager  

 Psykolognævnet den pågældende autorisationen, og hvis der er anlagt retssag  

 herom, bortfalder retssagen.
 Stk. 3. Udgifterne ved en lægeundersøgelse efter stk. 1 afholdes  

 af statskassen.
 § 8. Psykolognævnet offentliggør afgørelser om midlertidig eller  

 endelig fratagelse af autorisation efter §§ 3-7.
Stk. 2. Såfremt retten til at udøve hverv som autoriseret psykolog  

 frakendes ved dom i en straffesag, skal anklagemyndigheden give  

 Psykolognævnet meddelelse herom.
Psykolognævnet offentliggør afgørelser om  

 frakendelse.
 § 9. Psykolognævnet kan efter ansøgning give en psykolog, der  

 efter §§ 3-7 har fået frataget sin autorisation, tilladelse til at  

 generhverve autorisationen, når de omstændigheder, der begrundede  

 fratagelsen, ikke længere er til stede.
 Stk. 2. Et afslag fra Psykolognævnet om generhvervelse af  

 autorisation efter stk. 1 kan tidligst indbringes for domstolene et år efter,  

 at der er truffet afgørelse om endelig fratagelse af autorisation eller det  

 ved dom er nægtet den pågældende at generhverve autorisationen.
§ 10. En psykolog kan over for Psykolognævnet fraskrive sig sin  

 autorisation for tid eller indtil videre.
Autorisationen generhverves, når  

 den fastsatte tidsfrist for fraskrivelsen er udløbet, og kan i øvrigt, også  

 inden for en fastsat tidsfrist, generhverves efter ansøgning til  

 Psykolognævnet, såfremt de omstændigheder, der begrundede fraskrivelsen, ikke  

 længere findes at være til stede.
 § 11. Psykolognævnet giver offentlig meddelelse om autorisationer  

 samt om fratagelse og fraskrivelse efter §§ 9, 10 og 20.
Kapitel 2 Rettigheder og pligter § 12. En autoriseret psykolog er under udøvelsen af sin virksomhed  

 forpligtet til at udvise omhu og samvittighedsfuldhed.
 § 13. En autoriseret psykologs virksomhedsområde inden for  

 sundhedsvæsenet omfatter psykologisk undersøgelse og behandling af psykisk  

 lidende samt rådgivning af mennesker, der uden at være syge befinder sig i en  

 krisesituation eller på anden måde har personlige vanskeligheder.
 Stk. 2. Stk. 1 medfører ingen begrænsninger i andre  

 sundhedspersoners virksomhedsområde.
 § 14. Autoriserede psykologer skal føre ordnede optegnelser over  

 deres virksomhed inden for sundhedvæsenet efter nærmere retningslinier  

 fastsat af sundhedsministeren efter indstilling fra Psykolognævnet.
 Stk. 2. De i stk. 1 nævnte optegnelser skal opbevares i mindst 10  

 år.
 Stk. 3. Den, om hvis personlige forhold der er udarbejdet  

 optegnelser efter stk. 1, har ret til aktindsigt i optegnelserne.
 Stk. 4. Retten til aktindsigt kan dog begrænses i det omfang, hvor  

 partens interesse i aktindsigt findes at burde vige for afgørende hensyn til  

 den pågældende selv eller til andre private interesser.
 Stk. 5. Afslag på anmodning om aktindsigt kan påklages til  

 Sundhedsvæsenets Patientklagenævn.
 § 15. En autoriseret psykolog må kun reklamere for sin  

 virksomhedsudøvelse ved meddelelse af oplysninger, der ikke er vildledende  

 eller på anden måde egnede til at fremkalde urigtige forestillinger i  

 offentligheden omden pågældendes kvalifikationer eller behandlingsmåder.
 § 16. Autoriserede psykologer skal udvise omhu og uhildethed ved  

 udfærdigelse af erklæringer, som de afgiver i deres egenskab af autoriserede  

 psykologer.
Kapitel 3 Autorisations- og tilsynsmyndighed m.v.
§ 17. Som autorisations- og tilsynsmyndighed nedsætter  

 sundhedsministeren et Psykolognævn, der består af 1) 1 medlem udnævnt af sundhedsministeren, 2) 1 medlem udnævnt efter indstilling fra socialministeren, 3) 1 medlem udnævnt efter indstilling fra Amtsrådsforeningen, 4) 1 medlem udnævnt efter indstilling fra Kommunernes Landsforening, 5) 1 medlem udnævnt efter indstilling fra Københavns Kommune, 6) 1 medlem udnævnt efter indstilling fra Frederiksberg Kommune og 7) 2 medlemmer udnævnt efter indstilling fra Dansk Psykolog Forening.
 Stk. 2. Psykolognævnet vælger af sin midte en formand og en  

 næstformand.
Stk. 3. Psykolognævnets medlemmer udnævnes for 4 år.
Hvis  

 udnævnelsen finder sted i løbet af en periode, gælder den kun til periodens  

 udløb.
 Stk. 4. Psykolognævnet meddeler autorisationer, jf. §§ 2 og 19,  

 stk. 2, og fører tilsyn med de autoriserede psykologer.
 Stk. 5. Psykolognævnet fastsætter selv sin forretningsorden.
 Stk. 6. Psykolognævnets afgørelser kan ikke indbringes for  

 sundhedsministeren.
 § 18. Autoriserede psykologer er forpligtede til på begæring af  

 Psykolognævnet at afgive alle oplysninger, der er nødvendige for  

 gennemførelse af tilsynet.
 Stk. 2. Psykolognævnet skal til Sundhedsvæsenets Patientklagenævn  

 indbringe sager vedrørende autoriserede psykologers virksomhed inden for  

 sundhedsvæsenet, som nævnet finder vil kunne give grundlag for kritik eller  

 anden sanktion.
Kapitel 4 Forskellige bestemmelser § 19. Sundhedsministeren kan fastsætte sådanne bestemmelser om  

 udøvelse af virksomhed her i landet som psykolog, som er nødvendige til  

 gennemførelse af overenskomst om fælles nordisk arbejdsmarked for psykologer  

 og direktiver vedtaget af De europæiske Fællesskaber.
 Stk. 2. Psykolognævnet kan meddele autorisation som psykolog til  

 personer, der i udlandet har gennemgået en uddannelse, som kan ligestilles  

 med de i § 2, stk. 1, nævnte uddannelser.
 § 20. Er autorisation som psykolog her i landet givet på grundlag  

 af autorisation i et andet land, kan Psykolognævnet fratage vedkommende  

 autorisationen, hvis autorisationen i vedkommende andet land bliver frataget  

 den pågældende eller på anden måde taber sin gyldighed.
 § 21. Ret til i erhvervsmæssigt øjemed at betegne sig som psykolog  

 har kun den, der ved et universitet eller anden højere uddannelsesinstitution  

 har bestået kandidateksamen i psykologi eller dermed ligestillet eksamen.
Kapitel 5 Straffebestemmelser § 22. En autoriseret psykolog, der gør sig skyldig i grov eller  

 gentagen forsømmelse eller skødesløshed under udøvelsen af sin virksomhed,  

 straffes med bøde eller hæfte.
 § 23. Overtrædelse af § 1, §§ 14-16 og § 21 straffes med bøde.
 Stk. 2. I forskrifter, der er udfærdiget i medfør af denne lov,  

 kan der fastsættes straf af bøde for overtrædelse af bestemmelser i  

 forskrifterne.
Kapitel 6 Overgangs- og ikrafttrædelsesbestemmelser m.v.
 § 24. I lov nr. 397 af 10. juni 1987 om sundhedsvæsenets  

 centralstyrelse m.v., som senest ændret ved lov nr. 369 af 6. juni 1991,  

 foretages følgende ændringer:
 1) § 4, stk. 1, affattes således:
»Sundhedsstyrelsen fører tilsyn med den sundhedsfaglige virksomhed,  

 der udføres af personer inden for sundhedsvæsenet.
Dette gælder dog ikke  

 virksomhed, der udføres af autoriserede psykologer.
Endvidere fører  

 Sundhedsstyrelsen tilsyn med ledere af plejehjem og lignende, hvortil der  

 ikke er knyttet en fast læge.« 2) I § 19 indsættes efter stk. 2 som nyt stykke:
» Stk. 3. I sager vedrørende autoriserede psykologers  

 virksomhed inden for sundhedsvæsenet skal nævnet dog indhente en udtalelse  

 fra Psykolognævnet, før nævnet træffer afgørelse i en sag.« § 25. Loven træder i kraft den 1. januar 1994.
 § 26. Den, der inden for de sidste 10 år forud for lovens  

 ikrafttræden har udøvet virksomhed som psykolog svarende til  

 fuldtidsbeskæftigelse i mindst 2 år, og som har gennemført en uddannelse, der  

 opfylder betingelserne for godkendelse i henhold til den af Dansk Psykolog  

 Forening i 1990 etablerede autorisationsordning, har ret til autorisation som  

 psykolog, jf. dog § 2, stk. 3.
Stk. 2. Ansøgninger om autorisation efter stk. 1 skal indsendes  

 til Psykolognævnet inden 6 måneder fra lovens ikrafttræden.
Når særlige  

 forhold taler herfor, kan Psykolognævnet dispensere fra denne tidsfrist.
 § 27. Loven gælder ikke for Færøerne og Grønland, men kan ved  

 kongelig anordning sættes i kraft for Færøerne med de afvigelser, som de  

 særlige færøske fohold tilsiger.
Bemærkninger til lovforslaget Almindelige bemærkninger 1. Formålet med og baggrunden for lovforslaget.
 1.1. Formålet.
 Formålet med lovforslaget er i henhold til et beslutningsforslag vedtaget  

 af Folketinget den 28. april 1992 dels at etablere en autorisationsordning  

 for psykologer, dels at fastsætte, at det udelukkende er akademisk uddannede  

 psykologer, som i forbindelse med udøvelse af erhvervsvirksomhed må anvende  

 betegnelsen psykolog.
De uddannelseskrav, der i henhold til beslutningsforslaget skal være  

 opfyldt, for at der kan gives autorisation, er dels af teoretisk, dels af  

 praktisk karakter.
For den teoretiske dels vedkommende er betingelsen en  

 kandidateksamen i psykologi eller dermed ligestillet eksamen.
På nuværende  

 tidspunkt må magisterkonferens i psykologi fra universitetet eller  

 psykologisk-pædagogisk kandidateksamen fra Danmarks Lærerhøjskole anses for  

 ligestillede med kandidateksamen i psykologi.
Som yderligere betingelse for autorisation kræves ifølge  

 beslutningsforslaget gennemførelse af en supplerende praktisk uddannelse af  

 to års varighed.
Autorisationsordningen indebærer, at titlen  

 »autoriseret psykolog« forbeholdes for de psykologer, der  

 autoriseres.
 Anden uddannelse her i landet eller i udlandet, som opfylder betingelserne  

 om at omfatte en eksamen, der kan ligestilles med kandidateksamen i  

 psykologi, og en supplerende praktisk efteruddannelse, vil desuden berettige  

 til autorisation.
 1.2. Nærmere om lovforslaget og om Folketingets  

 beslutningsforslag.
 Ifølge beslutningsforslag B 41 påhviler det regeringen inden 15. oktober  

 1992 at fremsætte lovforslag om autorisation af psykologer efter følgende  

 retningslinier: »Der meddeles titelbeskyttelse til akademisk uddannede  

 psykologer, og der etableres en autorisationsordning for psykologer med  

 akademisk uddannelse og 2 års efteruddannelse i praktisk  

 psykologarbejde«.
Forslag til folketingsbeslutning om autorisation af psykologer (B 41) blev  

 fremsat den 20. december 1991 og førstebehandlet den 21. januar 1992, jf.  

 Folketingets Forhandlinger 1991-92, sp. 5376-5393. Betænkning blev afgivet af  

 Sundhedsudvalget den 23. april 1992, og forslaget blev vedtaget ved 2.  

 (sidste) behandling den 28. april 1992, jf.
Folketingets Forhandlinger  

 1991-92, sp. 9313.
På denne baggrund er det foreliggende lovforslag udarbejdet.
Forslaget  

 indeholder en autorisationsordning for psykologer samt en bestemmelse (§ 21),  

 hvorefter kun akademisk uddannede psykologer i forbindelse med udøvelse af  

 erhvervsvirksomhed må anvende betegnelsen »psykolog«.
Den sidstnævnte bestemmelse er et markedsføringsmæssigt forbud mod  

 vildledning af offentligheden ved udøvelse af erhvervsvirksomhed som  

 psykolog.
Bestemmelsen har den virkning, at en person, som ikke har en  

 akademisk uddannelse i psykologi fra en højere uddannelsesinstitution her i  

 landet eller i udlandet, ikke i erhvervsmæssigt øjemed må betegne sig som  

 psykolog.
I overensstemmelse med pkt. 2 i beslutningsforslaget foreslås nedsat et  

 uafhængigt sagkyndigt autorisationsnævn, der skal meddele autorisationer og  

 føre tilsyn med de autoriserede psykologer.
Psykolognævnet beskikkes af  

 sundhedsministeren og består af 8 medlemmer.
Sundhedsministeren udpeger eet  

 medlem, og de øvrige beskikkes efter indstilling fra socialministeren,  

 Kommunernes Landsforening, Amtsrådsforeningen, Københavns og Frederiksberg  

 Kommuner samt Dansk Psykolog Forening.
 Denne ordning med et sagkyndigt nævn udgør en markant fravigelse i forhold  

 til de øvrige autorisationsordninger inden for sundhedsområdet, hvor det er  

 Sundhedsstyrelsen, der meddeler autorisationerne og fører tilsynet med de  

 enkelte faggrupper.
 Regeringen finder det overordentlig betænkeligt at etablere en sådan  

 særordning.
Meddelelse af autorisation til psykologer og den dermed forbundne  

 tilsynsopgave vil ved etablering af et særligt nævn afvige fra  

 tilsynsordningen for alt øvrigt sundhedspersonale.
Efter  

 centralstyrelseslovens § 4 er det Sundhedsstyrelsen, som fører tilsyn med den  

 sundhedsfaglige virksomhed, der udføres af personer inden for  

 sundhedsvæsenet, og regeringen ser ingen begrundelse for, at psykologer ikke  

 også skulle være omfattet af Sundhedsstyrelsens tilsyn.
Med flere forskellige tilsynsmyndigheder vil der endvidere opstå risiko  

 for en uensartet tilsynspraksis, ligesom et nævn næppe er særlig velegnet til  

 at gennemføre et løbende tilsyn med de autoriserede psykologer.
Det fremgår  

 således ikke af beslutningsforslaget, hvorledes nævnets tilsynsforpligtelse,  

 der følger af beslutningsforslagets pkt. 2, tænkes gennemført.  

 Nævnskonstruktionen vil i øvrigt nødvendiggøre en ændring af  

 centralstyrelsesloven.
Med etablering af et nævn som tilsynsmyndighed for de autoriserede  

 psykologer vil der blive skabt et system, hvor det er uddannelsen og ikke  

 virksomheden, der vil være afgørende for, hvem der er den kompetente  

 tilsynsmyndighed, selv om det måske er samme type virksomhed, der også udøves  

 af andre faggrupper i sundhedsvæsenet, f.eks. samtaleterapi.
Der vil  

 endvidere i et vist omfang være tale om overlapning mellem den virksomhed,  

 der udøves af den pågældende faggruppe, og den virksomhed, der udøves af  

 andre autoriserede sundhedspersoner, såsom praktiserende læger, psykiatere  

 m.v., som er omfattet af den traditionelle tilsynsordning inden for  

 sundhedsvæsenet.
Efter centralstyrelseslovens § 15, stk. 1, behandler Sundhedsvæsenets  

 Patientklagenævn klager over de ved særlig lovgivning autoriserede personer  

 inden for sundhedsvæsenet.
Dette vil således også gælde for autoriserede  

 psykologer.
Såfremt der etableres et særligt nævn som autorisations- og  

 tilsynsmyndighed for psykologerne, vil ordningen indebære, at det er nævnet,  

 der skal afgive en udtalelse til Patientklagenævnet.
For de øvrige  

 autoriserede sundhedspersoners vedkommende er det Sundhedsstyrelsens opgave  

 at oplyse sagens omstændigheder og at afgive en udtalelse til  

 Patientklagenævnet.
 En sådan særordning vil have den yderligere uheldige konsekvens, at der  

 ikke i denne sammenhæng drages nytte af den store erfaring og ekspertise, som  

 Sundhedsstyrelsen som landets øverste sundhedsfaglige myndighed er i  

 besiddelse af.
 Med henblik på at afgrænse Patientklagenævnets kompetence i forhold til  

 klager over virksomhed udøvet af autoriserede psykologer, defineres denne  

 gruppes virksomhed som henhørende under sundhedsvæsenet, når virksomheden  

 udføres på sygehus eller behandlingsinstitution tilknyttet sygehusvæsenet  

 eller i privat praksis.
Det skal tilføjes, at § 15, stk. 3, i centralstyrelsesloven indeholder  

 hjemmel til, når særlige hensyn taler for det, at ministeren efter  

 forhandling med Patientklagenævnet kan fastsætte regler om, at  

 Patientklagenævnets virksomhed ikke skal omfatte dele af den faglige  

 virksomhed, der udøves af persongrupper, som er autoriseret efter særlig  

 lovgivning.
Det vil være naturligt at anvende denne hjemmel til at undtage de  

 områder af psykologvirksomhed, som ikke henhører under sundhedsvæsenet.
 1.3. Tidligere forslag.
Spørgsmålet om etablering af en autorisationsordning for psykologer har  

 været bragt på bane adskillige gange i tidens løb.
I 1962 nedsatte  

 Indenrigsministeriet således et udvalg, som i 1966 afgav betænkning nr. 449,  

 hvori udvalgsflertallet gik ind for indførelse af en autorisationsordning for  

 psykologer, mens et mindretal var af den opfattelse, at der stort set  

 allerede var tilstrækkelig garanti i de af det offentlige gennemførte  

 uddannelses- og eksamensordninger.
Betænkningen indeholdt et udkast til  

 lovforslag, som dog ikke blev gennemført.
 2. Det eksisterende uddannelsessystem for psykologer.
Psykologistudiet kan gennemføres på Københavns og Aarhus Universiteter og  

 består af en grunduddannelse på 3 år og en overbygningsuddannelse på 2 år.
I  

 1991 blev der på de to universiteter optaget ialt 251 psykologistuderende.
 Tidligere har der kunnet optages studerende på magisterstudiet i  

 psykologi, men ordningen er under afvikling.
 Den psykologisk-pædagogiske kandidatuddannelse af 3 års varighed, der kan  

 gennemføres på Danmarks Lærerhøjskole, er en overbygningsuddannelse på  

 folkeskolelæreruddannelsen og sigter på virksomhed som skolepsykolog.
 3. Andre landes autorisationsforhold.
I såvel Sverige som Norge er der etableret autorisationsordninger for  

 psykologer.
Den svenske ordning har eksisteret siden 1978, hvor den blev  

 indført for at give offentligheden mulighed for at henvende sig til  

 psykologer, hvis uddannelse og kvalifikationer samfundet garanterede for.  

 Berettiget til autorisation er personer, der har bestået psykologeksamen ved  

 universitetet og derefter har gennemført et års praktisk psykologvirksomhed.  

 Autorisationen meddeles af Socialstyrelsen, som desuden har  

 tilsynsforpligtelsen.
Denne omfatter dog alene den del af de autoriserede  

 psykologer, som er beskæftiget inden for sundheds- og sygehusvæsenet.
Den norske autorisationsordning for psykologer er fra 1973. Loven giver  

 titelbeskyttelse til personer, der har embedseksamen i psykologi fra norsk  

 universitet, og som efter nærmere regler har gennemført en supplerende  

 praktisk uddannelse.
Sosialdepartementet er autorisationsudstedende  

 myndighed.
 4. Økonomiske og administrative konsekvenser.
 4.1. Økonomiske konsekvenser.
Som følge af det i § 2, stk. 4, nævnte gebyr for meddelelse af  

 autorisation som psykolog forventes en eengangsindtægt på ca. 1,4 mio. kr. i  

 det første år efter etablering af en autorisationsordning for psykologer.  

 Ifølge Dansk Psykolog Forenings oplysninger må der skønnes at være ca. 1150  

 psykologer, som vil være berettiget til autorisation.
Den omtalte  

 eengangsindtægt tager udgangspunkt i en gebyrstørrelse svarende til det  

 niveau, som er gældende for læger, tandlæger og kiropraktorer.
I 1992 var  

 dette gebyr på 1.250 kr.
 I de følgende år forventes en årlig merindtægt af et noget mere beskedent  

 omfang, svarende til autorisation af ca. 100 psykologer.
Forslaget forventes at indebære årlige udgifter på ca. 1,45 mio. kr. til  

 drift af nævnets sekretariat, vederlag til nævnets formand m.v.
Nævnets  

 oprettelse skønnes desuden at indebære etableringsudgifter på ca. 570.000 kr.  

 Forslaget skønnes at medføre et personaleforbrug på 3 årsværk.
 Udgifter og indtægter ved nævnet vil blive optaget på en selvstændig konto  

 under Sundhedsministeriets bevillingsparagraf på finansloven.
 Lovforslaget forventes ikke at have kommunaløkonomiske konsekvenser, da  

 det bl.a. ikke er forbundet med ændringer i sygesikringens ydelsesmønster.
 4.2. Administrative konsekvenser.
 Autorisationsordningen vil indebære, at de autoriserede psykologer, der  

 virker på det sundhedsmæsige område, herunder som privat praktiserende,  

 omfattes af Sundhedsvæsenets Patientklagenævns kompetence, jf. § 15 i lov nr.  

 397 af 10. juni 1987 om sundhedsvæsenets centralstyrelse m.v.
 I kraft af autorisationen omfattes de autoriserede psykologer af  

 tavshedspligtbestemmelsen i straffelovens § 152 b samt af reglen om mulighed  

 for vidneudelukkelse i retsplejelovens § 170, stk. 3.
 5. Høring af offentlige myndigheder og organisationer.
 Lovforslaget har været forelagt for følgende myndigheder og organisationer  

 til udtalelse:
Dansk Psykolog Forening Foreningen af Privat Praktiserende Psykologer Danmarks Lærerforening Skolepsykologernes Landsforening Amtsrådsforeningen Sygesikringens Forhandlingsudvalg Kommunernes Landsforening Københavns Kommune Frederiksberg Kommune Den Almindelige Danske Lægeforening Sundhedsstyrelsen Sundhedsvæsenets Patientklagenævn Justitsministeriet Finansministeriet, Budgetdepartementet Finansministeriet, Administrations- og Personale- departementet Socialministeriet Undervisningsministeriet Industriministeriet Forbrugerrådet De Samvirkende Invalideorganisationer Bemærkninger til lovforslagets enkelte bestemmelser Til § 1 Efter bestemmelsen fastslås det, at betegnelsen »autoriseret  

 psykolog« er forbeholdt personer, som i henhold til de fastsatte  

 uddannelseskrav af såvel teoretisk som efteruddannelsesmæsig karakter har  

 kunnet autoriseres.
Der henvises i øvrigt til de almindelige bemærkninger til  

 lovforslaget.
Til § 2 § 2, stk. 1, angiver hovedreglen for så vidt angår betingelserne for at  

 modtage autorisation som psykolog.
For den teoretiske uddannelses vedkommende  

 stilles der krav om kandidateksamen i psykologi eller dermed ligestillet  

 eksamen.
Ved ligestillet eksamen forstås magisterkonferens i psykologi fra  

 universitetet eller psykologisk-pædagogisk kandidateksamen fra Danmarks  

 Lærerhøjskole.
Derudover stilles der krav om gennemførelse af en supplerende  

 praktisk uddannelse.
Psykolognævnet fastsætter de nærmere regler herfor.
Det  

 påhviler den enkelte psykolog selv at skaffe sig et praktiksted og at aftale  

 de nærmere vilkår for den supplerende praktiske uddannelse, herunder om evt.  

 aflønning.
Bestemmelsen i stk. 3 svarer til, hvad der gælder for f.eks. læger,  

 sygeplejersker og kiropraktorer.
Efter straffelovens § 78, stk. 2, kan den,  

 der er dømt for strafbart forhold, udelukkes fra at udøve virksomhed, som  

 kræver en særlig offentlig autorisation eller godkendelse, såfremt det  

 udviste forhold begrunder en nærliggende fare for misbrug af stillingen eller  

 hvervet.
Til § 3-11 Fratagelses- og generhvervelsesbestemmelserne er med de nødvendige  

 redaktionelle ændringer udformet som de tilsvarende bestemmelser i  

 henholdsvis centralstyrelsesloven (§§ 3-8) og i de øvrige autorisationslove  

 (§§ 9 og 10) inden for sundhedsvæsenet, dog med den væsentlige undtagelse, at  

 det for de autoriserede psykologers vedkommende er Psykolognævnet, der som  

 autorisations- og tilsynsmyndighed er tillagt de relevante beføjelser.
 Autorisation kan desuden frakendes i henhold til borgerlig straffelov §  

 79, stk. 1, der omhandler tilfælde, hvor et strafbart forhold begrunder en  

 nærliggende fare for misbrug af stillingen.
I § 10 fastslås det, at en autoriseret psykolog i lighed med andet  

 autoriseret sundhedspersonale har mulighed for selv at fraskrive sig sin  

 autorisation.
I tilfælde, hvor fraskrivelsen gælder for en bestemt periode,  

 generhverves autorisationen uden ansøgning ved periodens udløb.
Hvis  

 autorisationen ønskes generhvervet inden periodens udløb, skal der ske  

 ansøgning herom til Psykolognævnet.
Til § 12 Bestemmelsen om den autoriseredes forpligtelse til at udvise omhu og  

 samvittighedsfuldhed svarer til lægelovens § 6 og kan som denne  

 karakteriseres som en retlig standard.
Heri ligger, at forståelsen af, hvad  

 der ligger i »omhu og samvittighedsfuldhed«, kan undergå ændringer  

 i takt dels med udviklingen inden for det pågældende fagområde, dels med den  

 almindelige samfundsudvikling.
Denne forpligtelse til at udvise omhu og  

 samvittighedsfuldhed gælder også, hvis den autoriserede psykolog fungerer som  

 supervisor i forhold til en psykolog under et praktisk  

 efteruddannelsesforløb, hvor sidstnævnte fungerer som medhjælp for den  

 autoriserede psykolog.
Hvis en autoriseret psykolog under udøvelsen af sit virke bliver bekendt  

 med eller får mistanke om, at en patient/klient befinder sig i en  

 sygdomstilstand, som taler imod den påtænkte psykologiske behandling, f.eks.  

 fordi denne må anses for ikke at være den behandling, vedkommende har behov  

 for, eller for at være utilstrækkelig, skal den autoriserede psykolog  

 opfordre vedkommende til at søge egen læge.
Det samme gælder, hvis det  

 problem eller den tilstand, som har bevirket patientens/klientens  

 henvendelse, må anses for ikke at henhøre under en autoriseret psykologs  

 naturlige virksomhedsområde.
Til § 13 Stk. 1 angiver en autoriseret psykologs typiske virksomhedsområde inden  

 for sundhedsvæsenet, herunder som privat praktiserende.
Det er vanskeligt at  

 trække klare grænser for psykologers virksomhedsområde, fordi det i mange  

 henseender er så nært beslægtet med andre faggruppers virksomhed (f.eks.  

 lægers, socialrådgiveres og pædagogers). Dertil kommer, at begreberne  

 psykolog og psykologi indgår i dagligsproget og kan opfattes på mange måder.  

 Det må imidlertid være en forudsætning, at de foranstaltninger, som  

 iværksættes af psykologer, er i overensstemmelse med den videnskabelige  

 grunduddannelse i faget og med de principper, der gælder for indsamling og  

 bearbejdelse af kliniske erfaringer.
I forlængelse heraf forudsættes det  

 derfor også, at den rådgivning og behandling, der gives af autoriserede  

 psykologer, er i overensstemmelse med almindeligt anerkendte videnskabelige  

 referencerammer, f.eks. en psykodynamisk, en adfærdsterapeutisk eller en  

 indlæringsteoretisk referenceramme.
Undersøgelsesmetoder kan for eksempel være psykologisk testning,  

 interviews eller almen observation.
Behandlingen kan være af kortere eller  

 længere varighed og have form af f.eks. individuel terapi eller rådgivende  

 gruppebehandling.
Herudover vil autoriserede psykologer tillige kunne  

 varetage forskningsopgaver og undervisningsarbejde.
Psykologer har hidtil fundet ansættelse på hospitaler, i ambulante  

 klinikker og rådgivningscentre, i skoler, sociale forsorgsinstitutioner,  

 fængsler, børneforsorgsinstitutioner m.v.
Inden for disse rammer har  

 psykologerne udfyldt forskellige funktioner som f.eks. medarbejdere i et  

 lægeligt team, som konsulenter og administrative ledere.
Endelig har der i  

 mindre udstrækning været udøvet privat praksis.
Særligt for så vidt angår den  

 selvstændigt arbejdende autoriserede psykolog skal det fremhæves, at denne  

 fremover bør være opmærksom på i sin journalføring at anvende en sprogbrug,  

 der relaterer sig til de ovenfor nævnte referencerammer, således at en  

 eventuel efterfølgende vurdering af behandlingsforløb m.v. kan foretages af  

 andre end den pågældende selv og i givet fald indgå i en mere generel  

 indsamling af erfaringer om psykologisk behandling.
I stk. 2 er det præciseret, at der med angivelsen af en autoriseret  

 psykologs typiske virkefelt for så vidt angår sundhedsvæsenet ikke foretages  

 nogen indskrænkning i, hvad andre personalegrupper på sundhedsområdet må  

 beskæftige sig med.
Autoriserede psykologer får således ikke en eneret til  

 det i stk. 1 nævnte virksomhedsområde.
Til § 14 Stk. 1 fastslår, at der er journalføringspligt for autoriserede psykologer  

 inden for sundhedsvæsenet i lighed med, hvad der gælder for andre  

 autoriserede personalegrupper inden for denne sektor.
Journalføringspligten  

 er nødvendig såvel af hensyn til det i § 17, stk. 4, nævnte tilsyn som til  

 brug for behandlingen af eventuelle klager i Sundhedsvæsenets  

 Patientklagenævn.
Sundhedsministeren fastsætter efter indstilling fra Psykolognævnet de  

 nærmere regler bl.a. om, hvilke oplysninger der er pligt til at indføre i  

 privat praktiserende psykologers journaler, og om, at sygehusansatte  

 psykologer til sygehusjournalen skal overføre oplysninger af betydning for  

 patientbehandlingen.
Autoriserede psykologer, der er beskæftiget med opgaver  

 uden for sundhedsvæsenet, f.eks. i socialvæsenet, skolevæsenet eller  

 fængselsvæsenet eller i virksomheder eller organisationer f.eks. som  

 personalekonsulenter med mere generelle rådgivningsopgaver i forbindelse med  

 personaleudvælgelse, personlig udvikling m.v., tænkes ikke omfattet af  

 journalføringspligten.
Efter stk. 3 og 4 er der fastsat bestemmelser om adgang til aktindsigt i  

 en autoriseret psykologs journaler efter tilsvarende regler, som i medfør af  

 offentlighedsloven gælder for sygehusjournaler.
Bestemmelserne omfatter også  

 journaler i privat praksis.
Efter stk. 5 kan der til Patientklagenævnet klages over et afslag på  

 anmodning om aktindsigt.
Dette svarer til den gældende retstilstand for så  

 vidt angår aktindsigt i sygehusjournaler, hvor det ligeledes er  

 Patientklagenævnet, der er klageinstans.
Til § 15 En næsten tilsvarende reklameregel findes i lægeloven.
Reglen er i øvrigt  

 udformet under hensyntagen til de almindelige principper i  

 markedsføringsloven.
Det vil af hensyn til offentligheden være  

 hensigtsmæssigt, at de autoriserede psykologer har en ret vid adgang til at  

 reklamere for, hvori deres særlige ekspertise består, f.eks.  

 samlivsproblemer, kriseterapi etc.
Til § 16 Der vil f.eks. kunne være tale om skriftlige erklæringer til det  

 offentlige om særlige forhold i forbindelse med ydelser efter den sociale  

 lovgivning.
I kravet om uhildethed ligger, at erklæringen skal være så  

 objektiv som muligt, således at den hverken uretmæssigt begunstiger klienten  

 eller det modsatte.
Sådanne skriftlige erklæringer vil desuden være omfattet  

 af straffelovens generelle bestemmelser (§§ 162 og 163).
Til § 17 Bestemmelsen omhandler sammensætningen af det uafhængige organ,  

 Psykolognævnet, der skal have til opgave at meddele autorisationer og at føre  

 tilsyn med de autoriserede psykologer.
Som anført under de almindelige  

 bemærkninger til lovforslaget er der tale om en nyskabelse i forhold til de  

 øvrige autorisationsordninger på sundhedsområdet.
 Det fremgår af stk. 6, at Psykolognævnets afgørelser ikke kan påklages til  

 sundhedsministeren.
Til § 18 Tilsynet må antages sædvanligvis at blive iværksat som følge af en konkret  

 klage over en autoriseret psykologs virksomhed.
Hvis der er tale om en klage  

 over en autoriseret psykologs virksomhed inden for sundhedsvæsenet, f.eks. på  

 et sygehus eller i privat praksis, og Psykolognævnet finder, at sagen vil  

 kunne give grundlag for kritik eller anden sanktion over for den autoriserede  

 psykolog, skal Psykolognævnet efter stk. 2 indbringe sagen for  

 Sundhedsvæsenets Patientklagenævn.
Reglen svarer til § 12, stk. 2, i  

 centralstyrelsesloven, hvor Sundhedsstyrelsen er pålagt en tilsvarende  

 forpligtelse i forhold til de øvrige sundhedspersoner.
Til § 19 I stk. 1 henvises for det første til overenskomsten af 25. august 1981 med  

 senere ændringer mellem Danmark, Sverige, Norge, Finland og Island om  

 godkendelse af erhvervsudøvelse for visse personalegrupper inden for  

 sundhedsvæsenet og veterinærvæsenet og for det andet til EF-direktiv  

 89/48/EØF om indførelse af en generel ordning for gensidig anerkendelse af  

 eksamensbeviser for erhvervskompetencegivende videregående uddannelser af  

 mindst 3 års varighed.
 Efter stk. 2 kan Psykolognævnet give autorisation til personer med en  

 udenlandsk uddannelse, såfremt denne opfylder tilsvarende krav som den danske  

 ordning.
Til § 21 Bestemmelsen er udformet med henblik på at imødekomme  

 beslutningsforslagets krav om titelbeskyttelse til den del af akademisk  

 uddannede psykologer, som ikke opfylder betingelserne for at kunne  

 autoriseres.
Bestemmelsen fastsætter, at betegnelsen »psykolog« ved udøvelse  

 af erhvervsvirksomhed kun må anvendes af personer, der har bestået  

 kandidateksamen i psykologi eller dermed ligestillet eksamen.
Herved forstås  

 de samme uddannelser som omtalt under autorisationskravene, dvs.  

 magisterkonferens i psykologi og psykologisk-pædagogisk kandidateksamen og  

 dermed ligestillede uddannelser gennemført i udlandet.
Bacheloruddannelse  

 berettiger således ikke til at anvende betegnelsen psykolog.
Bestemmelsen  

 indebærer et forbud mod at anvende den nævnte professionsbetegnelse i  

 erhvervsmæssigt øjemed efter tilsvarende principper, som ligger til grund for  

 markedsføringslovens vildledningsforbud (§ 2). Herved tilgodeses det  

 forbrugerbeskyttelseshensyn, som beslutningsforslaget fremhæver i  

 bemærkningerne til forslaget.
Vildledningsforbuddet omfatter også  

 sammensætninger med -psykolog, så som erhvervspsykolog, dybdepsykolog,  

 idrætspsykolog m.v.
Retten til at betegne sig som psykolog kan ikke i tilfælde af inkompetence  

 eller lignende fratages en person, der i øvrigt er berettiget til at anvende  

 betegnelsen.
Uberettiget anvendelse af betegnelsen i forbindelse med udøvelse  

 af erhvervsvirksomhed er sanktioneret med bøde, jf. § 23, stk. 1.
 I betragtning af, at betegnelsen »psykolog« (også) anvendes i  

 daglig tale som en mere uformel karakteristik af en persons menneskelige  

 egenskaber, er det ikke fundet rimeligt at etablere en egentlig  

 titelbeskyttelse af betegnelsen med den deraf følgende mulighed for  

 fratagelse af retten til at anvende betegnelsen.
Til §§ 22-23 Strafniveauet svarer til, hvad der gælder for de øvrige autorisationslove  

 inden for sundhedsvæsenet.
Til § 24 De to ændringer af centralstyrelsesloven, som bestemmelsen indeholder, er  

 nødvendiggjort af, at det ikke er Sundhedsstyrelsen, men det uafhængige  

 Psykolognævn, der skal føre tilsyn med de autoriserede psykologer.
Til § 25 Inden loven kan træde i kraft, skal der ske nedsættelse af Psykolognævnet.  

 Nævnet skal fastsætte sin forretningsorden, og sundhedsministeren skal  

 udstede bekendtgørelser om gebyr efter § 2, stk. 4, og - efter indstilling  

 fra Psykolognævnet - om journalføring efter § 15. Derfor foreslås det, at  

 lovens ikrafttrædelsestidspunkt fastsættes til 1. januar 1994. Lovens regler  

 vedrørende tilsynsforhold m.v. finder således kun anvendelse for forhold, der  

 er begået efter lovens ikrafttræden.
Til § 26 Efter stk. 1 vil psykologer, der er omfattet, eller som vil kunne omfattes  

 af den autorisationsordning, som Dansk Psykolog Forening indførte i 1990,  

 umiddelbart kunne autoriseres, såfremt det herudover dokumenteres, at de  

 pågældende i mindst 2 af de forudgående 10 år har udøvet virksomhed som  

 psykologer svarende til fuldtidsbeskæftigelse.
Efter 2. behandling den 11. juni 1993 Kapitel 1 Autorisation m.v.
 § 1. Ret til at betegne sig som autoriseret psykolog har kun den,  

 der har fået autorisation som psykolog efter §§ 2 og 19, stk. 2.
§ 2. Ret til at få autorisation som psykolog har enhver, der her i  

 landet 1) har bestået kandidateksamen i psykologi, psykologisk-pædagogisk  

 kandidateksamen eller dermed ligestillet eksamen, og som 2) har gennemgået en af Psykolognævnet, jf. § 17, nærmere bestemt  

 supplerende praktisk uddannelse af 2 års varighed.
 Stk. 2. Autorisationen meddeles af Psykolognævnet, der fører en  

 fortegnelse over meddelte autorisationer.
Stk. 3. Autorisation kan ikke meddeles den, der må antages at være  

 farlig for sine medmennesker under udøvelse af virksomhed som psykolog enten  

 på grund af udvist grov uduelighed eller på grund af sygdom.
Autorisationen  

 kan endvidere nægtes under de i borgerlig straffelovs § 78, stk. 2, nævnte  

 omstændigheder.
 Stk. 4. For meddelelse af autorisation som psykolog betales et af  

 socialministeren fastsat gebyr.
§ 3. En autoriseret psykolog kan fratages sin autorisation,  

 såfremt psykologen må antages at være til fare for andre mennesker på grund  

 af 1) en lidelse, der gør den pågældende uegnet til udøvelse af hvervet,  

 eller 2) sygdom eller misbrug af rusmidler eller lignende, der bevirker, at  

 psykologen varigt eller med mellemrum befinder sig i en mangelfuld  

 sjælstilstand, eller 3) udvist grov forsømmelighed ved udøvelsen af hvervet.
§ 4. Inden Psykolognævnet træffer afgørelse om, at en autorisation  

 skal fratages, kan nævnet indhente en skriftlig erklæring fra Rets-lægerådet  

 og opfordre udøveren af hvervet til at udtale sig skriftligt eller afgive en  

 mundtlig redegørelse i et møde, hvori også Retslægerådet kan deltage.
Den  

 pågældende skal endvidere opfordres til inden 14 dage at erklære, om sagen  

 ønskes afgjort ved dom, eller om sagen kan afgøres af Psykolognævnet.
Afgives  

 en sådan erklæring ikke, skal Psykolognævnet indbringe sagen for domstolene.
 § 5. Psykolognævnet kan i påtrængende tilfælde, hvor den fortsatte  

 virksomhed frembyder overhængende fare, midlertidigt fratage udøveren af  

 hvervet autorisationen.
§ 6. Retssag om fratagelse af autorisation anlægges af  

 Psykolognævnet i den borgerlige retsplejes former.
Det kan i en dom om  

 fratagelse af autorisation fastsættes, at anke ikke har opsættende virkning.  

 Den pågældende kan dog ikke afskediges fra en stilling på grund af fratagelse  

 af autorisation, før der foreligger en endelig domstolsafgørelse.
§ 7. Psykolognævnet kan anmode udøveren af hvervet om at lade sig  

 underkaste en lægelig eller anden sagkyndig undersøgelse til brug for nævnets  

 stillingtagen til, om autorisation skal søges frataget den pågældende.
Hvis  

 den pågældende afviser at efterkomme en sådan anmodning, forelægger  

 Psykolognævnet spørgsmålet for den ret, hvor en eventuel retssag skal  

 anlægges.
Retten afgør spørgsmålet ved kendelse.
En sådan afgørelse kan også  

 træffes, efter at der er anlagt retssag om fratagelse af autorisation.
 Stk. 2. Hvis udøveren af hvervet undlader at efterkomme en  

 kendelse om at underkaste sig en lægelig eller anden sagkyndig undersøgelse,  

 fratager Psykolognævnet den pågældende autorisationen, og hvis der er anlagt  

 retssag herom, bortfalder retssagen.
 Stk. 3. Udgifterne ved en undersøgelse efter stk. 1 afholdes af  

 statskassen.
 § 8. Psykolognævnet offentliggør afgørelser om midlertidig eller  

 endelig fratagelse af autorisation efter §§ 3-7.
Stk. 2. Såfremt retten til at udøve hverv som autoriseret psykolog  

 frakendes ved dom i en straffesag, skal anklagemyndigheden give  

 Psykolognævnet meddelelse herom.
Psykolognævnet offentliggør afgørelser om  

 frakendelse.
 § 9. Psykolognævnet kan efter ansøgning give en psykolog, der  

 efter §§ 3-7 har fået frataget sin autorisation, tilladelse til at  

 generhverve autorisationen, når de omstændigheder, der begrundede  

 fratagelsen, ikke længere er til stede.
 Stk. 2. Et afslag fra Psykolognævnet om generhvervelse af  

 autorisation efter stk. 1 kan tidligst indbringes for domstolene et år efter,  

 at der er truffet afgørelse om endelig fratagelse af autorisation eller det  

 ved dom er nægtet den pågældende at generhverve autorisationen.
§ 10. En psykolog kan over for Psykolognævnet fraskrive sig sin  

 autorisation for tid eller indtil videre.
Autorisationen generhverves, når  

 den fastsatte tidsfrist for fraskrivelsen er udløbet, og kan i øvrigt, også  

 inden for en fastsat tidsfrist, generhverves efter ansøgning til  

 Psykolognævnet, såfremt de omstændigheder, der begrundede fraskrivelsen, ikke  

 længere findes at være til stede.
 § 11. Psykolognævnet giver offentlig meddelelse om autorisationer  

 samt om fratagelse og fraskrivelse efter §§ 9, 10 og 20.
Kapitel 2 Rettigheder og pligter § 12. En autoriseret psykolog er under udøvelsen af sin virksomhed  

 forpligtet til at udvise omhu og samvittighedsfuldhed.
 § 13. Klager over en autoriseret psykologs virksomhed inden for  

 sundhedsvæsenet indbringes for Sundhedsvæsenets Patientklagenævn.
 § 14. Autoriserede psykologer skal føre ordnede optegnelser over  

 deres virksomhed efter nærmere retningslinier fastsat af socialministeren  

 efter indstilling fra Psykolognævnet og efter indhentet udtalelse fra  

 sundhedsministeren for så vidt angår psykologers ordnede optegnelser inden  

 for sundhedsvæsenet.
 Stk. 2. De i stk. 1 nævnte optegnelser skal opbevares i mindst 3  

 år.
 Stk. 3. Den, om hvis personlige forhold der er udarbejdet  

 optegnelser efter stk. 1, har ret til aktindsigt i optegnelserne.
 Stk. 4. Retten til aktindsigt kan dog begrænses i det omfang, hvor  

 partens interesse i aktindsigt findes at burde vige for afgørende hensyn til  

 den pågældende selv eller til andre private interesser.
Stk. 5. Afslag på en anmodning om aktindsigt vedrørende en  

 autoriseret psykologs virksomhed inden for sundhedsvæsenet kan påklages til  

 Sundhedsvæsenets Patientklagenævn.
Uden for sundhedsvæsenet kan et afslag på  

 en anmodning om aktindsigt påklages til den myndighed, som er klageinstans i  

 forhold til den autoriserede psykologs virksomhedsområde i øvrigt i den sag,  

 begæringen om aktindsigt vedrører.
 § 15. En autoriseret psykolog må kun reklamere for sin  

 virksomhedsudøvelse ved meddelelse af oplysninger, der ikke er vildledende  

 eller på anden måde egnede til at fremkalde urigtige forestillinger i  

 offentligheden omden pågældendes kvalifikationer eller behandlingsmåder.
 § 16. Autoriserede psykologer skal udvise omhu og uhildethed ved  

 udfærdigelse af erklæringer, som de afgiver i deres egenskab af autoriserede  

 psykologer.
Kapitel 3 Autorisations- og tilsynsmyndighed m.v.
§ 17. Som autorisations- og tilsynsmyndighed nedsætter  

 socialministeren et psykolognævn, der består af 1) 1 medlem udnævnt af socialministeren, 2) 1 medlem udnævnt efter indstilling fra sundhedsministeren, 3) 1 medlem udnævnt efter indstilling fra undervisningsministeren, 4) 1 medlem udnævnt efter indstilling fra Kommunernes Landsforening, 5) 1 medlem udnævnt efter indstilling fra Amtsrådsforeningen, 6) 1 medlem udnævnt efter indstilling fra Københavns og Frederiksberg  

 Kommuner, 7) 1 medlem udnævnt efter indstilling fra De Samvirkende  

 Invalideorganisationer og 8) 2 medlemmer udnævnt efter indstilling fra Dansk Psykolog Forening.
 På tilsvarende måde udnævnes for hvert medlem en stedfortræder.
 Stk. 2. Socialministeren udpeger formanden og næstformanden blandt  

 nævnets medlemmer.
Stk. 3. Psykolognævnets medlemmer udnævnes for 4 år.
Hvis  

 udnævnelsen finder sted i løbet af en periode, gælder den kun til periodens  

 udløb.
Til de medlemmer af Psykolognævnet, der ikke udfører hvervet som led i  

 deres tjenstlige arbejde, ydes vederlæggelse og godtgørelse for befordring i  

 lighed med ikkestatsansatte, der modtager særskilt vederlæggelse.
Udgiften  

 hertil afholdes af staten.
 Stk. 4. Psykolognævnet meddeler autorisationer, jf. §§ 2 og 19,  

 stk. 2, og fører tilsyn med de autoriserede psykologer.
 Stk. 5. Socialministeren fastsætter efter indhentet udtalelse fra  

 Psykolognævnet dettes forretningsorden, herunder regler om, at nævnet kan  

 tilkalde sagkyndig bistand, og at sager kan afgøres skriftligt.  

 Socialministeren kan endvidere fastsætte regler om, at sager, i hvilke  

 afgørelsen ikke skønnes at frembyde tvivl, henvises til formandens afgørelse.
 Stk. 6. Psykolognævnets afgørelser kan ikke indbringes for anden  

 administrativ myndighed.
 § 18. Autoriserede psykologer er forpligtet til på begæring af  

 Psykolognævnet at afgive alle oplysninger, der er nødvendige for  

 gennemførelse af tilsynet.
 Stk. 2. Psykolognævnet skal til Sundhedsvæsenets Patientklagenævn  

 indbringe sager vedrørende autoriserede psykologers virksomhed inden for  

 sundhedsvæsenet, som nævnet finder vil kunne give grundlag for kritik eller  

 anden sanktion.
Kapitel 4 Forskellige bestemmelser § 19. Socialministeren kan fastsætte sådanne bestemmelser om  

 udøvelse af virksomhed her i landet som psykolog, som er nødvendige til  

 gennemførelse af overenskomst om fælles nordisk arbejdsmarked for psykologer  

 og direktiver vedtaget af De Europæiske Fællesskaber.
 Stk. 2. Psykolognævnet kan meddele autorisation som psykolog til  

 personer, der i udlandet har gennemgået en uddannelse, som kan ligestilles  

 med de i § 2, stk. 1, nævnte uddannelser.
 § 20. Er autorisation som psykolog her i landet givet på grundlag  

 af autorisation i et andet land, kan Psykolognævnet fratage vedkommende  

 autorisationen, hvis autorisationen i vedkommende andet land bliver frataget  

 den pågældende eller på anden måde taber sin gyldighed.
 § 21. Ret til at betegne sig som psykolog har kun den, der ved et  

 universitet eller anden højere uddannelsesinstitution har bestået  

 kandidateksamen i psykologi eller dermed ligestillet eksamen.
Kapitel 5 Straffebestemmelser § 22. En autoriseret psykolog, der gør sig skyldig i grov eller  

 gentagen forsømmelse eller skødesløshed under udøvelsen af sin virksomhed,  

 straffes med bøde eller hæfte.
 § 23. Overtrædelse af § 1, §§ 14-16 og § 21 straffes med bøde.
 Stk. 2. I forskrifter, der er udfærdiget i medfør af denne lov,  

 kan der fastsættes straf af bøde for overtrædelse af bestemmelser i  

 forskrifterne.
Kapitel 6 Overgangs- og ikrafttrædelsesbestemmelser m.v.
 § 24. I lov nr. 397 af 10. juni 1987 om sundhedsvæsenets  

 centralstyrelse m.v., som senest ændret ved lov nr. 369 af 6. juni 1991,  

 foretages følgende ændringer:
 1. § 4, stk. 1, affattes således:
»Sundhedsstyrelsen fører tilsyn med den sundhedsfaglige virksomhed,  

 der udføres af personer inden for sundhedsvæsenet.
Dette gælder dog ikke  

 virksomhed, der udføres af autoriserede psykologer.
Endvidere fører  

 Sundhedsstyrelsen tilsyn med ledere af plejehjem og lignende, hvortil der  

 ikke er knyttet en fast læge.« 2. I § 19 indsættes efter stk. 2 som nyt stykke:
» Stk. 3. I sager vedrørende autoriserede psykologers  

 virksomhed inden for sundhedsvæsenet skal nævnet dog indhente en udtalelse  

 fra Psykolognævnet, før nævnet træffer afgørelse i en sag.« § 25. Loven træder i kraft den 1. januar 1994.
 § 26. Den, der inden for de sidste 10 år forud for lovens  

 ikrafttræden har udøvet virksomhed som psykolog svarende til  

 fuldtidsbeskæftigelse i mindst 2 år, og som har gennemført en uddannelse, der  

 opfylder betingelserne for godkendelse i henhold til den af Dansk Psykolog  

 Forening i 1990 etablerede autorisationsordning, eller som opfylder de krav,  

 Undervisningsministeriet stiller til godkendelse af efteruddannelse for  

 kliniske psykologer i folkeskolen, har ret til autorisation som psykolog, jf.  

 dog § 2, stk. 3.
Stk. 2. Ansøgninger om autorisation efter stk. 1 skal indsendes  

 til Psykolognævnet inden 6 måneder fra lovens ikrafttræden.
Når særlige  

 forhold taler herfor, kan Psykolognævnet dispensere fra denne tidsfrist.
 § 27. Loven gælder ikke for Færøerne og Grønland, men kan ved  

 kongelig anordning sættes i kraft for Færøerne med de afvigelser, som de  

 særlige færøske fohold tilsiger.
