Nr LSF 70 Forslag til Lov om naturbeskyttelse Fremsat af miljøministeren (Per Stig Møller) den 24. oktober 1991 Vedtaget ved tredjebehandling den 20. december 1991 Lov nr. 9 af 03/01/1992 Kapitel 1 Formål § 1. Loven skal medvirke til at værne landets natur og miljø, så  

 samfundsudviklingen kan ske på et bæredygtigt grundlag i respekt for  

 menneskets livsvilkår og for bevarelsen af dyre- og plantelivet.
Stk. 2. Loven tilsigter særligt 1) at beskytte naturen med dens bestand af vilde dyr og planter samt deres  

 levesteder og de landskabelige, kulturhistoriske, naturvidenskabelige og  

 undervisningsmæssige værdier, 2) at forbedre, genoprette eller tilvejebringe områder, der er af  

 betydning for vilde dyr og planter og for landskabelige og kulturhistoriske  

 interesser, og 3) at give befolkningen adgang til at færdes og opholde sig i naturen samt  

 forbedre mulighederne for friluftslivet.
 Stk. 3. Der skal ved lovens administration lægges vægt på den  

 betydning, som et areal på grund af sin beliggenhed kan have for almenheden.
 § 2. Lovens beføjelser skal tillige anvendes med sigte på at  

 forøge skovarealet og bekæmpe sandflugt.
Kapitel 2 Generelle beskyttelsesbestemmelser Beskyttede naturtyper m.v.
 Søer, vandløb, heder, moser, strandenge, strandsumpe, ferske enge,  

 overdrev m.v.
§ 3. Der må ikke foretages ændring i tilstanden af naturlige  

 søer, hvis areal er på over 100 m2, eller af vandløb eller dele af vandløb,  

 der af miljøministeren efter indstilling fra amtsrådet er udpeget som  

 beskyttede.
Dette gælder dog ikke for sædvanlige vedligeholdelsesarbejder i  

 vandløb.
Stk. 2. Der må ikke foretages ændringer i tilstanden af 1) heder, 2) moser og lignende, 3) strandenge og strandsumpe samt 4) ferske enge og overdrev, når sådanne naturtyper enkeltvis, tilsammen eller i forbindelse med de  

 søer, der er nævnt i stk. 1, er større end 2.500 m2 i sammenhængende areal.
 Stk. 3. Der må heller ikke foretages ændring i tilstanden af moser  

 og lignende, der er mindre end 2.500 m2, når de ligger i forbindelse med en  

 sø eller et vandløb, der er omfattet af beskyttelsen i stk. 1.
 Stk. 4. Miljøministeren kan fastsætte regler om gødskning på  

 arealer, som er beskyttet efter stk. 2 og 3, herunder regler om mængden af  

 gødning, der må tilføres disse arealer, og forbud mod gødskning.
Sten- og jorddiger § 4. Der må ikke foretages ændring i tilstanden af sten- og  

 jorddiger og lignende.
 Stk. 2. For sten- og jorddiger og lignende, der er beskyttet som  

 fortidsminder, gælder alene reglerne om fortidsminder, jf. § 12 og § 13.
Andre bestemmelser § 5. Miljøministeren kan fastsætte regler om, at bestemmelserne i  

 § 3, stk. 1-3, og § 4, stk. 1, ikke skal gælde for nærmere angivne kategorier  

 af de pågældende naturtyper og sten- og jorddiger og lignende.
 Stk. 2. Miljøministeren kan fastsætte regler om, at § 3, stk. 1-3,  

 og § 4 ikke skal gælde for diger, høfder, bølgebrydere og andre anlæg, som  

 kræver tilladelse i henhold til lov om kystbeskyttelse.
 § 6. Miljøministeren kan fastsætte regler, som beskriver og  

 afgrænser de naturtyper og sten- og jorddiger, der er nævnt i § 3, stk. 1-3,  

 og § 4, stk. 1. Ministeren kan endvidere fastsætte regler om beregning af  

 arealstørrelse for de naturtyper, der er nævnt i § 3, stk. 1-3, og om, at  

 naturlige søer i helt eller delvis offentligt eje eller bestemte typer af  

 sådanne søer skal være omfattet af reglerne i § 3, stk. 1, uanset deres  

 størrelse.
 § 7. Miljøministeren kan fastsætte regler om registrering af de  

 naturtyper og sten- og jorddiger, der er nævnt i § 3, stk. 1-3, og § 4, stk.  

 1.
Klitfredede arealer § 8. Der må ikke foretages ændring i tilstanden af klitfredede  

 arealer.
Der må ikke etableres hegn, og arealerne må ikke afgræsses.
Der må  

 ikke placeres campingvogne og lignende.
Der må heller ikke foretages  

 udstykning, matrikulering eller arealoverførsel, hvorved der fastlægges skel.
 Stk. 2. Følgende arealer er klitfredede:
1) strandbredden langs Skagerrak og Vester-havet i Nordjyllands, Viborg,  

 Ringkøbing og Ribe Amter og strandbredden på Rømø i Sønderjyllands Amt, 2) arealer inden for 100 m fra den inderste grænse af de strandbredder,  

 der er nævnt i nr. 1, og 3) arealer, der er klitfredede i henhold til den hidtidige lovgivning om  

 sandflugtens bekæmpelse.
Stk. 3. De arealer, der er nævnt i stk. 2, nr. 2 og 3, skal være  

 afmærket på stedet.
Klitfredning efter stk. 2, nr. 2, revideres løbende.
Stk 4. Forbudet i stk. 1 gælder ikke for 1) foranstaltninger til dæmpning af sandflugt, 2) landbrugsmæssig drift af arealer, der hidtil lovligt har været udnyttet  

 landbrugsmæssigt, og 3) havneanlæg og de landarealer, der ved lokalplan er udlagt til  

 havneformål.
 Stk. 5. Arealer, der i medfør af § 1, stk. 2, i lov nr. 163 af 11.  

 maj 1935 om tillæg til lov af 29. marts 1867 angående sandflugtens dæmpning  

 m.m. er undtaget fra klitfredning efter de dagældende regler, omfattes ikke  

 af reglerne i stk. 1-3.
 Stk. 6. Miljøministeren kan fastsætte regler om, at stk. 1 ikke  

 skal gælde for diger, høfder, bølgebrydere og andre anlæg, som kræver  

 tilladelse i henhold til lov om kystbeskyttelse.
 Stk. 7. Miljøministeren kan fastsætte regler om anvendelse af de  

 klitfredede arealer, herunder forbyde bestemte former for anvendelse.
 § 9. Miljøministeren kan inddrage andre arealer under  

 klitfredning, hvis de ligger inden for 500 m fra den inderste grænse af de  

 strandbredder, der er nævnt i § 8, stk. 2, nr. 1.
 Stk. 2. Miljøministeren kan inddrage andre arealer end dem, der er  

 nævnt i stk. 1 og i § 8, stk. 2, under klitfredning, hvis ejeren fremsætter  

 begæring herom, eller hvis ejeren ikke opfylder påbud efter § 53, stk. 2, om  

 dæmpning af sandflugt eller om begrænsning i anvendelsen af arealerne.
 Stk. 3. Miljøministeren kan i særlige tilfælde ophæve  

 klitfredning.
 § 10. Klitfredning tinglyses på ejendommen.
 § 11. Miljøministeren kan for at forebygge sandflugt give påbud om  

 anvendelsen af klitfredede arealer og nedlægge forbud mod visse former for  

 anvendelse.
 Stk. 2. Miljøministeren kan nedlægge veje og stier på klitfredede  

 arealer, hvis der er anden fornøden vejadgang til den ejendom, nedlæggelsen  

 vedrører.
 Stk. 3. Der må ikke gives adgang til nye ejendomme ad veje, der  

 fører over klitfredede arealer.
Fortidsminder § 12. Der må ikke foretages ændring i tilstanden af  

 fortidsminder.
Der må heller ikke foretages udstykning, matrikulering eller  

 arealoverførsel, der fastlægger skel gennem fortidsminder.
 Stk. 2. De typer af fortidsminder, der er omfattet af beskyttelsen  

 efter stk. 1, er optaget i bilaget til loven.
Stk. 3. I bilaget til loven er fastsat, at visse typer af  

 fortidsminder kun er omfattet af forbudet i stk. 1, når ejeren har modtaget  

 en meddelelse fra miljøministeren om deres tilstedeværelse.
For fortidsminder  

 under terræn eller under bygninger kan miljøministeren i forbindelse med  

 meddelelsen bestemme, at beskyttelsen efter stk. 1 udstrækkes til  

 ejendomsskellet.
 Stk. 4. Miljøministeren oplyser på begæring, hvilke beskyttede  

 fortidsminder der findes på en ejendom, og hvilken udstrækning de har.
 Stk. 5. Miljøministeren kan lade en meddelelse efter stk. 3 om  

 tilstedeværelsen af et fortidsminde tinglyse på ejendommen.
§ 13. På fortidsminder og inden for en afstand af 2 m fra dem må  

 der ikke foretages jordbehandling, gødes eller plantes.
Der må heller ikke  

 anvendes metaldetektor.
 § 14. Der må ikke foretages ændring i tilstanden af fortidsminder  

 på havbunden, hvis de befinder sig i territorialfarvandet eller på  

 kontinentalsoklen, dog ikke ud over 24 sømil fra de basislinier, hvorfra  

 bredden af det ydre territorialfarvand måles.
 Stk. 2. Vrag af skibe, der må antages at være gået tabt for til  

 enhver tid mere end 100 år siden, samt skibsladninger og dele fra sådanne  

 skibsvrag må ikke ændres eller fjernes, hvis de befinder sig i det område,  

 der er nævnt i stk. 1, i vandløb eller i søer.
 Stk. 3. Miljøministeren registrerer fortidsminder og vrag m.v.,  

 der er omfattet af stk. 1 eller 2. Fund af sådanne fortidsminder og vrag m.v.  

 skal straks anmeldes til ministeren.
 Stk. 4. Miljøministeren kan fastsætte regler om beskyttelse af  

 fortidsminder og vrag m.v., der er omfattet af stk. 1 eller 2.  

 Miljøministeren kan herunder fastsætte, at der ikke må foretages ændring af  

 bundforholdene, optagning af grus eller sand, dumpning eller opfyldning,  

 opankring eller andre foranstaltninger.
Beskyttelseslinier Strande § 15. Der må ikke foretages ændring i tilstanden af strandbredder  

 og af andre kyststrækninger, der ligger inden for en afstand af 100 m fra  

 begyndelsen af den sammenhængende landvegetation.
Der må ikke etableres hegn,  

 placeres campingvogne og lignende.
Der må heller ikke foretages udstykning,  

 matrikulering eller arealoverførsel, hvorved der fastlægges skel.
Stk. 2. Forbudet i stk. 1 gælder ikke for 1) landbrugsmæssig drift bortset fra tilplantning, 2) gentilplantning af skovarealer og beplantning i eksisterende haver, 3) sædvanlig hegning på jordbrugsejendomme, 4) bestående forsvarsanlæg, 5) havneanlæg og de landarealer, der ved lokalplan er udlagt til  

 havneformål, 6) kyststrækninger, der er klitfredede, jf. § 8 og § 9, og 7) andre områder, der efter den hidtidige lovgivning har været undtaget.
Stk. 3. Miljøministeren kan fastsætte regler om, at stk. 1 ikke  

 skal gælde for nærmere angivne arter af anlæg, der tillige vedrører  

 søterritoriet.
Det samme gælder for diger, høfder, bølgebrydere og andre  

 anlæg, som kræver tilladelse i henhold til lov om kystbeskyttelse.
Søer og åer § 16. Der må ikke placeres bebyggelse, campingvogne og lignende  

 eller foretages beplantning eller ændringer i terrænet inden for en afstand  

 af 150 m fra søer med en vandflade på mindst 3 ha og de vandløb, der er  

 registreret med en beskyttelseslinie i henhold til den tidligere lovgivning.
Stk. 2. Forbudet i stk. 1 gælder ikke for 1) foranstaltninger, der efter lov om vandløb er meddelt påbud om eller  

 tilladelse til, 2) gentilplantning af skovarealer og beplantning i eksisterende haver, 3) bestående forsvarsanlæg, 4) havneanlæg og de landarealer, der ved lokalplan er udlagt til  

 havneformål, 5) driftsbygninger, der er nødvendige for jordbrugs- og fiskerierhvervene,  

 og 6) andre områder, der efter den hidtidige lovgivning har været undtaget.
Skove § 17. Der må ikke placeres bebyggelse, campingvogne og lignende  

 inden for en afstand af 300 m fra skove.
For privatejede skove gælder dette  

 kun, hvis arealet udgør mindst 20 ha sammenhængende skov.
Stk. 2. Forbudet i stk. 1 gælder ikke for 1) bestående forsvarsanlæg, 2) havneanlæg og de landarealer, der ved lokalplan er udlagt til  

 havneformål, 3) driftsbygninger, der er nødvendige for jordbrugs- og fiskerierhvervene,  

 og 4) andre områder, der efter den hidtidige lovgivning har været undtaget.
Fortidsminder § 18. Der må ikke foretages ændring i tilstanden af arealet inden  

 for 100 m fra fortidsminder, der er beskyttet efter bestemmelserne i § 12.  

 Der må ikke etableres hegn, placeres campingvogne og lignende.
Stk. 2. Forbudet i stk. 1 gælder ikke for 1) landbrugsmæssig drift bortset fra tilplantning, 2) gentilplantning af skovarealer, der ligger uden for det areal, der er  

 nævnt i § 13, og beplantning i eksisterende haver og 3) sædvanlig hegning på jordbrugsejendomme.
 Stk. 3. Stk. 1 gælder ikke for de typer af fortidsminder, der er  

 nævnt i kapitel 1, nr. 10, og i kapitel 3 i bilaget til loven.
Kirker § 19. Der må ikke opføres bebyggelse med en højde over 8,5 m  

 inden for en afstand af 300 m fra en kirke, medmindre kirken er omgivet af  

 bymæssig bebyggelse i hele beskyttelseszonen.
Kapitel 3 Anlæg i det åbne land Offentlige anlæg § 20. Offentlige anlæg i det åbne land skal placeres og udformes  

 således, at der i videst muligt omfang tages hensyn til de landskabelige  

 værdier og de øvrige interesser, der er nævnt i § 1.
 Stk. 2. Miljøministeren kan fastsætte regler om, at placering og  

 udformning af nærmere angivne kategorier af offentlige anlæg skal godkendes  

 af miljøministeren eller amtsrådet.
Friluftsreklamer § 21. I det åbne land må der ikke anbringes plakater,  

 afbildninger, fritstående skilte, lysreklamer og andre indretninger i  

 reklame- og propagandaøjemed.
Stk. 2. Forbudet i stk. 1 omfatter ikke 1) virksomhedsreklamer, som anbringes i umiddelbar tilknytning til  

 virksomheden, når de ikke virker dominerende i landskabet og ikke er synlige  

 over store afstande, 2) trafikpropaganda, der er godkendt af Rådet for Større  

 Færdselssikkerhed, 3) plakater, der opsættes i forbindelse med folketingsvalg, valg til  

 kommunale eller andre offentlige råd eller folkeafstemninger, og 4) mindre oplysningsskilte vedrørende næringsdrift eller virksomhed opsat  

 på egen ejendom eller ved indkørsel til egen ejendom fra nærmeste offentlige  

 vej eller private fællesvej.
De nærmere regler herom fastsættes af  

 miljøministeren.
 Stk. 3. Amtsrådet kan tillade, at der anbringes reklamer på  

 idrætsanlæg.
Kapitel 4 Offentlighedens adgang til naturen Strande § 22. Strandbredder og andre kyststrækninger mellem daglig  

 lavvandslinie og den sammenhængende landvegetation er åbne for færdsel til  

 fods, kortvarigt ophold og badning.
Adgang sker på eget ansvar.
Det er  

 tilladt kortvarigt at have en båd uden motor liggende på strandbredden.
I  

 perioden 1. april-30. september skal hunde føres i snor.
Stk. 2. Reglen i stk. 1 omfatter ikke arealer, der inden den 1.  

 januar 1916 er udlagt som have eller inddraget under en erhvervsvirksomhed,  

 der drives på ejendommen.
Det samme gælder forsvarsanlæg og havneanlæg.
 Stk. 3. Offentlighedens adgang må ikke forhindres eller  

 vanskeliggøres.
 Stk. 4. På privatejede strandbredder og kyststrækninger må ophold  

 og badning ikke finde sted inden for 50 m fra beboelsesbygninger.
Skove § 23. Skove er åbne for færdsel til fods og på cykel samt for  

 ophold, hvis der er lovlig adgang dertil.
Det gælder dog ikke for  

 skovarealer, der er afmærket som militære anlæg.
Adgang sker på eget ansvar.  

 Hunde skal føres i snor.
Stk. 2. Offentlighedens adgang må ikke forhindres eller  

 vanskeliggøres.
Der må ikke opsættes usædvanlige hegn omkring skove.
 Stk. 3. Ejeren kan forbyde adgang på dage, hvor der holdes jagt,  

 eller i områder, hvor der foregår intensivt skovningsarbejde.
 Stk. 4. Enhver, der færdes i skoven på anden måde end tilladt, har  

 pligt til at oplyse navn og bopæl på forlangende af skovejeren eller dennes  

 repræsentant.
Stk. 5. I privatejede skove må færdsel til fods kun ske ad stier  

 og anlagte veje og færdsel på cykel kun ad befæstede stier og anlagte veje.  

 Der er kun adgang fra kl. 7 til solnedgang, og ophold må ikke finde sted  

 inden for 150 m fra beboelses- og driftsbygninger.
Ejeren af privatejede  

 skove på mindre end 5 ha kan dog ved skiltning efter bestemmelserne i mark-  

 og vejfredslovens § 17 fastsætte indskrænkninger i offentlighedens adgang.
 Stk. 6. Reglerne i stk. 5 gælder ikke for skove, der ejes af  

 offentlige stiftelser.
Udyrkede arealer § 24. Udyrkede arealer er åbne for færdsel til fods og ophold,  

 hvis der er lovlig adgang dertil.
Adgang sker på eget ansvar.
Hunde skal  

 føres i snor.
 Stk. 2. Ejeren kan forbyde adgang på dage, hvor der holdes jagt,  

 eller i områder, hvor der foregår intensivt landbrugsarbejde.
Stk. 3. Til privatejede, udyrkede arealer er der kun adgang fra  

 kl. 7 til solnedgang.
Ophold må ikke finde sted inden for 150 m fra  

 beboelses- og driftsbygninger.
Stk. 4. Bestemmelsen i stk. 1, 1. punktum, gælder ikke privatejede  

 arealer, der i deres helhed er forsvarligt hegnede.
Bestemmelsen gælder  

 heller ikke de bræmmer langs vandløb og søer, som efter lov om vandløb skal  

 holdes udyrkede, medmindre de grænser op til arealer, der er åbne for  

 offentlighedens adgang.
Klitfredede arealer § 25. Klitfredede arealer, jf. § 8 og § 9, er åbne for færdsel  

 til fods og kortvarigt ophold, hvis der er lovlig adgang dertil.
Adgang sker  

 på eget ansvar.
Hunde skal føres i snor.
 Stk. 2. På privatejede, klitfredede arealer må ophold ikke finde  

 sted inden for 50 m fra beboelsesbygninger.
Veje og stier § 26. Anlagte veje og befæstede stier i det åbne land er åbne for  

 færdsel til fods og på cykel.
Adgang sker på eget ansvar.
 Stk. 2. Ejeren kan ved skiltning efter bestemmelserne i mark- og  

 vejfredslovens § 17 helt eller delvis forbyde færdsel, hvis den er til gene  

 for den erhvervsmæssige udnyttelse af ejendommen, hvis den i særlig grad  

 generer privatlivets fred, eller hvis der er behov for beskyttelse af plante-  

 og dyreliv.
 Stk. 3. Ejeren kan på samme måde forbyde færdsel ad private  

 enkeltmandsveje og -stier på dage, hvor der holdes jagt, eller hvor færdslen  

 på grund af intensivt landbrugsarbejde kan være forbundet med fare.
 Stk. 4. Amtsrådet kan helt eller delvis tilsidesætte et forbud mod  

 færdsel for gennemgående vejes og stiers vedkommende.
Andre bestemmelser § 27. Amtsrådet, for statsejede arealer miljøministeren, kan  

 bestemme, at arealer, der er omfattet af §§ 22-26, helt eller delvis lukkes  

 for offentlighedens adgang, hvis særlige forhold taler derfor.
 Stk. 2. Miljøministeren kan forbyde offentlighedens adgang på  

 klitfredede arealer, hvor der er fare for sandflugt.
 Stk. 3. Miljøministeren kan fastsætte regler om offentlighedens  

 adgang til de arealer, der er omfattet af §§ 22-26.
Stk. 4. Miljøministeren kan fastsætte regler, hvorefter  

 offentligheden sikres en videregående adgang til statsejede arealer end nævnt  

 i §§ 22-26. Ministeren kan endvidere fastsætte regler, hvorefter  

 offentligheden sikres en videregående adgang end nævnt i § 23 til skove, der  

 ejes af kommuner, folkekirken eller offentlige stiftelser.
Der kan fastsættes  

 regler om, at videregående adgang betinges af en afgift.
 Stk. 5. Miljøministeren kan fastsætte regler om dækning af skader,  

 der opstår som følge af offentlighedens adgang til private skove, udyrkede  

 arealer samt veje og stier.
Affald § 28. På fremmed ejendom må der ikke uden ejerens tilladelse  

 henkastes eller anbringes affald eller lignende.
Sejlads § 29. Miljøministeren kan fastsætte regler, hvorefter  

 ikkeerhvervsmæssig sejlads og anden færdsel på søterritoriet og efter  

 anmodning fra vedkommende amtsråd på vandløb og søer forbydes helt eller  

 delvis.
 Stk. 2. Miljøministeren kan fastsætte regler om offentlighedens  

 sejlads og anden færdsel på søer, der ejes af staten.
Kapitel 5 Beskyttelse af plante- og dyrearter m.v.
§ 30. Miljøministeren kan fastsætte regler med henblik på at  

 beskytte eller regulere udnyttelsen af vilde dyre- og plantearter, herunder  

 regler om konservering, registrering og mærkning af sådanne arter og dele og  

 produkter af disse.
Reglerne kan omfatte arter, der stammer både fra Danmark  

 og fra udlandet.
 Stk. 2. Miljøministeren kan bestemme, at den, der udnytter vilde  

 dyre- og plantearter erhvervsmæssigt, skal have autorisation hertil.  

 Miljøministeren kan fastsætte regler for sådanne autorisationsordninger.
 Stk. 3. Miljøministeren kan fastsætte regler om kontrol med eller  

 forbud mod indførsel af bestemte arter af vilde dyr, der frembyder risiko for  

 mennesker.
§ 31. Dyr, der ikke findes naturligt vildtlevende i Danmark, må  

 ikke udsættes i naturen uden miljøministerens tilladelse.
Dette gælder også  

 for søterritoriet og fiskeriterritoriet som fastlagt efter lov om Danmarks  

 Riges fiskeriterritorium.
 Stk. 2. Miljøministeren kan med henblik på at værne naturen  

 fastsætte regler om udsætning af bestemte dyr, der ikke findes naturligt  

 vildtlevende i Danmark.
 Stk. 3. Miljøministeren kan med henblik på at værne naturen  

 fastsætte regler om, at bestemte planter, som ikke findes naturligt  

 vildtvoksende i Danmark, kun må udplantes eller sås med særlig tilladelse.
 § 32. Rørskær i perioden 1. marts-31. oktober må kun ske med  

 tilladelse fra miljøministeren.
Kapitel 6 Fredning Oversigt § 33. Fredningsnævnet kan til varetagelse af de formål, der er  

 nævnt i § 1, gennemføre fredning af landarealer og ferske vande efter  

 reglerne i dette kapitel.
Stk. 2. Fredningsnævnets beslutning om fredning kan efter reglerne  

 i § 43 indbringes for Naturklagenævnet.
Naturklagenævnets beslutning om  

 erstatning kan indbringes for Taksationskommissionen efter reglerne i § 45.
 Stk. 3. En fredningssag kan rejses af miljøministeren, amtsrådet,  

 kommunalbestyrelsen eller Danmarks Naturfredningsforening.
 Stk. 4. Amtsrådet yder efter anmodning bistand til  

 fredningsnævnet, Naturklagenævnet og Taksationskommissionen under disse  

 myndigheders behandling af sager efter dette kapitel.
 Stk. 5. For det tab, som en fredning påfører en ejer, bruger eller  

 indehaver af en anden rettighed over en fredet ejendom, ydes der erstatning  

 efter reglerne i § 39.
Foreløbigt forbud § 34. Miljøministeren eller amtsrådet kan nedlægge forbud mod en  

 anvendelse af en ejendom eller mod, at der retligt eller faktisk etableres  

 forhold, som strider mod en påtænkt fredning.
 Stk. 2. Forbudet skal meddeles de berørteejere og tinglyses på de  

 pågældende ejendomme, og der skal foretages offentlig bekendtgørelse herom.
 Stk. 3. Forbudet gælder fra offentliggørelsen heraf, og indtil der  

 er foretaget offentlig bekendtgørelse af et forslag til fredning, jf. § 37,  

 dog længst i et år.
Fredningsnævn § 35. Miljøministeren nedsætter et fredningsnævn for hvert amt.  

 For Københavns Amt, Københavns Kommune og Frederiksberg Kommune nedsættes et  

 fælles fredningsnævn.
Stk. 2. Et fredningsnævn består af 1) en formand, der skal være dommer, og som udpeges af miljøministeren, 2) et medlem, der vælges af amtsrådet, og 3) et medlem, der vælges af kommunalbestyrelsen i den kommune, hvori det  

 pågældende areal er beliggende.
Stk. 3. I Københavns og Frederiksberg Kommuner vælger vedkommende  

 kommunalbestyrelse 1 medlem.
Det andet medlem udpeges af miljøministeren.
Stk. 4. Samtidig med udpegning og valg af medlemmer udpeges og  

 vælges en suppleant for hvert medlem.
Suppleanten for formanden skal være  

 dommer.
Stk. 5. Formanden og dennes suppleant udpeges for en periode, der  

 bestemmes af miljøministeren.
De to øvrige medlemmer vælges for den kommunale  

 valgperiode.
Stk. 6. Indtil et nyt fredningsnævn er nedsat efter kommunalvalg,  

 opretholdes nævnet med dets hidtidige sammensætning.
Miljøministeren kan i  

 øvrigt tillade, at nævnet afslutter behandlingen af en verserende sag.
Stk. 7. Angår en fredningssag et område, der ligger i flere amter,  

 henviser miljøministeren sagen til et af fredningsnævnene.
Dette nævn  

 tiltrædes da af de pågældende amtsråds- og kommunalbestyrelsesvalgte  

 medlemmer af det andet nævn.
 Stk. 8. Miljøministeren kan bestemme, at beføjelserne som formand  

 under nævnets behandling af en fredningssag skal udøves af suppleanten for  

 formanden, selv om formanden ikke er forhindret i at deltage i sagen.
 Stk. 9. Miljøministeren fastsætter en forretningsorden for  

 fredningsnævnene.
Stk. 10. Vederlag til nævnsformændene betales af staten.
Alle  

 øvrige udgifter vedrørende et fredningsnævn betales af vedkommende  

 amtskommune.
Der ydes diæter, erstatning for dokumenteret tabt  

 arbejdsfortjeneste og befordringsgodtgørelse m.v. efter reglerne i lov om  

 kommunernes styrelse til de medlemmer, der er nævnt i stk. 2, nr. 2 og nr. 3.
Behandling af fredningssager § 36. En fredningssag rejses ved indsendelse af et  

 fredningsforslag til fredningsnævnet.
Forslaget skal indeholde  

 fredningsbestemmelser for et nærmere angivet område, oplysning om  

 matrikelbetegnelsen for de ejendomme, der er omfattet af forslaget, samt en  

 redegørelse for forslagets baggrund.
 § 37. Fredningsnævnet foretager offentlig bekendtgørelse af sagens  

 rejsning og sender fredningsforslaget til ejerne og brugerne af de ejendomme,  

 der omfattes af forslaget, til statslige og kommunale myndigheder, hvis  

 interesser berøres af forslaget, samt til organisationer m.v., som antages at  

 have en væsentlig interesse i forslaget.
 Stk. 2. Når der er foretaget offentlig bekendtgørelse, må der ikke  

 foretages noget, som strider mod de foreslåede fredningsbestemmelser.
Stk. 3. Under behandlingen af en fredningssag afholder  

 fredningsnævnet mindst eet offentligt møde om sagen.
Fredningsnævnet  

 bekendtgør mødet på samme måde, som sagens rejsning blev bekendtgjort.
 Stk. 4. Til et møde som nævnt i stk. 3 indbyder fredningsnævnet i  

 det mindste de i stk. 1 nævnte samt dem, der har fremsat anmodning over for  

 fredningsnævnet om at blive indbudt til møde i den pågældende sag.
 Stk. 5. Indsigelser imod eller ændringsforslag til et  

 fredningsforslag samt krav om erstatning i anledning af fredningen skal  

 fremsættes under et møde eller skriftligt over for fredningsnævnet.
Fredningsbestemmelser § 38. En fredning skal indeholde en bestemmelse om formålet med  

 fredningen.
 Stk. 2. En fredning kan gå ud på bevaring af den nuværende  

 tilstand eller tilvejebringelse af en bestemt tilstand, der herefter skal  

 bevares, og den kan regulere offentlighedens færdsel i området.
 Stk. 3. En fredning kan indeholde de bestemmelser, herunder de  

 påbud og forbud vedrørende arealernes anvendelse, der skønnes nødvendige, for  

 at fredningsformålet kan opnås.
 Stk. 4. En fredning kan bestemme, at en fast ejendom eller en del  

 af en fast ejendom skal afstås til det offentlige.
 Stk. 5. Det kan i en fredning bestemmes, at forbudene i § 3, § 4  

 og §§ 15-19 ikke skal gælde i det omfang, forholdet er reguleret af  

 fredningen.
 Stk. 6. En fredning skal angive, i hvilket omfang den træder i  

 stedet for tilladelse m.v. efter reglerne i denne lov eller efter regler i  

 anden lovgivning.
 Erstatning m.v.
§ 39. Fredningsnævnet fastsætter erstatning til ejere, brugere og  

 andre indehavere af rettigheder over de fredede ejendomme for det tab, som  

 fredningen påfører dem.
Erstatning til andre end ejere og brugere kan kun  

 tilkendes, hvis krav om erstatning er fremsat efter reglerne i § 37, stk. 5.  

 Indeholder fredningsbestemmelserne et påbud til en offentlig myndighed,  

 bestemmer fredningsnævnet, om der i den anledning skal ydes erstatning og med  

 hvilket beløb.
 Stk. 2. Gennemføres fredningen ikke, kan fredningsnævnet efter  

 anmodning tilkende en privat ejer eller bruger en godtgørelse i anledning af  

 tab ved ikke at have kunnet udnytte ejendommen som hidtil i tiden mellem den  

 offentlige bekendtgørelse af fredningsforslaget og beslutningen om, at  

 fredningen ikke skal gennemføres.
Stk. 3. Erstatningsbeløb forrentes fra datoen for fredningsnævnets  

 afgørelse, og indtil erstatningen udbetales, med en årlig rente, der svarer  

 til Danmarks Nationalbanks diskonto.
Under særlige omstændigheder kan  

 fredningsnævnet fastsætte et andet begyndelsestidspunkt for forrentningen.
Fredningsnævnets afgørelse § 40. Fredningsnævnets behandling af en fredningssag afsluttes  

 med, at nævnet træffer afgørelse om, hvorvidt fredningen skal gennemføres,  

 idet nævnet i så fald fastlægger fredningens geografiske udstrækning og  

 fastsætter nærmere fredningsbestemmelser for området, jf. § 38, samt afgør  

 erstatningsspørgsmål m.v., jf. § 39.
 Stk. 2. Fredningsnævnet foretager offentlig bekendtgørelse om  

 sagens afgørelse og sender afgørelsen til dem, der har fået  

 fredningsforslaget tilsendt, jf. § 37, stk. 1, samt til enhver, der under  

 sagen har givet møde for nævnet eller har fremsat ønske om underretning om  

 sagens afgørelse.
 Stk. 3. Fredningsnævnet lader fredningsbestemmelserne tinglyse på  

 de pågældende ejendomme.
 § 41. Når der er sket offentlig bekendtgørelse efter § 40, stk. 2,  

 skal fredningsbestemmelserne overholdes af alle og enhver.
Stk. 2. Hvis fredningsnævnets afgørelse er en afvisning af at  

 gennemføre fredningen eller begrænser fredningsområdet eller  

 fredningsbestemmelserne i forhold til forslaget, opretholdes forslagets  

 retsvirkning efter § 37, stk. 2, indtil Naturklagenævnet har truffet  

 afgørelse i sagen.
Hvis fredningsnævnets afgørelse ikke skal efterprøves af  

 Naturklagenævnet ifølge § 42 og ikke påklages efter § 43, stk. 1, bortfalder  

 forslagets retsvirkning dog, når klagefristen efter § 43, stk. 3, er udløbet.
Stk. 3. Hvis der ved fredningen sker afståelse efter § 38, stk. 4,  

 bortfalder alle rettigheder til eller over det afståede, medmindre andet  

 bestemmes i nævnets afgørelse.
Ved afståelse af en del af en ejendom påhviler  

 det den myndighed, som arealet afstås til, at sørge for udstykning eller  

 arealoverførsel og afholde de udgifter, der er forbundet dermed.
Forelæggelse for Naturklagenævnet § 42. Når den samlede erstatning og godtgørelse i anledning af en  

 fredning overstiger 100.000 kr., skal Naturklagenævnet efterprøve  

 fredningsnævnets afgørelse efter § 40, stk. 1, i dens helhed, uanset om  

 afgørelsen påklages.
Klage til Naturklagenævnet § 43. Fredningsnævnets afgørelse om fredningens gennemførelse, om  

 dens indhold og afgrænsning samt om erstatningen kan påklages til  

 Naturklagenævnet.
Stk. 2. Klageberettiget er 1) ejere og brugere, der skal have afgørelsen tilsendt, 2) enhver, der under sagen har givet møde for nævnet eller fremsat ønske  

 om underretning om sagens afgørelse, 3) statslige og kommunale myndigheder, hvis interesser berøres af  

 forslaget, samt 4) organisationer m.v., som antages at have en væsentlig interesse i  

 forslaget.
 De dele af afgørelsen, der vedrører erstatning efter § 39, stk. 1, eller  

 godtgørelse efter § 39, stk. 2, kan dog kun påklages af den, der anser sig  

 for berettiget til større erstatning eller godtgørelse, eller en myndighed,  

 der skal udrede en del af erstatningen.
 Stk. 3. Reglen i § 87, stk. 1, gælder også for klage til  

 Naturklagenævnet.
 Stk. 4. Klage indgives skriftligt til Naturklagenævnet.
Naturklagenævnets afgørelse § 44. Naturklagenævnet kan ændre fredningsnævnets afgørelse,  

 herunder fredningens geografiske udstrækning, fredningsbestemmelserne og  

 erstatningen.
Dette gælder, uanset hvem der har rejst fredningssagen eller  

 påklaget fredningsnævnets afgørelse, og uanset fredningsforslaget og de  

 forslag og krav, der er fremført for fredningsnævnet og Naturklagenævnet.
Stk. 2. Finder Naturklagenævnet i modsætning til fredningsnævnet,  

 at en foreslået fredning bør gennemføres, kan Naturklagenævnet bestemme, at  

 fredningsnævnet skal optage sagen til fornyet behandling.
Naturklagenævnet  

 kan endvidere bestemme, at en udvidelse af fredningens omfang, der er  

 besluttet af Naturklagenævnet, skal behandles af fredningsnævnet.
 Stk. 3. I særlige tilfælde kan Naturklagenævnet undlade at tage  

 stilling til et erstatningskrav og forelægge spørgsmålet for  

 Taksationskommissionen til afgørelse.
Stk. 4. Naturklagenævnet foretager offentlig bekendtgørelse om sin  

 afgørelse og sender afgørelsen til de berørte ejere og brugere samt andre,  

 der har fremsat ønske herom.
Nævnet lader fredningsbestemmelserne tinglyse på  

 de pågældende ejendomme.
Taksation § 45. Naturklagenævnets afgørelse af et erstatningsspørgsmål kan  

 påklages til den i § 46 nævnte Taksationskommission.
Afgørelser efter § 39,  

 stk. 1, 3. pkt., § 39, stk. 2, og § 49, stk. 3-5, kan dog ikke påklages til  

 Taksationskommissionen.
Stk. 2. Klageberettiget er 1) de ejere og brugere m.v., som har påklaget fredningsnævnets afgørelse  

 af erstatningsspørgsmålet til Naturklagenævnet, eller for hvis vedkommende  

 Naturklagenævnet har skærpet fredningsbestemmelserne eller nedsat  

 erstatningen, og 2) en myndighed, der skal udrede en del af erstatningen.
 Stk. 3. Reglen i § 87, stk. 1, gælder også ved klage til  

 Taksationskommissionen.
 Stk. 4. Klage indgives skriftligt til Naturklagenævnet, der  

 videresender klagen til Taksationskommisionen ledsaget af den påklagede  

 afgørelse og det materiale, der er indgået i sagens bedømmelse.
Taksationskommissionen § 46. Miljøministeren nedsætter en Taksationskommission til  

 behandling af klager efter § 45.
Stk. 2. Taksationskommmissionen består af 1) en formand, der skal være landsdommer, og som udpeges af  

 miljøministeren, 2) et medlem, der udpeges af miljøministeren, og 3) et medlem, der vælges af amtsrådet for det amt, hvori det pågældende  

 areal er beliggende, henholdsvis af Københavns og Frederiksberg  

 kommunalbestyrelser.
 Stk. 3. For hvert af medlemmerne udpeges eller vælges en suppleant  

 efter reglerne i stk. 2.
Stk. 4. Samtlige udpegninger og valg gælder for 4 år.
Nyvalg i  

 løbet af perioden gælder dog kun indtil denne periodes udløb.
 Stk. 5. Miljømininisteren fastsætter en forretningsorden for  

 Taksationskommissionen.
§ 47. Fredningsnævnet, Naturklagenævnet og Taksationskommissionen  

 kan bestemme, at der skal ydes en ejer eller bruger en passende godtgørelse  

 for nødvendige udgifter til sagkyndig bistand under fredningssagens  

 behandling.
En afgørelse efter 1. pkt. kan ikke påklages.
Naturklagenævnets genoptagelse af sagen § 48. I særlige tilfælde kan Naturklagenævnet tage spørgsmålet om  

 fredningens gennemførelse samt om dens indhold og afgrænsning op til fornyet  

 behandling, når Taksationskommissionens afgørelse af erstatningsspørgsmålet  

 foreligger, eller når spørgsmålet er afgjort ved endelig dom, jf. § 88.
Erstatningens udbetaling og fordeling § 49. Miljøministeren sørger for, at tilkendte erstatninger og  

 godtgørelser udbetales.
En erstatning kan først kræves udbetalt, når det er  

 endeligt afgjort, om fredningen skal gennemføres, jf. § 48.
Stk. 2. Når panterettigheder i det afståede bortfalder, jf. § 41,  

 stk. 3, kan udbetaling af erstatning for afståelsen kun ske til ejeren med  

 panthavernes samtykke.
Dette gælder dog ikke i tilfælde, hvor  

 fredningsnævnet, Naturklagenævnet eller Taksationskommissionen skønner, at  

 afståelsen ikke medfører forringelse af pantesikkerheden.
Stk. 3. Staten afholder tre fjerdedele af tilkendte erstatninger  

 og godtgørelser.
Den sidste fjerdedel afholdes af vedkommende amtskommune  

 henholdsvis Københavns og Frederiksberg Kommuner.
Ligger det fredede område i  

 begge de nævnte kommuner, i en af kommunerne og en amtskommune eller i flere  

 amtskommuner, træffer fredningsnævnet eller Naturklagenævnet bestemmelse om  

 fordelingen.
 Stk. 4. Ved fredninger, der hovedsagelig har betydning for en  

 kommune, kan fredningsnævnet eller Naturklagenævnet bestemme, at kommunen  

 helt eller delvis skal afholde den del af erstatningen, som efter stk. 3  

 påhviler staten.
 Stk. 5. Ved fredninger, der har national betydning og medfører  

 store udgifter, kan Naturklagenævnet bestemme, at staten skal afholde indtil  

 ni tiendedele af erstatningen m.v.
Dispensation § 50. Fredningsnævnet kan meddele dispensation fra en foreslået  

 eller fastsat fredningsbestemmelse, når det ansøgte ikke vil stride mod  

 fredningens formål.
Reglerne i § 66 finder tilsvarende anvendelse.
 Stk. 2. Videregående afvigelser fra en fredning end nævnt i stk. 1  

 samt hel eller delvis ophævelse af en fredning kan kun foretages efter  

 reglerne om gennemførelse af fredninger.
 Fredninger på statsejede arealer og på søterritoriet m.v.
 § 51. Til varetagelse af de formål, der er nævnt i § 1, kan  

 miljøministeren ved bekendtgørelse gennemføre fredninger på statsejede  

 arealer samt på søterritoriet og fiskeriterritoriet som fastlagt efter lov om  

 Danmarks Riges fiskeriterritorium.
Stk. 2. Til varetagelse af de formål, der er nævnt i § 1, kan  

 fredningsnævnet i forbindelse med beslutninger om fredninger på land  

 gennemføre fredninger på tilgrænsende lavvandede dele af søterritoriet, når  

 der knytter sig en særlig interesse i at medtage disse områder under  

 fredningen.
Bestemmelserne i § 33, stk. 2-4, §§ 35-38, §§ 40-44 og § 50  

 finder også anvendelse for fredninger på søterritoriet.
Kapitel 7 Naturpleje og sandflugtsbekæmpelse § 52. Amtskommuner og kommuner, som ejer ikke fredede arealer,  

 der omfattes af bestemmelserne i § 3, § 4, stk. 1, § 12 og § 13, skal pleje  

 disse.
Dette gælder dog ikke for vandløb og søer.
 Stk. 2. Miljøministeren kan fastsætte regler om pleje af fredede  

 arealer til supplering af de fastsatte fredningsbestemmelser samt regler om  

 pleje af fortidsminder.
 § 53. Miljøministeren iværksætter de foranstaltninger, som er  

 nødvendige for at dæmpe sandflugt på de klitfredede arealer, der er nævnt i §  

 8 og § 9.
Stk. 2. Miljøministeren kan påbyde ejeren af et areal, der ikke er  

 klitfredet efter § 8 eller § 9, for egen regning at udføre de  

 foranstaltninger, som er nødvendige for at dæmpe sandflugt.
Miljøministeren  

 kan påbyde, at ejerens anvendelse af arealet begrænses.
Stk. 3. Såfremt et påbud ikke efterkommes rettidigt, kan  

 miljøministeren umiddelbart lade arbejdet udføre på ejerens regning.
Det  

 samme gælder, hvis arbejdet ikke kan afvente gennemførelsen af et påbud.
§ 54. Udgifterne ved dæmpningsarbejder på klitfredede arealer  

 afholdes med fem sjettedele af staten og en sjettedel af kommunen.
Udgifterne  

 ved dæmpningsarbejder på statens arealer afholdes dog alene af staten.
Kapitel 8 Naturforvaltning Erhvervelse, lån og tilskud m.v.
§ 55. På de årlige finanslove fastsættes en beløbsramme, inden  

 for hvilken miljøministeren kan 1) erhverve fast ejendom og afholde drifts- og anlægsudgifter på  

 erhvervede ejendomme, bl.a. til tilplantning, 2) yde lån til amtskommuner, kommuner eller almennyttige foreninger,  

 stiftelser, institutioner m.v. til erhvervelse af fast ejendom og 3) yde lån og tilskud til amtskommuner, kommuner, almennyttige foreninger,  

 stiftelser, institutioner m.v. samt private ejendomsejere til bevaring, pleje  

 og genopretning af naturområder og til forbedring af mulighederne for  

 friluftslivet.
 Stk. 2. Miljøministeren kan sælge fast ejendom.
Stk. 3. Tilskud efter stk. 1, nr. 3, kan gøres betinget af, at der  

 indgås aftaler om naturbevaring, naturgenopretning og offentlighedens adgang.  

 Sådanne aftaler kan tinglyses på ejendommen.
Tinglyste aftaler er bindende  

 for ejere og indehavere af rettigheder over ejendommene, uanset hvornår  

 retten er stiftet.
 Stk. 4. Miljøministeren kan erstatte de skader, der måtte opstå  

 som følge af en aftalt offentlig adgang til en privat ejendom.
 Stk. 5. Miljøministeren kan fastsætte nærmere regler for  

 administrationen af stk. 1 og 4.
 § 56. Finansministeren fastsætter vilkårene for lån, der ydes  

 efter § 55, stk. 1, nr. 2 og 3.
 Stk. 2. Miljøministeren kan efter forhandling med finansministeren  

 modtage gaver til opfyldelse af lovens formål.
Forkøbsret § 57. Miljøministeren kan bestemme, at ejendomme i landzone eller  

 sommerhusområder, der er særlig egnede til opfyldelse af lovens formål,  

 pålægges forkøbsret for staten.
 Stk. 2. Ejeren af den pågældende ejendom underrettes om  

 forkøbsretten, der tinglyses på ejendommen.
 Stk. 3. Forkøbsretten respekterer private forkøbsrettigheder og  

 køberettigheder, der er tinglyst før den 17. november 1988, men går i øvrigt  

 forud for andre rettigheder over ejendommen, uanset hvornår de er stiftet.
§ 58. Forkøbsretten gælder ved enhver enhvervelse af ejendommen  

 eller dele af ejendommen.
Forkøbsretten kommer dog ikke til anvendelse, 1) når staten, en amtskommune eller en kommune erhverver ejendommen til  

 andre formål end denne lovs, 2) når ejendommen erhverves af en person ved arv, ved overtagelse til  

 hensidden i uskiftet bo eller ved deling af fællesbo, eller 3) når erhververen er den hidtidige ejers ægtefælle eller er beslægtet  

 eller besvogret med den hidtidige ejer i op- eller nedstigende linie eller i  

 dennes sidelinie så nær som søskende eller deres børn.
 § 59. Reglerne i §§ 21-26 i lov om statens fremskaffelse af jord  

 og udlån til jordbrugsmæssige formål m.m. finder tilsvarende anvendelse, når  

 der er pålagt forkøbsret efter § 57, idet miljøministeren træder i stedet for  

 landbrugsministeren og Taksationskommissionen, jf. § 46, træder i stedet for  

 vejtaksationsmyndighederne.
 Stk. 2. Fristen for at gøre forkøbsretten gældende fastsættes dog  

 til 8 uger i sager i medfør af denne lov.
Ekspropriation § 60. Miljøministeren kan ekspropriere ejendom i landzone eller  

 sommerhusområder, når det er af væsentlig betydning at råde over ejendommen  

 for at gennemføre foranstaltninger på grundlag af en planlægning til fremme  

 af lovens formål.
 Stk. 2. Ekspropriation efter stk. 1 kan dog ikke anvendes til at  

 fremme statslig skovtilplantning.
 Stk. 3. Ved gennemførelse af ekspropriation efter stk. 1 finder  

 reglerne i § 39, stk. 1 og 3, § 43, § 44, stk. 1, 3 og 4, § 45, § 47 og § 49,  

 stk. 2, tilsvarende anvendelse med de fornødne modifikationer, idet  

 miljøministeren træder i stedet for fredningsnævnet.
Naturforvaltningsudvalget § 61. Miljøministeren nedsætter et udvalg, som er rådgivende for  

 ministeren i sager af større betydning efter § 55, stk. 1 og 2, § 57, stk. 1,  

 og § 60, stk. 1.
 Stk. 2. Efter indstilling udpeger miljøministeren et medlem fra  

 Finansministeriet, Landbrugsministeriet, Amtsrådsforeningen i Danmark,  

 Kommunernes Landsforening, Danmarks Naturfredningsforening, Friluftsrådet, De  

 danske Landboforeninger, Danske Husmandsforeninger, Tolvmandsforeningerne,  

 Danmarks Jægerforbund, Dansk Skovforening, Dansk Ornitologisk Forening og  

 Danmarks Sportsfiskerforbund.
 Stk. 3. Miljøministeren udpeger desuden 2 medlemmer med  

 henholdsvis naturvidenskabelig og kulturhistorisk ekspertise, et medlem, der  

 repræsenterer dansk turisme, samt udvalgets formand og yderligere et antal  

 medlemmer fra Miljøministeriet.
 Stk. 4. Miljøministeren fastsætter en forretningsorden for  

 udvalget.
Kapitel 9 Naturovervågning, rådgivning m.m.
 § 62. Miljøministeren overvåger i samarbejde med amtsrådene samt  

 andre berørte offentlige myndigheder og institutioner naturens tilstand.
 Stk. 2. Miljøministeren kan fastsætte nærmere regler om, hvorledes  

 overvågningen skal udføres.
 § 63. Miljøministeren forestår rådgivnings-, vejlednings- og  

 informationsvirksomhed om nationale og internationale  

 naturbeskyttelsesspørgsmål over for andre myndigheder og private.
 Stk. 2. Miljøministeren kan fastsætte retningslinier for  

 amtsrådenes naturvejledningsarbejde.
 § 64. Miljøministeren kan nedsætte sagkyndige råd til at rådgive  

 myndighederne i spørgsmål inden for lovens område.
Stk. 2. Amtsrådet nedsætter et råd med repræsentanter for de  

 berørte interesser til at rådgive i spørgsmål vedrørende amtsrådets  

 administration af loven.
Ved rådets sammensætning skal der tilstræbes en  

 afbalanceret repræsentation fra henholdsvis erhvervsorganisationer og natur-  

 og friluftsorganisationer.
Kapitel 10 Administration Dispensation m.v.
 § 65. Miljøministeren kan i særlige tilfælde gøre undtagelse fra  

 bestemmelserne i § 8, stk. 1, § 11, stk. 3, § 12, stk. 1, § 13 og § 14, stk.  

 1 og 2.
 Stk. 2. Amtsrådet kan gøre undtagelse fra bestemmelsen i § 19 og i  

 landzone fra § 16, stk. 1, og § 17, stk. 1.
 Stk. 3. Amtsrådet kan i særlige tilfælde gøre undtagelse fra  

 bestemmelserne i § 3, stk. 1-3, § 4, stk.1, § 15, stk. 1, og § 18, stk. 1.  

 Miljøministeren kan bestemme, at amtsrådet skal indhente en udtalelse fra  

 ministeren, før amtsrådet træffer afgørelse vedrørende § 18, stk. 1.
 Stk. 4. Kommunalbestyrelsen kan i byzone og sommerhusområder gøre  

 undtagelse fra bestemmelserne i § 16, stk. 1, og § 17, stk. 1. Den pågældende  

 skovejer skal underrettes, før der træffes afgørelse om undtagelse fra § 17,  

 stk. 1.
§ 66. Betingelser, der knyttes til en tilladelse, er bindende for  

 ejere og indehavere af andre rettigheder over ejendommen uden hensyn til,  

 hvornår retten er stiftet.
Myndigheden lader på ansøgerens bekostning  

 betingelser af varig interesse tinglyse på den pågældende ejendom.
 Stk. 2. En tilladelse bortfalder, hvis den ikke er udnyttet inden  

 3 år efter, at den er meddelt, eller ikke har været udnyttet i tre på  

 hinanden følgende år.
Andre administrative bestemmelser § 67. Miljøministeren kan beslutte at overtage amtsrådets eller  

 kommunalbestyrelsens beføjelser efter loven i sager, der berører andre  

 myndigheders lovbestemte opgaver eller har større betydning.
 Stk. 2. Miljøministeren kan fastsætte regler om amtsrådets  

 administration af § 21, stk. 3, § 27, stk. 1, og § 65, stk. 2 og 3, samt om  

 kommunalbestyrelsens administration af § 65, stk. 4.
§ 68. Miljøministeren kan pålægge amtsråd og kommunalbestyrelser  

 at tilvejebringe oplysninger, herunder kortmateriale, til brug for vurdering  

 af forhold, der er omfattet af loven.
Oplysningerne kan forlanges afgivet i  

 en bestemt form.
 Stk. 2. Miljøministeren kan udarbejde landsdækkende oversigter  

 over fredningsinteresserne.
§ 69. Miljøministeren kan bestemme, at reglerne i §§ 15-18 ikke  

 skal gælde for nærmere angivne områder.
Ministeren kan ændre grænserne for  

 beskyttelsen efter § 18, såfremt det beskyttede areal ikke derved forøges.
 Stk. 2. Miljøministeren kan fastsætte regler om  

 kommunalbestyrelsens offentliggørelse af ministerens afgørelser i henhold til  

 stk. 1.
 § 70. Miljøministeren kan bemyndige en under ministeriet oprettet  

 styrelse eller tilsvarende institution til at udøve de beføjelser, der i  

 denne lov er tillagt ministeren.
 Stk. 2. Miljøministeren kan fastsætte regler om adgangen til at  

 påklage afgørelser, der er truffet i henhold til bemyndigelse efter stk. 1,  

 herunder at afgørelserne ikke skal kunne indbringes for ministeren.
Internationale forpligtelser § 71. Regeringen kan indgå overenskomster med fremmede stater om  

 fælles foranstaltninger til opfyldelse af lovens formål eller til varetagelse  

 af naturbeskyttelsesinteresser uden for landets grænser.
 Stk. 2. Miljøministeren fastsætter regler til opfyldelse af  

 internationale overenskomster, der indgås i henhold til stk. 1.
 Stk. 3. Miljøministeren kan fastsætte regler, der er nødvendige  

 for anvendelsen her i landet af De Europæiske Fællesskabers forordninger  

 vedrørende forhold, der er omfattet af denne lov.
Gebyrer § 72. Miljøministeren kan fastsætte regler om gebyrer til dækning  

 af myndighedernes omkostninger ved administration af loven.
Kapitel 11 Tilsyn § 73. Amtsrådet påser overholdelsen af denne lov og af de regler,  

 der er udstedt efter loven, samt af fredningsbestemmelser.
 Stk. 2. Miljøministeren påser overholdelsen af reglerne i § 8 og §  

 9 om klitfredning.
 Stk. 3. Kommunalbestyrelsen påser i byzone og sommerhusområder  

 overholdelsen af reglerne i § 16 og § 17 om beskyttelseslinier.
 Stk. 4. Miljøministeren kan bestemme, at tilsynet udøves af en  

 anden myndighed.
 Stk. 5. Tilsynsmyndigheden påser, at påbud og forbud efter denne  

 lov efterkommes, og at vilkår, der er fastsat i tilladelser, overholdes.
 Stk. 6. Tilsynsmyndigheden skal foranledige et ulovligt forhold  

 lovliggjort, medmindre forholdet har underordnet betydning.
 Stk. 7. Kommunalbestyrelsen skal foretage indberetning til  

 tilsynsmyndigheden, når kommunalbestyrelsen får kendskab til et ulovligt  

 forhold, som ikke omfattes af stk. 3.
 Stk. 8. Miljøministeren kan fastsætte regler for udøvelsen af  

 tilsynsvirksomheden.
 § 74. Det påhviler den til enhver tid værende ejer eller bruger af  

 en ejendom at berigtige et ulovligt forhold.
Stk. 2. Tilsynsmyndigheden, jf. § 73, kan for ejerens regning lade  

 et påbud om at berigtige et ulovligt forhold tinglyse på ejendommen.
Når  

 forholdet er berigtiget, skal myndigheden lade påbudet aflyse fra tingbogen.
 Stk. 3. Når et ved dom meddelt påbud om at berigtige et ulovligt  

 forhold ikke efterkommes rettidigt og inddrivelse af tvangsbøder ikke kan  

 antages at føre til, at påbudet efterkommes, kan tilsynsmyndigheden foretage  

 det nødvendige til forholdets berigtigelse på den forpligtedes regning.
Stk. 4. Såfremt et ulovligt forhold frembyder fare for  

 opretholdelsen af tilstanden af et område eller for dyr og planter, der er  

 beskyttet i medfør af loven, og et påbud om at berigtige forholdet ikke  

 efterkommes rettidigt, kan tilsynsmyndigheden umiddelbart lade det nødvendige  

 arbejde udføre på den forpligtedes regning.
Politiet yder nødvendig bistand  

 hertil.
 § 75. Miljøministeren kan lade fortidsminder istandsætte, hvis det  

 ikke medfører udgift for ejeren og brugeren af ejendommen, jf. dog stk. 2 og  

 3.
Stk. 2. Beskadiges, ændres eller flyttes et fortidsminde, kan  

 miljøministeren påbyde ejeren og brugeren at genoprette den hidtidige  

 tilstand samt at foretage foranstaltninger, der er nødvendige for at hindre  

 nye beskadigelser.
Såfremt et påbud ikke efterkommes rettidigt, kan  

 miljøministeren umiddelbart lade arbejdet udføre på den forpligtedes regning.
 Stk. 3. Finder miljøministeren, at en genopretning efter stk. 2  

 ikke kan udføres forsvarligt af ejer eller bruger, kan ministeren foretage  

 genopretning for ejerens eller brugerens regning.
 Stk. 4. Reglerne i stk. 2 og 3 kan ikke anvendes, hvis ejer og  

 bruger godtgør, at beskadigelsen ikke skyldes fejl eller forsømmelse hos dem.
§ 76. Myndighederne efter loven eller personer, der af disse  

 myndigheder er bemyndiget hertil, har uden retskendelse adgang til offentlige  

 og private ejendomme for at udøve de beføjelser, der er tillagt dem i medfør  

 af denne lov, herunder for at foretage undersøgelser af betydning for lovens  

 formål.
Tilsvarende gælder lokaliteter, der helt eller delvis benyttes  

 erhvervsmæssigt.
Legitimation skal forevises efter anmodning.
 Stk. 2. Politiet yder nødvendig bistand til at udnytte  

 adgangsretten efter stk. 1.
 Stk. 3. Ved eftersyn af erhvervsvirksomheder skal indehaveren og  

 beskæftigede personer efter anmodning yde myndighederne fornøden vejledning  

 og hjælp.
 § 77. De opgaver og beføjelser, som loven henlægger til amtsrådet,  

 udøves for Københavns og Frederiksberg Kommuners vedkommende af  

 kommunalbestyrelserne.
Kapitel 12 Klage og søgsmål Klage § 78. Amtsrådets og kommunalbestyrelsens afgørelser efter loven  

 eller de regler, der udstedes efter loven, kan påklages efter bestemmelserne  

 i dette kapitel.
Afgørelser efter § 73, stk. 6, kan dog ikke påklages.
Stk. 2. Fredningsnævnets afgørelser efter § 50, stk. 1, kan  

 påklages efter bestemmelserne i dette kapitel.
For klage over  

 fredningsnævnets øvrige afgørelser gælder § 43.
 Stk. 3. Miljøministerens afgørelser efter loven eller efter  

 regler, der udstedes i medfør af loven, kan ikke påklages til anden  

 administrativ myndighed, jf. dog § 60, stk. 3.
 Stk. 4. Miljøministeren kan bestemme, at afgørelser, der træffes  

 af amtsrådet efter regler udstedt efter § 20, stk. 2, ikke skal kunne  

 påklages.
 § 79. Miljøministeren nedsætter et Naturklagenævn, som er  

 klagemyndighed for administrative afgørelser efter reglerne i dette kapitel,  

 og i det omfang det i øvrigt fastsættes i lovgivningen.
 Stk. 2. Nævnet og dets enkelte medlemmer er uafhængige af  

 instruktioner om den enkelte sags behandling og afgørelse.
§ 80. Nævnet består af 1) en formand, 2) 2 medlemmer, der udpeges af Højesteret blandt rettens medlemmer, og 3) et antal medlemmer, der udpeges ved, at hvert af de partier, der er  

 repræsenteret i Finansudvalget, vælger et medlem.
Stk. 2. Som stedfortræder for formanden kan fungere en  

 viceformand.
Formanden og viceformændene skal opfylde de almindelige  

 betingelser for at være landsdommer.
Stk. 3. Samtidig med udpegning og valg af medlemmer efter stk. 1,  

 nr. 2 og 3, udpeges og vælges en suppleant for hvert medlem.
Suppleanten  

 deltager kun i behandlingen og afgørelsen af en sag, når det pågældende  

 medlem er forhindret varigt eller for længere tid.
Stk. 4. De af partierne og Højesteret foretagne valg gælder for 4  

 år.
Nyvalg af medlemmer og suppleanter i løbet af 4-års-perioden gælder dog  

 kun indtil denne periodes udløb.
Når et parti ikke længere er repræsenteret i  

 Finansudvalget, udtræder det pågældende medlem og suppleanten af  

 Naturklagenævnet.
 § 81. Nævnet er beslutningsdygtigt, når mindst halvdelen af  

 medlemmerne, herunder formanden eller en viceformand, er til stede.
Stk. 2. Nævnets afgørelse i de enkelte sager træffes ved  

 almindelig stemmeflerhed.
Ved stemmelighed er formandens henholdsvis  

 viceformandens stemme udslagsgivende.
§ 82. Nævnets afgørelser kan ikke indbringes for anden  

 administrativ myndighed.
Dette gælder dog ikke erstatningstilkendelser i  

 anledning af en fredning eller en ekspropriation.
 § 83. Miljøministeren fastsætter nævnets forretningsorden.
 Stk. 2. Det kan bestemmes i forretningsordenen, at formanden eller  

 efter formandens bemyndigelse en viceformand på nævnets vegne kan henvise en  

 klage til miljøministerens afgørelse.
 § 84. Nævnets administration varetages af et sekretariat, der  

 tillige bistår med forberedelsen og udførelsen af nævnets beslutninger.  

 Nævnet kan i øvrigt indhente vejledende udtalelser fra særligt sagkyndige.
 § 85. Naturklagenævnet afgør klager, der er indgivet af  

 miljøministeren eller indeholder spørgsmål, som efter nævnets vurdering har  

 meget væsentlig interesse i forhold til lovens formål, jf. dog § 43, stk. 1,  

 og § 60, stk. 3. Miljøministeren afgør andre klager.
§ 86. Klageberettiget er 1) adressaten for afgørelsen, 2) offentlige myndigheder, 3) Danmarks Naturfredningsforening og 4) lokale foreninger og lignende, som har en væsentlig interesse i  

 afgørelsen.
§ 87. Klagefristen er 4 uger fra den dag, afgørelsen er meddelt.  

 Er afgørelsen offentligt bekendtgjort, regnes klagefristen dog altid fra  

 bekendtgørelsen.
Hvis klagefristen udløber på en lørdag eller helligdag,  

 forlænges fristen til den følgende hverdag.
Stk. 2. Klage indgives skriftligt til den myndighed, der har  

 truffet afgørelsen.
Myndigheden videresender klagen til Naturklagenævnet  

 ledsaget af den påklagede afgørelse og det materiale, der er indgået i sagens  

 bedømmelse.
 Stk. 3. Tilladelser må ikke udnyttes, før klagefristen er udløbet.  

 Rettidig klage har opsættende virkning for den påklagede afgørelse, medmindre  

 klagemyndigheden bestemmer andet.
 Stk. 4. Miljøministeren kan fastsætte regler om underretning af de  

 klageberettigede.
Søgsmål § 88. Søgsmål til prøvelse af afgørelser efter loven eller de  

 regler, der udstedes efter loven, skal være anlagt inden 6 måneder efter, at  

 afgørelsen er meddelt den pågældende.
Er afgørelsen offentligt bekendtgjort,  

 regnes fristen dog altid fra bekendtgørelsen.
 Stk. 2. Spørgsmål, der kan prøves af Taksationskommissionen, jf. §  

 45, kan ikke indbringes for domstolene, før kommissionens afgørelse  

 foreligger.
 Stk. 3. Søgsmål om fredninger og ekspropriationer efter denne lov  

 anlægges ved den landsret, under hvilken ejendommen er beliggende.
Kapitel 13 Straf m.v.
Straf og konfiskation § 89. Medmindre højere straf er forskyldt efter anden lovgivning,  

 straffes med bøde den, der 1) overtræder § 3, stk. 1, 2 og 3, § 4, stk. 1, § 8, stk. 1, § 12, stk. 1,  

 § 13, § 14, stk. 1 og 2, § 15, stk. 1, § 16, stk. 1, § 17, stk. 1, § 18, stk.  

 1, § 19, § 21, stk. 1, § 28, § 31, stk. 1, § 32, § 37, stk. 2, § 41, stk. 1  

 og 2, eller § 74, stk. 1, 2) færdes og opholder sig på anden måde i naturen end tilladt efter  

 reglerne i kapitel 4, 3) i strid med reglerne i kapitel 4 forhindrer eller vanskeliggør  

 offentlighedens adgang til naturen, 4) undlader at efterkomme forbud eller påbud udstedt efter § 11, stk. 1, §  

 26, stk. 4, § 27, stk. 1 og 2, § 34, stk. 1, § 53, stk. 2, § 73, stk. 6,  

 eller § 75, stk. 2, 5) i strid med § 76, stk. 1, modvirker adgangen til en ejendom eller  

 undlader at efterkomme en anmodning efter § 76, stk. 3, 6) undlader at efterkomme forbud eller påbud, der er udstedt efter regler  

 fastsat i medfør af loven, 7) handler i strid med en fredningsbestemmelse, en fredningskendelse eller  

 en overenskomst om fredning indgået for fredningsnævn eller tilsidesætter  

 forskrifter, der er udstedt i medfør heraf, 8) tilsidesætter vilkår, der er fastsat i en tilladelse eller godkendelse  

 efter loven eller efter regler udstedt efter loven.
Stk. 2. Straffen kan stige til hæfte eller fængsel i indtil 1 år,  

 hvis overtrædelsen er begået forsætligt eller ved grov uagtsomhed, og hvis  

 der ved overtrædelsen er 1) voldt skade på de interesser, som loven tilsigter at beskytte, jf. § 1  

 og § 2, eller fremkaldt fare derfor eller 2) opnået eller tilsigtet en økonomisk fordel for den pågældende selv  

 eller andre, herunder ved besparelser.
 Stk. 3. I regler, der udstedes efter loven, kan der fastsættes  

 straf af bøde for overtrædelse af bestemmelser i reglerne eller for  

 overtrædelse af bestemmelser i forordninger omfattet af § 71, stk. 3. Det kan  

 endvidere fastsættes, at straffen kan stige til hæfte eller fængsel i indtil  

 1 år under de omstændigheder, der er nævnt i stk. 2.
Stk. 4. For overtrædelser, der begås af aktieselskaber,  

 anpartsselskaber, andelsselskaber eller lignende, kan der pålægges selskabet  

 som sådant bødeansvar.
Er overtrædelsen begået af en amtskommune, en kommune  

 eller et kommunalt fællesskab, jf. § 60 i lov om kommunernes styrelse, eller  

 af staten, kan der pålægges den pågældende myndighed eller det kommunale  

 fællesskab bødeansvar.
 Stk. 5. Sker der ikke konfiskation af udbytte, som er opnået ved  

 overtrædelsen, skal der ved udmåling af bøde, herunder tillægsbøde, tages  

 særligt hensyn til størrelsen af en opnået eller tilsigtet økonomisk fordel,  

 jf. stk. 2, nr. 2.
Stk. 6. Er overtrædelsen begået med et motordrevet køretøj, og er  

 såvel føreren som køretøjet hjemmehørende i udlandet, kan køretøjet  

 tilbageholdes af politiet, indtil bøder, sagsomkostninger og erstatningsbeløb  

 er betalt eller der er stillet sikkerhed for betalingen.
Er beløbet ikke  

 betalt inden 2 måneder efter sagens endelige afgørelse, kan der søges  

 fyldestgørelse i køretøjet.
Stk. 7. Med hensyn til iværksættelse af tilbageholdelse efter stk.  

 6 finder reglerne i retsplejeloven om beslaglæggelse af ting, der findes at  

 burde konfiskeres, tilsvarende anvendelse.
Tilbageholdelse kan kun ske, hvis  

 det findes påkrævet for at sikre betaling af beløbet.
Var føreren uberettiget  

 i besiddelse af køretøjet, kan tilbageholdelse ikke ske.
 Stk. 8. Reglerne i stk. 6 og 7 finder ikke anvendelse med hensyn  

 til førere, der er hjemmehørende i Finland, Island, Norge eller Sverige.
 Stk. 9. Forældelsesfristen for strafansvaret er 5 år for  

 overtrædelse m.v. som omhandlet i stk. 1 og for overtrædelser af bestemmelser  

 i regler udstedt efter loven.
Stk. 10. Sagerne behandles som politisager.
Retsmidlerne i  

 retsplejelovens kapitel 73 kan anvendes i samme omfang som i  

 statsadvokatsager.
 § 90. Miljøministeren bestemmer, hvorledes der forholdes med dyr  

 og planter, herunder dele og produkter heraf, der er konfiskeret i  

 forbindelse med overtrædelse af loven eller af regler udstedt efter loven.
§ 91. Hvis vilde dyr eller planter eller produkter heraf er  

 indført i strid med regler, der er udstedt efter § 30, skal udgifter til  

 opbevaring m.v. og til transport af varerne tilbage til oprindelses- eller  

 afsenderlandet efter påkrav fra miljøministeren bæres af den, der har  

 transporteret dem her til landet, eller af den, for hvem varerne er indført,  

 eller som varerne er bestemt for.
Det samme gælder, hvis varerne ankommer her  

 til landet, uden at betingelserne for, at der kan meddeles  

 indførselstilladelse efter de regler, der er nævnt i 1. pkt., er opfyldt.
 Udpantning m.v.
 § 92. Der er udpantningsret for gebyrer efter § 72 og for  

 udgifter, som myndighederne har krav på at få dækket efter § 53, stk. 3, §  

 66, stk. 1, § 74, stk. 2-4, § 75, stk. 2 og 3, samt § 91.
 Stk. 2. Betales de i stk. 1 nævnte gebyrer og udgifter ikke  

 rettidigt, kan der opkræves morarenter på 1,3 pct. i månedlig rente for hver  

 påbegyndt måned fra forfaldstidspunktet.
Kapitel 14 Ikrafttrædelses- og overgangsbestemmelser § 93. Loven træder i kraft den 1. juli 1992.
 Stk. 2. Følgende lovbestemmelser ophæves:
1) lov om naturfredning, jf. lovbekendtgørelse nr. 530 af 10. oktober  

 1984, 2) lov om sandflugtens bekæmpelse, jf. lovbekendtgørelse nr. 168 af 28.  

 april 1982, 3) lov nr. 339 af 24. maj 1989 om naturforvaltning, 4) lov nr. 595 af 13. november 1940 om stianlæg m.v. i Københavnsegnens  

 grønne områder, 5) lov af 30. januar 1861 angående forbud mod at medtage løse hunde i  

 Jægersborg Dyrehave m.v.
 Stk. 3. Bestemmelser om godkendelse af beliggenhedsplan,  

 bygningstegninger, materialer og farvevalg m.m. i de af  

 strandfredningskommissionen tinglyste deklarationer i henhold til § 25, stk.  

 1, sidste pkt., i bekendtgørelse nr. 194 af 16. juni 1961 af lov om  

 naturfredning ophæves.
 § 94. I lov nr. 383 af 7. juni 1989, skovlov, som ændret ved § 13  

 i lov nr. 138 af 7. marts 1990, foretages følgende ændringer:
 1. I § 4 indsættes som stk. 4:
»Stk. 4. Fredskovspligtige arealer kan holdes utilplantede eller i  

 anden særlig drift i det omfang, det bestemmes i en fredning efter lov om  

 naturbeskyttelse.« 2. I § 15, stk. 1, 1. pkt., indsættes efter  

 »naturhistoriske«: », kulturhistoriske«.
 3. I § 17, stk. 3, ændres »naturfredningslovens  

 kapitel V« til: »naturbeskyttelseslovens § 3«.
 4. I § 41, stk. 2, 2. pkt., ændres »8 medlemmer  

 udnævnes af ministeren efter indstilling fra Landbrugsministeriet, Dansk  

 Skovforening (2 medlemmer), De danske Skovdyrkerforeninger, Hedeselskabet,  

 Danmarks Naturfredningsforening (2 medlemmer), Naturfredningsrådet og  

 Friluftsrådet. 3 medlemmer udnævnes af ministeren som repræsentanter for det  

 skovbrugsvidenskabelige område,» til: »8 medlemmer udnævnes af  

 ministeren efter indstilling fra Landbrugsminsteriet, Dansk Skovforening (2  

 medlemmer), De Danske Skovdyrkerforeninger, Hedeselskabet, Danmarks  

 Naturfredningsforening (2 medlemmer) og Friluftsrådet. 4 medlemmer udnævnes  

 af ministeren som repræsentanter for det skovbrugsvidenskabelige område, det  

 naturvidenskabelige område,».
 § 95. I lov om frikommuner, jf. lovbekendtgørelse nr. 644 af 12.  

 september 1991, foretages følgende ændringer:
 1. § 24, stk. 1, nr. 4, affattes således:
 »4) om, hvilke myndigheder der træffer afgørelse efter  

 naturbeskyttelseslovens § 21, stk. 3, § 27, stk. 1, og § 65, stk. 2 og  

 3,».
 2. § 24, stk. 4 og 6, § 25 og § 26, nr. 1,  

 ophæves.
 § 96. I lov nr. 108 af 5. marts 1988 om kystbeskyttelse foretages  

 følgende ændringer:
 1. § 16, stk. 2, nr. 2, affattes således:
»2) til dæmpning af sandflugt.« 2. I § 16, stk. 3, ændres  

 »sandflugtsmyndighederne« til: »miljøministeren«.
 3. I § 17, stk. 1, 2. pkt., ændres »almenhedens ret  

 efter naturfredningslovens § 54, stk. 1,» til: »offentlighedens ret  

 efter naturbeskyttelseslovens § 22,».
 4. § 17, stk. 2, 3. pkt., ophæves.
 § 97. I lov om hegn, jf. lovbekendtgørelse nr. 799 af 11. december  

 1987, som ændret ved § 17 i lov nr. 138 af 7. marts 1990, ændres i § 19,  

 stk. 4, »formanden for fredningsnævnet og statens tilsynsførende med  

 de private skove eller, hvis sidstnævnte skønnes inhabil, fra en af  

 Landbrugsministeriet udpeget forstlig« til: »lederen af  

 statsskovdistriktet eller, hvis denne skønnes inhabil, fra en af  

 Miljøministeriet udpeget«.
 § 98. I lov nr. 357 af 6. juni 1991 om råstoffer ændres i §  

 14 og § 16, stk. 2, »Overfredningsnævnet« til:  

 »Naturklagenævnet«.
 § 99. I lov nr. 388 af 6. juni 1991 om planlægning, foretages  

 følgende ændringer:
 1. I § 36, stk. 1, nr. 5, indsættes efter  

 »dette«: »er bestemt i en fredning efter lov om  

 naturbeskyttelse eller«.
 2. I § 58, stk. 3, og § 60, stk. 2, ændres  

 »Overfredningsnævnet« til: »Naturklagenævnet«.
 3. I § 58, stk. 5, ændres »Overfredningsnævnets«  

 til: »Naturklagenævnets«.
 § 100. I lov nr. 302 af 9. juni 1982 om vandløb, som senest ændret  

 ved § 14 i lov nr. 138 af 7. marts 1990, foretages følgende ændringer:
 1. Efter § 7 indsættes som ny paragraf:
» § 7 a.
Vandløbsmyndighedens tilladelse eller godkendelse  

 efter denne lov kræves ikke til udførelse af foranstaltninger, som er påbudt  

 i en fredning efter lov om naturbeskyttelse.
Spørgsmål om erstatning i  

 anledning af sådanne foranstaltninger afgøres efter reglerne i lov om  

 naturbeskyttelse.« 2. § 69 affattes således:
» § 69. Dyrkning, jordbehandling, plantning, jf. dog § 34,  

 terrænændring, anbringelse af hegn, jf. dog § 29, og opførelse af bygværker  

 må i landzone ikke foretages i en bræmme på 2 m langs naturlige eller i  

 regionalplanen højt målsatte vandløb og søer.
Bestemmelsen gælder dog ikke  

 for isolerede søer under 100 m2.
Stk. 2. Vandløbsmyndigheden kan i regulativer for offentlige  

 vandløb fastsætte bredden af det areal, det i øvrigt er nødvendigt at råde  

 over ved maskinel udførelse af vedligeholdelsesarbejder i henhold til § 31,  

 stk. 1.« § 101. Regler, der er udstedt efter de bestemmelser, der er nævnt  

 i § 93, stk. 2, forbliver i kraft, indtil de afløses af regler udstedt efter  

 denne lov.
Overtrædelse af reglerne straffes efter de hidtil gældende regler.
 Stk. 2. Miljøministeren kan dog bestemme, at de efter stk. 1  

 opretholdte krav til fredningsplanernes tilvejebringelse og indhold kan  

 fraviges i særlige tilfælde.
Stk. 3. De bekendtgørelser om videnskabelige reservater, der er  

 udstedt i henhold til den hidtidige lovgivning, forbliver i kraft, indtil de  

 ophæves eller ophører.
Bekendtgørelserne kan forlænges.
 Stk. 4. Frikommuneforsøg, der er godkendt efter de regler, der er  

 nævnt i § 95, forbliver i kraft.
§ 102. Afgørelser efter de regler, der er nævnt i § 93, stk. 2, og  

 § 101, bevarer deres gyldighed, indtil der efter loven eller regler udstedt  

 efter loven træffes nye afgørelser.
Overtrædelser af afgørelserne straffes  

 efter de hidtil gældende regler.
 Stk. 2. Kendelser om begrænsninger i almenhedens færdsel på  

 strandbredden, som er truffet efter § 23, stk. 3, i bekendtgørelse nr. 194 af  

 16. juni 1961 af lov om naturfredning, bevarer deres gyldighed, indtil der  

 efter loven eller regler udstedt efter loven træffes nye afgørelser.
 § 103. Sager om tilladelser efter lov om naturfredning, jf.  

 lovbekendtgørelse nr. 530 af 10. oktober 1984, der er modtaget af amtsrådet  

 før denne lovs ikrafttræden, færdigbehandles efter de hidtil gældende regler.  

 Dog gælder § 66, stk. 2, også for sådanne tilladelser.
Stk. 2. Den påtaleret, der i tinglyste byggelinie- og  

 fredningsservitutter i henhold til lov nr. 595 af 13. november 1940 om  

 stianlæg m.v. i Københavnsegnens grønne områder tilkommer statslige  

 myndigheder, tilkommer amtsrådet.
Det samme gælder de beføjelser, som efter  

 deklarationer og overenskomster i henhold til den lov, der er nævnt i stk. 1,  

 tilkommer statslige myndigheder.
 Stk. 3. De beføjelser, der tilkommer Naturfredningsrådet i henhold  

 til lovgivningen, fredningskendelser m.v., tilkommer miljøministeren.  

 Miljøministeren kan dog bestemme, at beføjelserne eller bestemte typer af  

 beføjelser skal udøves af andre myndigheder eller institutioner, herunder råd  

 nedsat efter § 64, stk. 1.
Stk. 4. De beføjelser, der tilkommer fredningsnævn i tidligere  

 afgørelser om bygge- og beskyttelseslinier, offentlighedens adgang og  

 friluftsreklamer, tilkommer amtsrådet.
De beføjelser, som tilkommer  

 Overfredningsnævnet, tilkommer Naturklagenævnet.
§ 104. De hidtidige fredningsnævn og Overfredningsnævnet  

 opretholdes i indtil et år efter denne lovs ikrafttræden til at  

 færdigbehandle verserende sager efter de hidtil gældende regler.
Er en sådan  

 sag da ikke afgjort af nævnet, overgår sagen til den myndighed, der skulle  

 træffe afgørelse i sagen, såfremt den var påbegyndt efter denne lovs  

 ikrafttræden.
Sagen behandles og afgøres herefter i overensstemmelse med  

 reglerne i denne lov og regler, der udstedes efter loven.
Stk. 2. Skønner et af de hidtidige fredningsnævn eller  

 Overfredningsnævnet, at en verserende sag ikke kan afgøres af nævnet inden et  

 år efter lovens ikrafttræden, kan nævnet straks henskyde sagen til den i stk.  

 1, 2. pkt., nævnte myndighed.
Stk. 1, 3. pkt., finder herefter anvendelse.
 Stk. 3. Fredningsnævnets afgørelse i en sag, der er omfattet af  

 stk. 1, 1. pkt., kan påklages efter bestemmelserne i denne lov.
 Stk. 4. Overfredningsnævnets afgørelse af erstatningsspørgsmål i  

 en sag, der er omfattet af stk. 1, 1. pkt., kan påklages til  

 Taksationskommissionen efter bestemmelserne i denne lov.
 Stk. 5. Miljøministeren kan i øvrigt fastsætte nærmere  

 overgangsregler for behandlingen af verserende sager.
 § 105. Loven gælder ikke for Færøerne og Grønland.
Bilag Bilag til lov om naturbeskyttelse Kapitel 1: Følgende fortidsmindetyper er omfattet af beskyttelsen i  

 henhold til lovens § 12, hvis de er synlige i terrænet:
 1. Høje, røser.
 2. Stengrave, dysser, jættestuer.
 3. Skibssætninger.
 4. Ubebyggede voldsteder og værfter.
 5. Forsvarsanlæg.
 6. Ødekirkegårde.
 7. Ruiner.
 8. Runesten, bautasten.
 9. Sten med helleristninger.
 10. Kors, milepæle, vildtbanesten og lignende.
 Fortidsminder, der er omfattet af kapitel 1, har beskyttelseslinie i  

 henhold til lovens § 18, stk. 1, bortset fra nr. 10. Kors, milepæle,  

 vildtbanesten og lignende.
 Kapitel 2: Følgende fortidsmindetyper er kun omfattet af  

 beskyttelsen i henhold til lovens § 12, når ejeren har modtaget meddelelse om  

 deres tilstedeværelse:
 1. Mølleanlæg.
 2. Dæmninger.
 3. Bro- og vejanlæg.
 4. Stenvolde, stenrækker.
 5. Bebyggede voldsteder og værfter.
 6. Helligkilder.
 7. Kanaler.
 8. Anlæg ved eller i søer, åer og moser.
 9. Bopladser.
 Fortidsminder, der er omfattet af kapitel 2, har beskyttelseslinie i  

 henhold til lovens § 18, stk. 1.
 Kapitel 3: Følgende fortidsmindetyper er kun omfattet af  

 beskyttelsen i henhold til lovens § 12, når ejeren har modtaget meddelelse om  

 deres tilstedeværelse:
 1. Fortidsminder omfattet af kapitel 1, som ikke er synlige i terrænet.
 2. Sten og træer, hvortil der er knyttet folketro, historisk overlevering  

 eller kulturhistorisk tradition.
 3. Krigergrave.
 4. Mindesmærker.
 5. Sten- og jorddiger.
 6. Agerspor.
 7. Fangstgruber.
 8. Sten- og grenkast.
 Fortidsminder, der er omfattet af kapitel 3, har ikke beskyttelseslinie i  

 henhold til lovens § 18, stk. 1, jf. § 18, stk. 3.
Oprindeligt fremsat forslag Kapitel 1 Formål § 1. Loven skal medvirke til at værne landets natur og miljø, så  

 samfundsudviklingen kan ske på et bæredygtigt grundlag, i respekt for  

 menneskets livsvilkår og for bevarelsen af dyre- og plantelivet.
Stk. 2. Loven tilsigter særligt 1) at beskytte naturen med dens indhold af vilde dyr og planter samt deres  

 levesteder og de landskabelige, kulturhistoriske, naturvidenskabelige og  

 undervisningsmæssige værdier, 2) at forbedre, genoprette eller tilvejebringe områder, der er af  

 betydning for vilde dyr og planter og for landskabelige og kulturhistoriske  

 interesser, og 3) at give befolkningen adgang til at færdes og opholde sig i naturen samt  

 forbedre mulighederne for friluftslivet.
 § 2. Lovens beføjelser skal tillige anvendes med sigte på at  

 forøge skovarealet og bekæmpe sandflugt.
Kapitel 2 Generelle beskyttelsesbestemmelser Beskyttede naturtyper m.v.
 Søer, vandløb, heder, moser, strandenge, strandsumpe, ferske enge,  

 overdrev m.v.
 § 3. Der må ikke foretages ændring i tilstanden af naturlige  

 søer, hvis areal er på over 100 m2 og af vandløb eller dele af vandløb, der  

 af miljøministeren efter indstilling fra amtsrådet er udpeget som beskyttede.  

 Dette gælder dog ikke for sædvanlige vedligeholdelsesarbejder i vandløb.
Stk. 2. Der må ikke foretages ændringer i tilstanden af 1) heder, 2) moser og lignende, 3) strandenge og strandsumpe samt 4) ferske enge og overdrev, når sådanne naturtyper enkeltvis, tilsammen eller i forbindelse med de  

 søer, der er nævnt i stk. 1, er større end 2.500 m2 i sammenhængende areal.
 Stk. 3. Der må heller ikke foretages ændring i tilstanden af moser  

 og lignende, der er mindre end 2.500 m2, når de ligger i forbindelse med en  

 sø eller et vandløb, der er omfattet af beskyttelsen i stk. 1.
 Stk. 4. Miljøministeren kan fastsætte regler om gødskning på  

 arealer, som er beskyttet efter stk. 2 og 3, herunder regler om mængden af  

 gødskning, der må tilføres disse arealer og forbud mod gødskning.
Sten- og jorddiger § 4. Der må ikke foretages ændring i tilstanden af sten- og  

 jorddiger og lignende.
 Stk. 2. For sten- og jorddiger og lignende, der er beskyttet som  

 fortidsminder, gælder alene reglerne om fortidsminder, jf. § 12 og § 13.
Andre bestemmelser § 5. Miljøministeren kan fastsætte regler om, at bestemmelserne i  

 § 3, stk. 1-3, og § 4, stk. 1, ikke skal gælde for nærmere angivne kategorier  

 af de pågældende naturtyper og sten- og jorddiger og lignende.
 Stk. 2. Miljøministeren kan fastsætte regler om, at § 3, stk. 1-3  

 og § 4, ikke skal gælde for diger, høfder, bølgebrydere og andre anlæg, som  

 kræver tilladelse i henhold til lov om kystbeskyttelse.
 § 6. Miljøministeren kan fastsætte regler, som beskriver og  

 afgrænser de naturtyper og sten- og jorddiger, der er nævnt i § 3, stk. 1-3,  

 og § 4, stk. 1. Ministeren kan endvidere fastsætte regler om beregning af  

 arealstørrelse for de naturtyper, der er nævnt i § 3, stk. 1-3, og om, at  

 naturlige søer i helt eller delvis offentlig eje eller bestemte typer af  

 sådanne søer skal være omfattet af reglerne i § 3, stk. 1, uanset deres  

 størrelse.
 § 7. Miljøministeren kan fastsætte regler om registrering af de  

 naturtyper og sten- og jorddiger, der er nævnt i § 3, stk. 1-3, og § 4, stk.  

 1.
Klitfredede arealer § 8. Der må ikke foretages ændring i tilstanden af klitfredede  

 arealer.
Der må ikke etableres hegn, og arealerne må ikke afgræsses.
Der må  

 ikke placeres campingvogne og lignende.
Der må heller ikke foretages  

 udstykning, matrikulering eller arealoverførsel, hvorved der fastlægges skel.
Stk. 2. Følgende arealer er klitfredede 1) strandbredden langs Skagerak og Vester-havet i Nordjyllands, Viborg,  

 Ringkøbing og Ribe Amter og strandbredden på Rømø i Sønderjyllands Amt, 2) arealer inden for 100 m fra den inderste grænse af de strandbredder,  

 der er nævnt i nr. 1, og 3) arealer, der er klitfredede i henhold til den hidtidige lovgivning om  

 sandflugtens bekæmpelse.
Stk. 3. De arealer, der er nævnt i stk. 2, nr. 2 og 3, skal være  

 afmærket på stedet.
Klitfredning efter stk. 2, nr. 2, revideres løbende.
Stk 4. Forbudet i stk. 1 gælder ikke for 1) foranstaltninger til dæmpning af sandflugt, 2) landbrugsmæssig drift af arealer, der hidtil lovligt har været udnyttet  

 landbrugsmæssigt, og 3) havneanlæg og de landarealer, der ved lokalplan er udlagt til  

 havneformål.
 Stk. 5. Arealer, der i medfør af § 1, stk. 2, i lov nr. 163 af 11.  

 maj 1935 om tillæg til lov af 29. marts 1867 angående sandflugtens dæmpning  

 m.m. er undtaget fra klitfredning efter de dagældende regler, omfattes ikke  

 af reglerne i stk. 1-3.
 Stk. 6. Miljøministeren kan fastsætte regler om, at stk. 1 ikke  

 skal gælde for diger, høfder, bølgebrydere og andre anlæg, som kræver  

 tilladelse i henhold til lov om kystbeskyttelse.
 Stk. 7. Miljøministeren kan fastsætte regler om anvendelse af de  

 klitfredede arealer, herunder forbyde bestemte former for anvendelse.
 § 9. Miljøministeren kan inddrage andre arealer under  

 klitfredning, hvis de ligger inden for 500 meter fra den inderste grænse af  

 de strandbredder, der er nævnt i § 8, stk. 2, nr. 1.
 Stk. 2. Miljøministeren kan inddrage andre arealer end dem, der er  

 nævnt i stk. 1 og i § 8, stk.2, under klitfredning, hvis ejeren fremsætter  

 begæring herom, eller hvis ejeren ikke opfylder påbud efter § 53, stk. 2, om  

 dæmpning af sandflugt eller om begrænsning i anvendelsen af arealerne.
 Stk. 3. Miljøministeren kan i særlige tilfælde ophæve  

 klitfredning.
 § 10. Klitfredning tinglyses på ejendommen.
 § 11. Miljøministeren kan for at forebygge sandflugt give påbud om  

 anvendelsen af klitfredede arealer og nedlægge forbud mod visse former for  

 anvendelse.
 Stk. 2. Miljøministeren kan nedlægge veje og stier på klitfredede  

 arealer, hvis der er anden fornøden vejadgang til den ejendom, nedlæggelsen  

 vedrører.
 Stk. 3. Der må ikke gives adgang til nye ejendomme ad veje, der  

 fører over klitfredede arealer.
Fortidsminder § 12. Der må ikke foretages ændring i tilstanden af  

 fortidsminder.
Der må heller ikke foretages udstykning, matrikulering eller  

 arealoverførsel, der fastlægger skel gennem fortidsminder.
 Stk. 2. De typer af fortidsminder, der er omfattet af beskyttelsen  

 efter stk. 1, er optaget i bilaget til loven.
Stk. 3. I bilaget til loven er fastsat, at visse typer af  

 fortidsminder kun er omfattet af forbudet i stk. 1, når ejeren har modtaget  

 en meddelelse fra miljøministeren om deres tilstedeværelse.
For fortidsminder  

 under terræn eller under bygninger kan miljøministeren i forbindelse med  

 meddelelsen bestemme, at beskyttelsen efter stk. 1 udstrækkes til  

 ejendomsskellet.
 Stk. 4. Miljøministeren oplyser på begæring, hvilke beskyttede  

 fortidsminder der findes på en ejendom, og hvilken udstrækning de har.
 Stk. 5. Miljøministeren kan lade en meddelelse efter stk. 3 om  

 tilstedeværelsen af et fortidsminde tinglyse på ejendommen.
§ 13. På fortidsminder og indenfor en afstand af 2 m fra dem, må  

 der ikke foretages jordbehandling, gødes eller plantes.
Der må heller ikke  

 anvendes metaldetektor.
 § 14. Der må ikke foretages ændring i tilstanden af fortidsminder  

 på havbunden, hvis de befinder sig i territorialfarvandet eller på  

 kontinentalsoklen, dog ikke ud over 24 sømil fra de basislinier, hvorfra  

 bredden af det ydre territorialfarvand måles.
 Stk. 2. Vrag af skibe, der må antages at være gået tabt for til  

 enhver tid mere end 100 år siden, samt skibsladninger og dele fra sådanne  

 skibsvrag må ikke ændres eller fjernes, hvis de befinder sig i det område,  

 der er nævnt i stk. 1, i vandløb eller i søer.
 Stk. 3. Miljøministeren registrerer fortidsminder og vrag m.v.,  

 der er omfattet af stk. 1 eller 2. Fund af sådanne fortidsminder og vrag m.v.  

 skal straks anmeldes til ministeren.
 Stk. 4. Miljøministeren kan fastsætte regler om beskyttelse af  

 fortidsminder og vrag m.v., der er omfattet af stk. 1 eller 2.  

 Miljøministeren kan herunder fastsætte, at der ikke må foretages ændring af  

 bundforholdene, optagning af grus eller sand, dumpning eller opfyldning,  

 opankring eller andre foranstaltninger.
Beskyttelseslinier Strande § 15. Der må ikke foretages ændring i tilstanden af strandbredder  

 og af andre kyststrækninger, der ligger inden for en afstand af 100 m fra  

 begyndelsen af den sammenhængende landvegetation.
Der må ikke etableres hegn,  

 placeres campingvogne og lignende.
Der må heller ikke foretages udstykning,  

 matrikulering eller arealoverførsel, hvorved der fastlægges skel.
Stk. 2. Forbudet i stk. 1 gælder ikke for 1) landbrugsmæssig drift bortset fra tilplantning, 2) gentilplantning af skovarealer og beplantning i eksisterende haver, 3) sædvanlig hegning på jordbrugsejendomme, 4) bestående forsvarsanlæg, 5) havneanlæg og de landarealer, der ved lokalplan er udlagt til  

 havneformål, 6) kyststrækninger, der er klitfredede, jf. § 8 og § 9, og 7) andre områder, der efter den hidtidige lovgivning har været undtaget.
Stk. 3. Miljøministeren kan fastsætte regler om, at stk. 1 ikke  

 skal gælde for nærmere angivne arter af anlæg, der tillige vedrører  

 søterritoriet.
Det samme gælder for diger, høfder, bølgebrydere og andre  

 anlæg, som kræver tilladelse i henhold til lov om kystbeskyttelse.
Søer og åer § 16. Der må ikke foretages beplantning eller ændringer i  

 terrænet inden for en afstand af 150 m fra søer med en vandflade på mindst 3  

 ha og de vandløb, der er registreret med en beskyttelseslinie i henhold til  

 den tidligere lovgivning.
 Stk. 2. I byzone og sommerhusområder må der endvidere ikke inden  

 for de områder, der er nævnt i stk. 1, placeres bebyggelse, campingvogne og  

 lignende.
Stk. 3. Forbudet i stk. 1 og 2 gælder ikke for 1) foranstaltninger, der efter lov om vandløb er meddelt påbud om eller  

 tilladelse til, 2) gentilplantning af skovarealer og beplantning i eksisterende haver, 3) bestående forsvarsanlæg, 4) havneanlæg og de landarealer, der ved lokalplan er udlagt til  

 havneformål, 5) driftsbygninger, der er nødvendige for jordbrugs- og fiskerierhvervene,  

 og 6) andre områder, der efter den hidtidige lovgivning har været undtaget.
Skove § 17. Der må ikke i byzone og sommerhusområder placeres  

 bebyggelse, campingvogne og lignende inden for en afstand af 300 m fra  

 eksisterende skove.
For privatejede skove gælder dette kun, hvis arealet  

 udgør mindst 20 ha sammenhængende skov.
Stk. 2. Forbudet i stk. 1 gælder ikke for 1) bestående forsvarsanlæg, 2) havneanlæg og de landarealer, der ved lokalplan er udlagt til  

 havneformål, 3) driftsbygninger, der er nødvendige for jordbrugs- og fiskerierhvervene,  

 og 4) andre områder, der efter den hidtidige lovgivning har været undtaget.
Fortidsminder § 18. Der må ikke foretages ændring i tilstanden af arealet inden  

 for 100 m fra fortidsminder, der er beskyttet efter bestemmelserne i § 12.  

 Der må ikke etableres hegn, placeres campingvogne og lignende.
Stk. 2. Forbudet i stk. 1 gælder ikke for 1) landbrugsmæssig drift bortset fra tilplantning, 2) gentilplantning af skovarealer, der ligger uden for det areal, der er  

 nævnt i § 13, og beplantning i eksisterende haver og 3) sædvanlig hegning på jordbrugsejendomme.
 Stk. 3. Stk. 1 gælder ikke for de typer af fortidsminder, der er  

 nævnt i kapitel 1, nr. 10, og i kapitel 3 i bilaget til loven.
Kirker § 19. Der må ikke i landzone placeres bygninger med en højde over  

 8,5 m inden for en afstand af 300 m fra kirker.
Kapitel 3 Anlæg i det åbne land Offentlige anlæg § 20. Offentlige anlæg i det åbne land skal placeres og udformes  

 således, at der i videst muligt omfang tages hensyn til de landskabelige  

 værdier og de øvrige interesser, der er nævnt i § 1.
 Stk. 2. Miljøministeren kan fastsætte regler om, at placering og  

 udformning af nærmere angivne kategorier af offentlige anlæg skal godkendes  

 af miljøministeren eller amtsrådet.
Friluftsreklamer § 21. I det åbne land må der ikke anbringes plakater,  

 afbildninger, fritstående skilte, lysreklamer og andre indretninger i  

 reklame- og propagandaøjemed.
Stk. 2. Forbudet i stk. 1 omfatter ikke 1) virksomhedsreklamer, som anbringes i umiddelbar tilknytning til  

 virksomheden, når de ikke virker dominerende i landskabet og ikke er synlige  

 over store afstande, 2) trafikpropaganda, der er godkendt af Rådet for større  

 Færdselssikkerhed, 3) plakater, der opsættes i forbindelse med folketingsvalg, valg til  

 kommunale eller andre offentlige råd eller folkeafstemninger, og 4) mindre oplysningsskilte vedrørende næringsdrift eller virksomhed opsat  

 på egen ejendom efter nærmere regler fastsat af miljøministeren.
 Stk. 3. Amtsrådet kan tillade, at der anbringes reklamer på  

 idrætsanlæg.
Kapitel 4 Offentlighedens adgang til naturen Strande § 22. Strandbredder og andre kyststrækninger mellem daglig  

 lavvandslinie og den sammenhængende landvegetation er åbne for færdsel til  

 fods, kortvarigt ophold og badning.
Adgang sker på eget ansvar.
Det er  

 tilladt kortvarigt at have en båd uden motor liggende på strandbredden.
I  

 perioden 1. april-30. september skal hunde føres i snor.
Stk. 2. Reglen i stk. 1 omfatter ikke arealer, der inden den 1.  

 januar 1916 er udlagt som have eller inddraget under en erhvervsvirksomhed,  

 der drives på ejendommen.
Det samme gælder forsvarsanlæg og havneanlæg.
 Stk. 3. Offentlighedens adgang må ikke forhindres eller  

 vanskeliggøres.
 Stk. 4. På privatejede strandbredder og kyststrækninger må ophold  

 og badning ikke finde sted inden for 50 m fra beboelsesbygninger.
Skove § 23. Skove er åbne for færdsel til fods og på cykel samt for  

 ophold, hvis der er lovlig adgang dertil.
Det gælder dog ikke for  

 skovarealer, der er afmærket som militære anlæg.
Adgang sker på eget ansvar.  

 Hunde skal føres i snor.
Stk. 2. Offentlighedens adgang må ikke forhindres eller  

 vanskeliggøres.
Der må ikke opsættes usædvanlige hegn omkring skove.
 Stk. 3. Ejeren kan forbyde adgang på dage, hvor der holdes jagt,  

 eller i områder, hvor der foregår intensivt skovningsarbejde.
 Stk. 4. Enhver, der færdes i skoven på anden måde end tilladt, har  

 pligt til at oplyse navn og bopæl på forlangende af skovejeren eller dennes  

 repræsentant.
Stk. 5. I privatejede skove må færdsel til fods kun ske ad stier  

 og anlagte veje og færdsel på cykel kun ad befæstede stier og anlagte veje.  

 Der er kun adgang fra kl. 7 til solnedgang, og ophold må ikke finde sted  

 inden for 150 m fra beboelses- og driftsbygninger.
Ejeren af privatejede  

 skove på mindre end 5 ha kan dog ved skiltning efter bestemmelserne i mark-  

 og vejfredslovens § 17 fastsætte indskrænkninger i offentlighedens adgang.
 Stk. 6. Reglerne i stk. 5 gælder ikke for skove, der ejes af  

 offentlige stiftelser.
Udyrkede arealer § 24. Udyrkede arealer er åbne for færdsel til fods og ophold,  

 hvis der er lovlig adgang dertil.
Adgang sker på eget ansvar.
Hunde skal  

 føres i snor.
 Stk. 2. Ejeren kan forbyde adgang på dage, hvor der holdes jagt,  

 eller i områder, hvor der foregår intensivt landbrugsarbejde.
Stk. 3. Til privatejede, udyrkede arealer er der kun adgang fra  

 kl. 7 til solnedgang.
Ophold må ikke finde sted inden for 150 m fra  

 beboelses- og driftsbygninger.
 Stk. 4. Bestemmelsen i stk. 1, 1. punktum, gælder ikke privatejede  

 arealer, der i deres helhed er forsvarligt hegnede.
Klitfredede arealer § 25. Klitfredede arealer, jf. § 8 og § 9, er åbne for færdsel  

 til fods og kortvarigt ophold, hvis der er lovlig adgang dertil.
Adgang sker  

 på eget ansvar.
Hunde skal føres i snor.
 Stk. 2. På privatejede, klitfredede arealer må ophold ikke finde  

 sted inden for 50 m fra beboelsesbygninger.
Veje og stier § 26. Anlagte veje og befæstede stier i det åbne land er åbne for  

 færdsel til fods og på cykel.
Adgang sker på eget ansvar.
 Stk. 2. Ejeren kan ved skiltning efter bestemmelserne i mark- og  

 vejfredslovens § 17 helt eller delvis forbyde færdsel, hvis den er til gene  

 for den erhvervsmæssige udnyttelse af ejendommen, hvis den i særlig grad  

 generer privatlivets fred, eller hvis der er behov for beskyttelse af plante-  

 og dyreliv.
 Stk. 3. Ejeren kan forbyde adgang på dage, hvor der holdes jagt,  

 eller i områder, hvor der foregår intensivt landbrugsarbejde.
 Stk. 4. Amtsrådet kan helt eller delvis tilsidesætte et forbud mod  

 færdsel for gennemgående veje og stiers vedkommende.
Andre bestemmelser § 27. Amtsrådet, for statsejede arealer miljøministeren, kan  

 bestemme, at arealer, der er omfattet af §§ 22-26, helt eller delvis lukkes  

 for offentlighedens adgang, hvis særlige forhold taler derfor.
 Stk. 2. Miljøministeren kan forbyde offentlighedens adgang på  

 klitfredede arealer, hvor der er fare for sandflugt.
 Stk. 3. Miljøministeren kan fastsætte regler om offentlighedens  

 adgang til de arealer, der er omfattet af §§ 22-26.
 Stk. 4. Miljøministeren kan fastsætte regler, hvorefter  

 offentligheden sikres en videregående adgang til statsejede arealer end nævnt  

 i §§ 22-26. Der kan herunder fastsættes regler om, at videregående adgang  

 betinges af en afgift.
 Stk. 5. Miljøministeren kan fastsætte regler om dækning af skader,  

 der opstår som følge af offentlighedens adgang til private skove, udyrkede  

 arealer samt veje og stier.
Affald § 28. På fremmed ejendom må der ikke uden ejerens tilladelse  

 henkastes eller anbringes affald eller lignende.
Sejlads § 29. Miljøministeren kan fastsætte regler, hvorefter  

 ikke-erhvervsmæssig sejlads og anden færdsel på søterritoriet og - efter  

 anmodning fra vedkommende amtsråd - på vandløb og søer forbydes helt eller  

 delvis.
 Stk. 2. Miljøministeren kan fastsætte regler om offentlighedens  

 sejlads og anden færdsel på søer, der ejes af staten.
Kapitel 5 Beskyttelse af plante- og dyrearter m.v.
§ 30. Miljøministeren kan fastsætte regler med henblik på at  

 beskytte eller regulere udnyttelsen af vilde dyre- og plantearter, herunder  

 regler om konservering, registrering og mærkning af sådanne arter og dele og  

 produkter af disse.
Reglerne kan omfatte både arter, der stammer fra Danmark  

 og fra udlandet.
 Stk. 2. Miljøministeren kan bestemme, at den, der udnytter vilde  

 dyre- og plantearter erhvervsmæssigt, skal have autorisation hertil.  

 Miljøministeren kan fastsætte regler for sådanne autorisationsordninger.
 Stk.3. Miljøministeren kan fastsætte regler om kontrol med eller  

 forbud mod indførsel af bestemte arter af vilde dyr, der frembyder risiko for  

 mennesker.
§ 31. Dyr, der ikke findes naturligt vildtlevende i Danmark, må  

 ikke udsættes i naturen uden miljøministerens tilladelse.
Dette gælder også  

 for søterritoriet og fiskeriterritoriet som fastlagt efter lov om Danmarks  

 Riges fiskeriterritorium.
 Stk. 2. Miljøministeren kan med henblik på at værne naturen  

 fastsætte regler om udsætning af bestemte dyr, der ikke findes naturligt  

 vildtlevende i Danmark.
 Stk. 3. Miljøministeren kan med henblik på at værne naturen  

 fastsætte regler om, at bestemte planter, som ikke findes naturligt  

 vildtvoksende i Danmark, kun må udplantes eller sås med særlig tilladelse.
 § 32. Rørskær i perioden 1. marts-31. oktober må kun ske med  

 tilladelse fra miljøministeren.
Kapitel 6 Fredning Oversigt § 33. Fredningsnævnet kan til varetagelse af de formål, der er  

 nævnt i § 1, gennemføre fredning af landarealer og ferske vande efter  

 reglerne i dette kapitel.
Stk. 2. Fredningsnævnets beslutning om fredning kan efter reglerne  

 i § 43 indbringes for Naturklagenævnet.
Naturklagenævnets beslutning om  

 erstatning kan indbringes for Taksationskommissionen efter reglerne i § 45.
 Stk. 3. En fredningssag kan rejses af miljøministeren, amtsrådet,  

 kommunalbestyrelsen eller Danmarks Naturfredningsforening.
 Stk. 4. Amtsrådet yder efter anmodning bistand til  

 fredningsnævnet, Naturklagenævnet og Taksationskommissionen under disse  

 myndigheders behandling af sager efter dette kapitel.
 Stk. 5. For det tab, som en fredning påfører en ejer, bruger eller  

 indehaver af en anden rettighed over en fredet ejendom, ydes der erstatning  

 efter reglerne i § 39.
Foreløbigt forbud § 34. Miljøministeren kan nedlægge forbud mod en anvendelse af en  

 ejendom eller mod, at der retligt eller faktisk etableres forhold, som  

 strider mod en påtænkt fredning.
 Stk. 2. Forbudet skal meddeles de berørteejere og tinglyses på de  

 pågældende ejendomme, og der skal foretages offentlig bekendtgørelse herom.
 Stk. 3. Forbudet gælder fra offentliggørelsen heraf, og indtil der  

 er foretaget offentlig bekendtgørelse af et forslag til fredning, jf. § 37,  

 dog længst i et år.
Fredningsnævn § 35. Miljøministeren nedsætter et fredningsnævn for hvert amt.  

 For Københavns Amt, Københavns Kommune og Frederiksberg Kommune nedsættes et  

 fælles fredningsnævn.
Stk. 2. Et fredningsnævn består af 1) en formand, der skal være dommer, og som udpeges af miljøministeren, 2) et medlem, der vælges af amtsrådet, og 3) et medlem, der vælges af kommunalbestyrelsen i den kommune, hvori det  

 pågældende areal er beliggende.
 Stk. 3. I Københavns og Frederiksberg kommuner vælger vedkommende  

 kommunalbestyrelse 2 medlemmer, idet det ene medlem erstatter det  

 amtsrådsvalgte medlem.
 Stk. 4. Samtidig med udpegning og valg af medlemmer udpeges og  

 vælges en suppleant for hvert medlem.
Stk. 5. Formanden udpeges for en periode, der bestemmes af  

 miljøministeren.
De 2 øvrige medlemmer vælges for den kommunale valgperiode.
Stk. 6. Indtil et nyt fredningsnævn er nedsat efter kommunalvalg,  

 opretholdes nævnet med dets hidtidige sammensætning.
Miljøministeren kan i  

 øvrigt tillade, at nævnet afslutter behandlingen af en verserende sag.
Stk. 7. Angår en fredningssag et område, der ligger i flere amter,  

 henviser miljøministeren sagen til et af fredningsnævnene.
Dette nævn  

 tiltrædes da af de pågældende amtsråds- og kommunalbestyrelsesvalgte  

 medlemmer af det andet nævn.
 Stk. 8. Miljøministeren fastsætter en forretningsorden for  

 fredningsnævnene.
Stk. 9. Vederlag til nævnsformændene betales af staten.
Alle  

 øvrige udgifter vedrørende et fredningsnævn betales af vedkommende  

 amtskommune.
Der ydes diæter, erstatning for dokumenteret tabt  

 arbejdsfortjeneste og befordringsgodtgørelse m.v. efter reglerne i lov om  

 kommunernes styrelse til de medlemmer, der er nævnt i § 35, stk. 2, nr. 2 og  

 nr. 3.
Behandling af fredningssager § 36. En fredningssag rejses ved indsendelse af et  

 fredningsforslag til fredningsnævnet.
Forslaget skal indeholde  

 fredningsbestemmelser for et nærmere angivet område, oplysning om  

 matrikelbetegnelsen for de ejendomme, der er omfattet af forslaget, samt en  

 redegørelse for forslagets baggrund.
 § 37. Fredningsnævnet foretager offentlig bekendtgørelse af sagens  

 rejsning og sender fredningsforslaget til ejerne og brugerne af de ejendomme,  

 der omfattes af forslaget, til statslige og kommunale myndigheder, hvis  

 interesser berøres af forslaget, samt til organisationer m.v., som antages at  

 have en væsentlig interesse i forslaget.
 Stk. 2. Når der er foretaget offentlig bekendtgørelse, må der ikke  

 foretages noget, som strider mod de foreslåede fredningsbestemmelser.
Stk. 3. Under behandlingen af en fredningssag afholder  

 fredningsnævnet mindst eet offentligt møde om sagen.
Fredningsnævnet  

 bekendtgør mødet på samme måde, som sagens rejsning blev bekendtgjort.
 Stk. 4. Til et møde som nævnt i stk. 3 indbyder fredningsnævnet i  

 det mindste de i stk. 1 nævnte samt de, der har fremsat anmodning over for  

 fredningsnævnet om at blive indbudt til møde i den pågældende sag.
 Stk. 5. Indsigelser imod eller ændringsforslag til et  

 fredningsforslag samt krav om erstatning i anledning af fredningen skal  

 fremsættes under et møde eller skriftligt over for fredningsnævnet.
Fredningsbestemmelser § 38. En fredning skal indeholde en bestemmelse om formålet med  

 fredningen.
 Stk. 2. En fredning kan gå ud på bevaring af den nuværende  

 tilstand eller tilvejebringelse af en bestemt tilstand, der herefter skal  

 bevares, og den kan regulere offentlighedens færdsel i området.
 Stk. 3. En fredning kan indeholde de bestemmelser, herunder de  

 påbud og forbud vedrørende arealernes anvendelse, der skønnes nødvendige, for  

 at fredningsformålet kan opnås.
 Stk. 4. En fredning kan bestemme, at en fast ejendom eller en del  

 af en fast ejendom skal afstås til det offentlige.
 Stk. 5. Det kan i en fredning bestemmes, at forbudene i § 3, § 4  

 og §§ 15-19 ikke skal gælde i det omfang, forholdet er reguleret af  

 fredningen.
 Stk. 6. En fredning skal angive, i hvilket omfang den træder i  

 stedet for tilladelse m.v. efter reglerne i denne lov eller efter regler i  

 anden lovgivning.
 Erstatning m.v.
§ 39. Fredningsnævnet fastsætter erstatning til ejere, brugere og  

 andre indehavere af rettigheder over de fredede ejendomme for det tab, som  

 fredningen påfører dem.
Erstatning til andre end ejere og brugere kan kun  

 tilkendes, hvis krav om erstatning er fremsat efter reglerne i § 37, stk. 5.  

 Indeholder fredningsbestemmelserne et påbud til en offentlig myndighed,  

 bestemmer fredningsnævnet, om der i den anledning skal ydes erstatning og med  

 hvilket beløb.
 Stk. 2. Gennemføres fredningen ikke, kan fredningsnævnet efter  

 anmodning tilkende en privat ejer eller bruger en godtgørelse i anledning af  

 tab ved ikke at have kunnet udnytte ejendommen som hidtil i tiden mellem den  

 offentlige bekendtgørelse af fredningsforslaget og beslutningen om, at  

 fredningen ikke skal gennemføres.
Stk. 3. Erstatningsbeløb forrentes fra datoen fra fredningsnævnets  

 afgørelse, og indtil erstatningen udbetales, med en årlig rente, der svarer  

 til Danmarks Nationalbanks diskonto.
Under særlige omstændigheder kan  

 fredningsnævnet fastsætte et andet begyndelsestidspunkt for forrentningen.
Fredningsnævnets afgørelse § 40. Fredningsnævnets behandling af en fredningssag afsluttes  

 med, at nævnet træffer afgørelse om, hvorvidt fredningen skal gennemføres,  

 idet nævnet i så fald fastlægger fredningens geografiske udstrækning og  

 fastsætter nærmere fredningsbestemmelser for området, jf. § 38, samt afgør  

 erstatningsspørgsmål m.v., jf. § 39.
 Stk. 2. Fredningsnævnet foretager offentlig bekendtgørelse om  

 sagens afgørelse og sender afgørelsen til dem, der har fået  

 fredningsforslaget tilsendt, jf. § 37, stk. 1, samt til enhver, der under  

 sagen har givet møde for nævnet eller har fremsat ønske om underretning om  

 sagens afgørelse.
 Stk. 3. Fredningsnævnet lader fredningsbestemmelserne tinglyse på  

 de pågældende ejendomme.
 § 41. Når der er sket offentlig bekendtgørelse efter § 40, stk. 2,  

 skal fredningsbestemmelserne overholdes af alle og enhver.
Stk. 2. Hvis fredningsnævnets afgørelse er en afvisning af at  

 gennemføre fredningen eller begrænser fredningsområdet eller  

 fredningsbestemmelserne i forhold til forslaget, opretholdes forslagets  

 retsvirkning efter § 37, stk. 2, indtil Naturklagenævnet har truffet  

 afgørelse i sagen.
Hvis fredningsnævnets afgørelse ikke skal efterprøves af  

 Naturklagenævnet ifølge § 42, og ikke påklages efter § 43, stk. 1, bortfalder  

 forslagets retsvirkning dog, når klagefristen efter § 43, stk. 3, er udløbet.
Stk. 3. Hvis der ved fredningen sker afståelse efter § 38, stk. 4,  

 bortfalder alle rettigheder til eller over det afståede, med mindre andet  

 bestemmes i nævnets afgørelse.
Ved afståelse af en del af en ejendom påhviler  

 det den myndighed, som arealet afstås til, at sørge for udstykning eller  

 arealoverførsel og afholde de udgifter, der er forbundet dermed.
Forelæggelse for Naturklagenævnet § 42. Når den samlede erstatning og godtgørelse i anledning af en  

 fredning overstiger 100.000 kr., skal Naturklagenævnet efterprøve  

 fredningsnævnets afgørelse efter § 40, stk. 1, i dens helhed, uanset om  

 afgørelsen påklages.
Klage til Naturklagenævnet § 43. Fredningsnævnets afgørelse om fredningens gennemførelse, om  

 dens indhold og afgrænsning samt om erstatningen kan påklages til  

 Naturklagenævnet.
Stk. 2. Klageberettiget er 1) ejere og brugere, der skal have afgørelsen tilsendt, 2) enhver, der under sagen har givet møde for nævnet eller fremsat ønske  

 om underretning om sagens afgørelse, 3) statslige og kommunale myndigheder, hvis interesser berøres af  

 forslaget, samt 4) organisationer m.v., som antages at have en væsentlig interesse i  

 forslaget.
 De dele af afgørelsen, der vedrører erstatning efter § 39, stk. 1, eller  

 godtgørelse efter § 39, stk. 2, kan dog kun påklages af den, der anser sig  

 for berettiget til større erstatning eller godtgørelse, eller en myndighed,  

 der skal udrede en del af erstatningen.
 Stk. 3. Reglen i § 87, stk. 1, gælder også for klage til  

 Naturklagenævnet.
 Stk. 4. Klage indgives skriftligt til Naturklagenævnet.
Naturklagenævnets afgørelse § 44. Naturklagenævnet kan ændre fredningsnævnets afgørelse,  

 herunder fredningens geografiske udstrækning, fredningsbestemmelserne og  

 erstatningen.
Dette gælder, uanset hvem der har rejst fredningssagen eller  

 påklaget fredningsnævnets afgørelse, og uanset fredningsforslaget og de  

 forslag og krav, der er fremført for fredningsnævnet og Naturklagenævnet.
Stk. 2. Finder Naturklagenævnet i modsætning til fredningsnævnet,  

 at en foreslået fredning bør gennemføres, kan Naturklagenævnet bestemme, at  

 fredningsnævnet skal optage sagen til fornyet behandling.
Naturklagenævnet  

 kan endvidere bestemme, at en udvidelse af fredningens omfang, der er  

 besluttet af Naturklagenævnet, skal behandles af fredningsnævnet.
 Stk. 3. I særlige tilfælde kan Naturklagenævnet undlade at tage  

 stilling til et erstatningskrav og forelægge spørgsmålet for  

 Taksationskommissionen til afgørelse.
Stk. 4. Naturklagenævnet foretager offentlig bekendtgørelse om sin  

 afgørelse og sender afgørelsen til de berørte ejere og brugere samt andre,  

 der har fremsat ønske herom.
Nævnet lader fredningsbestemmelserne tinglyse på  

 de pågældende ejendomme.
Taksation § 45. Naturklagenævnets afgørelse af et erstatningsspørgsmål kan  

 påklages til den i § 46 nævnte Taksationskommission.
Afgørelser efter § 39,  

 stk. 1, 3. pkt., § 39, stk. 2, og § 49, stk. 3-5, kan dog ikke påklages til  

 Taksationskommissionen.
Stk. 2. Klageberettigede er 1) de ejere og brugere m.v., som har påklaget fredningsnævnets afgørelse  

 af erstatningsspørgsmålet til Naturklagenævnet, eller for hvis vedkommende  

 Naturklagenævnet har skærpet fredningsbestemmelserne eller nedsat  

 erstatningen, og 2) en myndighed, der skal udrede en del af erstatningen.
 Stk. 3. Reglen i § 87, stk. 1, gælder også ved klage til  

 Taksationskommissionen.
 Stk. 4. Klage indgives skriftligt til Naturklagenævnet, der  

 videresender klagen til Taksationskommisionen ledsaget af den påklagede  

 afgørelse og det materiale, der er indgået i sagens bedømmelse.
Taksationskommissionen § 46. Miljøministeren nedsætter en Taksationskommission til  

 behandling af klager efter § 45.
Stk. 2. Taksationskommmissionen består af 1) en formand, der skal være landsdommer, og som udpeges af  

 miljøministeren, 2) et medlem, der udpeges af miljøministeren, og 3) et medlem, der vælges af amtsrådet for det amt, hvori det pågældende  

 areal er beliggende, henholdsvis af Københavns og Frederiksberg  

 kommunalbestyrelser.
 Stk. 3. For hvert af medlemmerne udpeges eller vælges en suppleant  

 efter reglerne i stk. 2.
Stk. 4. Samtlige udpegninger og valg gælder for 4 år.
Nyvalg i  

 løbet af perioden gælder dog kun indtil denne periodes udløb.
 Stk. 5. Miljømininisteren fastsætter en forretningsorden for  

 Taksationskommissionen.
§ 47. Fredningsnævnet, Naturklagenævnet og Taksationskommissionen  

 kan bestemme, at der skal ydes en ejer eller bruger en passende godtgørelse  

 for nødvendige udgifter til sagkyndig bistand under fredningssagens  

 behandling.
En afgørelse efter 1. pkt. kan ikke påklages.
Naturklagenævnets genoptagelse af sagen § 48. I særlige tilfælde kan Naturklagenævnet tage spørgsmålet om  

 fredningens gennemførelse samt om dens indhold og afgrænsning op til fornyet  

 behandling, når Taksationskommissionens afgørelse af erstatningsspørgsmålet  

 foreligger, eller når spørgsmålet er afgjort ved endelig dom, jf. § 88.
Erstatningens udbetaling og fordeling § 49. Miljøministeren sørger for, at tilkendte erstatninger og  

 godtgørelser udbetales.
En erstatning kan først kræves udbetalt, når det er  

 endeligt afgjort, om fredningen skal gennemføres, jf. § 48.
Stk. 2. Når panterettigheder i det afståede bortfalder, jf. § 41,  

 stk. 3, kan udbetaling af erstatning for afståelsen kun ske til ejeren med  

 panthavernes samtykke.
Dette gælder dog ikke i tilfælde, hvor  

 fredningsnævnet, Naturklagenævnet eller Taksationskommissionen skønner, at  

 afståelsen ikke medfører forringelse af pantesikkerheden.
Stk. 3. Staten afholder tre fjerdedele af tilkendte erstatninger  

 og godtgørelser.
Den sidste fjerdedel afholdes af vedkommende amtskommune,  

 henholdsvis Københavns og Frederiksberg kommuner.
Ligger det fredede område i  

 begge de nævnte kommuner, i en af kommunerne og en amtskommune eller i flere  

 amtskommuner, træffer fredningsnævnet eller Naturklagenævnet bestemmelse om  

 fordelingen.
 Stk. 4. Ved fredninger, der hovedsagelig har betydning for en  

 kommune, kan fredningsnævnet eller Naturklagenævnet bestemme, at kommunen  

 helt eller delvis skal afholde den del af erstatningen, som efter stk. 3  

 påhviler staten.
 Stk. 5. Ved fredninger, der har national betydning og medfører  

 store udgifter, kan Naturklagenævnet bestemme, at staten skal afholde indtil  

 ni tiendedele af erstatningen m.v.
Dispensation § 50. Fredningsnævnet kan meddele dispensation fra en foreslået  

 eller fastsat fredningsbestemmelse, når det ansøgte ikke vil stride mod  

 fredningens formål.
Reglerne i § 66 finder tilsvarende anvendelse.
 Stk. 2. Videregående afvigelser fra en fredning end nævnt i stk. 1  

 samt hel eller delvis ophævelse af en fredning kan kun foretages efter  

 reglerne om gennemførelse af fredninger.
 Fredninger på statsejede arealer og på søterritoriet m.v.
 § 51. Til varetagelse af de formål, der er nævnt i § 1, kan  

 miljøministeren ved bekendtgørelse gennemføre fredninger på statsejede  

 arealer samt på søterritoriet og fiskeriterritoriet som fastlagt efter lov om  

 Danmarks Riges fiskeriterritorium.
Kapitel 7 Naturpleje og sandflugtsbekæmpelse § 52. Amtskommuner og kommuner, som ejer ikke fredede arealer,  

 der omfattes af bestemmelserne i § 3, § 4, stk. 1, § 12 og § 13, skal pleje  

 disse.
Dette gælder dog ikke for vandløb og søer.
 Stk. 2. Miljøministeren kan fastsætte regler om pleje af fredede  

 arealer til supplering af de fastsatte fredningsbestemmelser samt regler om  

 pleje af fortidsminder.
 § 53. Miljøministeren iværksætter de foranstaltninger, som er  

 nødvendige for at dæmpe sandflugt på de klitfredede arealer, der er nævnt i §  

 8 og § 9.
Stk. 2. Miljøministeren kan påbyde ejeren af et areal, der ikke er  

 klitfredet efter § 8 eller § 9, for egen regning at udføre de  

 foranstaltninger, som er nødvendige for at dæmpe sandflugt.
Miljøministeren  

 kan påbyde, at ejerens anvendelse af arealet begrænses.
Stk. 3. Såfremt et påbud ikke efterkommes rettidigt, kan  

 miljøministeren umiddelbart lade arbejdet udføre på ejerens regning.
Det  

 samme gælder, hvis arbejdet ikke kan afvente gennemførelsen af et påbud.
§ 54. Udgifterne ved dæmpningsarbejder på klitfredede arealer  

 afholdes med fem sjettedele af staten og en sjettedel af kommunen.
Udgifterne  

 ved dæmpningsarbejder på statens arealer afholdes dog alene af staten.
Kapitel 8 Naturforvaltning Erhvervelse, lån og tilskud m.v.
§ 55. På de årlige finanslove fastsættes en beløbsramme, inden  

 for hvilken miljøministeren kan 1) erhverve fast ejendom og afholde drifts- og anlægsudgifter på  

 erhvervede ejendomme, bl.a. til tilplantning, 2) yde lån til amtskommuner, kommuner eller almennyttige foreninger,  

 stiftelser, institutioner m.v. til erhvervelse af fast ejendom og 3) yde lån og tilskud til amtskommuner, kommuner, almennyttige foreninger,  

 stiftelser, institutioner m.v. samt private ejendomsejere til bevaring, pleje  

 og genopretning af naturområder og til forbedring af mulighederne for  

 friluftslivet.
 Stk. 2. Miljøministeren kan sælge fast ejendom.
Stk. 3. Tilskud efter stk. 1, nr. 3, kan gøres betinget af, at der  

 indgås aftaler om naturbevaring, naturgenopretning og offentlighedens adgang.  

 Sådanne aftaler kan tinglyses på ejendommen.
Tinglyste aftaler er bindende  

 for ejere og indehavere af rettigheder over ejendommene, uanset hvornår  

 retten er stiftet.
 Stk. 4. Miljøministeren kan erstatte de skader, der måtte opstå  

 som følge af en aftalt offentlig adgang til en privat ejendom.
 Stk. 5. Miljøministeren kan fastsætte nærmere regler for  

 administrationen af stk. 1 og 4.
 § 56. Finansministeren fastsætter vilkårene for lån, der ydes  

 efter § 55, stk. 1, nr. 2 og 3.
 Stk. 2. Miljøministeren kan efter forhandling med finansministeren  

 modtage gaver til opfyldelse af lovens formål.
Forkøbsret § 57. Miljøministeren kan bestemme, at ejendomme i landzone eller  

 sommerhusområder, der er særligt egnede til opfyldelse af lovens formål,  

 pålægges forkøbsret for staten.
 Stk. 2. Ejeren af den pågældende ejendom underrettes om  

 forkøbsretten, der tinglyses på ejendommen.
 Stk. 3. Forkøbsretten respekterer private forkøbsrettigheder og  

 køberettigheder, der er tinglyst før den 17. november 1988, men går i øvrigt  

 forud for andre rettigheder over ejendommen, uanset hvornår de er stiftet.
§ 58. Forkøbsretten gælder ved enhver enhvervelse af ejendommen  

 eller dele af ejendommen.
Forkøbsretten kommer dog ikke til anvendelse, 1) når staten, en amtskommune eller en kommune erhverver ejendommen til  

 andre formål end denne lovs, 2) når ejendommen erhverves af en person ved arv, ved overtagelse til  

 hensidden i uskiftet bo eller ved deling af fællesbo, eller 3) når erhververen er den hidtidige ejers ægtefælle eller er beslægtet  

 eller besvogret med den hidtidige ejer i op- eller nedstigende linie eller i  

 dennes sidelinie så nær som søskende eller deres børn.
 § 59. Reglerne i §§ 21-26 i lov om statens fremskaffelse af jord  

 og udlån til jordbrugsmæssige formål m.m. finder tilsvarende anvendelse, når  

 der er pålagt forkøbsret efter § 57, idet miljøministeren træder i stedet for  

 landbrugsministeren, og Taksationskommissionen, jf. § 46, træder i stedet for  

 vejtaksationsmyndighederne.
 Stk. 2. Fristen for at gøre forkøbsretten gældende fastsættes dog  

 til 8 uger i sager i medfør af denne lov.
Ekspropriation § 60. Miljøministeren kan ekspropriere ejendom i landzone eller  

 sommerhusområder, når det er af væsentlig betydning at råde over ejendommen  

 for at gennemføre foranstaltninger på grundlag af en planlægning til fremme  

 af lovens formål.
 Stk. 2. Ekspropriation efter stk. 1, kan dog ikke anvendes til at  

 fremme statslig skovtilplantning.
 Stk. 3. Ved gennemførelse af ekspropriation efter stk. 1, finder  

 reglerne i § 39, stk. 1 og 3, § 43, § 44, stk. 1, 3 og 4, § 45, § 47 og § 49,  

 stk. 2, tilsvarende anvendelse med de fornødne modifikationer, idet  

 miljøministeren træder i stedet for fredningsnævnet.
Naturforvaltningsudvalget § 61. Miljøministeren nedsætter et udvalg, som er rådgivende for  

 ministeren i sager af større betydning efter § 55, stk. 1 og 2, § 57, stk. 1,  

 og § 60, stk. 1.
 Stk. 2. Efter indstilling udpeger miljøministeren et medlem fra  

 Finansministeriet, Landbrugsministeriet, Amtsrådsforeningen i Danmark,  

 Kommunernes Landsforening, Danmarks Naturfredningsforening, Friluftsrådet, De  

 danske Landboforeninger, Danske Husmandsforeninger, Tolvmandsforeningerne,  

 Danmarks Jægerforbund, Dansk Skovforening, Dansk Ornitologisk Forening og  

 Danmarks Sportsfiskerforbund.
 Stk. 3. Miljøministeren udpeger desuden 2 medlemmer med  

 henholdsvis naturvidenskabelig og kulturhistorisk ekspertise, et medlem, der  

 repræsenterer dansk turisme, samt udvalgets formand og yderligere et antal  

 medlemmer fra Miljøministeriet.
 Stk. 4. Miljøministeren fastsætter en forretningsorden for  

 udvalget.
Kapitel 9 Naturovervågning, rådgivning m.m.
 § 62. Miljøministeren overvåger i samarbejde med amtsrådene samt  

 andre berørte offentlige myndigheder og institutioner naturens tilstand.
 Stk.2. Miljøministeren kan fastsætte nærmere regler om, hvorledes  

 overvågningen skal udføres.
 § 63. Miljøministeren forestår rådgivnings-, vejlednings- og  

 informationsvirksomhed om nationale og internationale  

 naturbeskyttelsesspørgsmål over for andre myndigheder og private.
 Stk. 2. Miljøministeren kan fastsætte retningslinier for  

 amtsrådenes naturvejledningsarbejde.
 § 64. Miljøministeren kan nedsætte sagkyndige råd til at rådgive  

 myndighederne i spørgsmål inden for lovens område.
 Stk. 2. Amtsrådet nedsætter et råd med repræsentanter for de  

 berørte interesser til at rådgive i spørgsmål vedrørende amtsrådets  

 administration af loven.
Kapitel 10 Administration Dispensation m.v.
 § 65. Miljøministeren kan i særlige tilfælde gøre undtagelse fra  

 bestemmelserne i § 8, stk. 1, § 11, stk. 3, § 12, stk. 1, § 13 og § 14, stk.  

 1 og 2.
 Stk. 2. Amtsrådet kan i landzone gøre undtagelse fra  

 bestemmelserne i § 16, stk. 1, og § 19.
 Stk. 3. Amtsrådet kan i særlige tilfælde gøre undtagelse fra  

 bestemmelserne i § 3, stk. 1-3, § 4, stk.1, § 15, stk. 1, og § 18, stk. 1.  

 Miljøministeren kan bestemme, at amtsrådet skal indhente en udtalelse fra  

 ministeren, før amtsrådet træffer afgørelse vedrørende § 18, stk. 1.
 Stk. 4. Kommunalbestyrelsen kan i byzone og sommerhusområder gøre  

 undtagelse fra bestemmelserne i § 16, stk. 1 og 2, og § 17, stk. 1. Den  

 pågældende skovejer skal underrettes, før der træffes afgørelse om undtagelse  

 fra § 17, stk. 1.
§ 66. Betingelser, der knyttes til en tilladelse, er bindende for  

 ejere og indehavere af andre rettigheder over ejendommen uden hensyn til,  

 hvornår retten er stiftet.
Myndigheden lader på ansøgerens bekostning  

 betingelser af varig interesse tinglyse på den pågældende ejendom.
 Stk. 2. En tilladelse bortfalder, hvis den ikke er udnyttet inden  

 3 år efter, at den er meddelt, eller ikke har været udnyttet i 3 på hinanden  

 følgende år.
Andre administrative bestemmelser § 67. Miljøministeren kan beslutte at overtage amtsrådets eller  

 kommunalbestyrelsens beføjelser efter loven i sager, der berører andre  

 myndigheders lovbestemte opgaver eller har større betydning.
 Stk. 2. Miljøministeren kan fastsætte regler om amtsrådets  

 administration af § 21, stk. 3, § 27, stk. 1, og § 65, stk. 2 og 3, samt om  

 kommunalbestyrelsens administration af § 65, stk. 4.
§ 68. Miljøministeren kan pålægge amtsråd og kommunalbestyrelser  

 at tilvejebringe oplysninger, herunder kortmateriale, til brug for vurdering  

 af forhold, der er omfattet af loven.
Oplysningerne kan forlanges afgivet i  

 en bestemt form.
 Stk. 2. Miljøministeren kan udarbejde landsdækkende oversigter  

 over fredningsinteresserne.
§ 69. Miljøministeren kan bestemme, at reglerne i §§ 15-18 ikke  

 skal gælde for nærmere angivne områder.
Ministeren kan ændre grænserne for  

 beskyttelsen efter § 18, såfremt det beskyttede areal ikke derved forøges.
 Stk. 2. Miljøministeren kan fastsætte regler om  

 kommunalbestyrelsens offentliggørelse af ministerens afgørelser i henhold til  

 stk. 1.
 § 70. Miljøministeren kan bemyndige en under ministeriet oprettet  

 styrelse eller tilsvarende institution til at udøve de beføjelser, der i  

 denne lov er tillagt ministeren.
 Stk. 2. Miljøministeren kan fastsætte regler om adgangen til at  

 påklage afgørelser, der er truffet i henhold til bemyndigelse efter stk. 1,  

 herunder at afgørelserne ikke skal kunne indbringes for ministeren.
Internationale forpligtelser § 71. Regeringen kan indgå overenskomster med fremmede stater om  

 fælles foranstaltninger til opfyldelse af lovens formål eller til varetagelse  

 af naturbeskyttelsesinteresser uden for landets grænser.
 Stk. 2. Miljøministeren fastsætter regler til opfyldelse af  

 internationale overenskomster, der indgås i henhold til stk. 1.
 Stk. 3. Miljøministeren kan fastsætte regler, der er nødvendige  

 for anvendelsen her i landet af De Europæiske Fællesskabers forordninger  

 vedrørende forhold, der er omfattet af denne lov.
Gebyrer § 72. Miljøministeren kan fastsætte regler om gebyrer til dækning  

 af myndighedernes omkostninger ved administration af loven.
Kapitel 11 Tilsyn § 73. Amtsrådet påser overholdelsen af denne lov og af de regler,  

 der er udstedt efter loven, samt af fredningsbestemmelser.
 Stk. 2. Miljøministeren påser overholdelsen af reglerne i § 8 og §  

 9 om klitfredning.
 Stk. 3 Kommunalbestyrelsen påser i byzone og sommerhusområder  

 overholdelsen af reglerne i § 16 og § 17 om beskyttelseslinier.
 Stk. 4. Miljøministeren kan bestemme, at tilsynet udøves af en  

 anden myndighed.
 Stk. 5. Tilsynsmyndigheden påser, at påbud og forbud efter denne  

 lov efterkommes, og at vilkår, der er fastsat i tilladelser, overholdes.
 Stk. 6. Tilsynsmyndigheden skal foranledige et ulovligt forhold  

 lovliggjort, medmindre forholdet har underordnet betydning.
 Stk. 7. Kommunalbestyrelsen skal foretage indberetning til  

 tilsynsmyndigheden, når kommunalbestyrelsen får kendskab til et ulovligt  

 forhold, som ikke omfattes af stk. 3.
 Stk. 8. Miljøministeren kan fastsætte regler for udøvelsen af  

 tilsynsvirksomheden.
 § 74. Det påhviler den til enhver tid værende ejer eller bruger af  

 en ejendom at berigtige et ulovligt forhold.
Stk. 2. Tilsynsmyndigheden, jf. § 73, kan for ejerens regning lade  

 et påbud om at berigtige et ulovligt forhold tinglyse på ejendommen.
Når  

 forholdet er berigtiget, skal myndigheden lade påbudet aflyse fra tingbogen.
 Stk. 3. Når et ved dom meddelt påbud om at berigtige et ulovligt  

 forhold ikke efterkommes rettidigt, og inddrivelse af tvangsbøder ikke kan  

 antages at føre til, at påbudet efterkommes, kan tilsynsmyndigheden foretage  

 det nødvendige til forholdets berigtigelse på den forpligtedes regning.
Stk. 4. Såfremt et ulovligt forhold frembyder fare for  

 opretholdelsen af tilstanden af et område eller for dyr og planter, der er  

 beskyttet i medfør af loven, og et påbud om at berigtige forholdet ikke  

 efterkommes rettidigt, kan tilsynsmyndigheden umiddelbart lade det nødvendige  

 arbejde udføre på den forpligtedes regning.
Politiet yder nødvendig bistand  

 hertil.
 § 75. Miljøministeren kan lade fortidsminder istandsætte, hvis det  

 ikke medfører udgift for ejeren og brugeren af ejendommen, jf. dog stk. 2 og  

 3.
Stk. 2. Beskadiges, ændres eller flyttes et fortidsminde, kan  

 miljøministeren påbyde ejeren og brugeren at genoprette den hidtidige  

 tilstand samt at foretage foranstaltninger, der er nødvendige for at hindre  

 nye beskadigelser.
Såfremt et påbud ikke efterkommes rettidigt, kan  

 miljøministeren umiddelbart lade arbejdet udføre på den forpligtedes regning.
 Stk. 3. Finder miljøministeren, at en genopretning efter stk. 2  

 ikke kan udføres forsvarligt af ejer eller bruger, kan ministeren foretage  

 genopretning for ejerens eller brugerens regning.
 Stk. 4. Reglerne i stk. 2 og 3 kan ikke anvendes, hvis ejer og  

 bruger godtgør, at beskadigelsen ikke skyldes fejl eller forsømmelse hos dem.
§ 76. Myndighederne efter loven eller personer, der af disse  

 myndigheder er bemyndiget hertil, har uden retskendelse adgang til offentlige  

 og private ejendomme for at udøve de beføjelser, der er tillagt dem i medfør  

 af denne lov, herunder for at foretage undersøgelser af betydning for lovens  

 formål.
Tilsvarende gælder lokaliteter, der helt eller delvis benyttes  

 erhvervsmæssigt.
Legitimation skal forevises efter anmodning.
 Stk. 2. Politiet yder nødvendig bistand til at udnytte  

 adgangsretten efter stk. 1.
 Stk. 3. Ved eftersyn af erhvervsvirksomheder skal indehaveren og  

 beskæftigede personer efter anmodning yde myndighederne fornøden vejledning  

 og hjælp.
 § 77. De opgaver og beføjelser, som loven henlægger til amtsrådet,  

 udøves for Københavns og Frederiksberg kommuners vedkommende af  

 kommunalbestyrelserne.
Kapitel 12 Klage og søgsmål Klage § 78. Amtsrådets og kommunalbestyrelsens afgørelser efter loven  

 eller de regler, der udstedes efter loven, kan påklages efter bestemmelserne  

 i dette kapitel.
Afgørelser efter § 73, stk. 6, kan dog ikke påklages.
Stk. 2. Fredningsnævnets afgørelser efter § 50, stk. 1, kan  

 påklages efter bestemmelserne i dette kapitel.
For klage over  

 fredningsnævnets øvrige afgørelser gælder § 43.
 Stk. 3. Miljøministerens afgørelser efter loven eller efter  

 regler, der udstedes i medfør af loven, kan ikke påklages til anden  

 administrativ myndighed, jf. dog § 60, stk. 3.
 Stk. 4. Miljøministeren kan bestemme, at afgørelser, der træffes  

 af amtsrådet efter regler udstedt efter § 20, stk. 2, ikke skal kunne  

 påklages.
 § 79. Miljøministeren nedsætter et Naturklagenævn, som er  

 klagemyndighed for administrative afgørelser efter reglerne i dette kapitel,  

 og i det omfang det i øvrigt fastsættes i lovgivningen.
 Stk. 2. Nævnet og dets enkelte medlemmer er uafhængige af  

 instruktioner om den enkelte sags behandling og afgørelse.
§ 80. Nævnet består af 1) en formand.
2) 2 medlemmer, der udpeges af Højesteret blandt rettens medlemmer, og 3) et antal medlemmer, der udpeges ved, at hvert af de partier, der er  

 repræsenteret i Finansudvalget, vælger et medlem.
Stk. 2. Som stedfortræder for formanden kan fungere en  

 viceformand.
Formanden og viceformændene skal opfylde de almindelige  

 betingelser for at være landsdommer.
Stk. 3. Samtidig med udpegning og valg af medlemmer efter stk. 1,  

 nr. 2 og 3, udpeges og vælges en suppleant for hvert medlem.
Suppleanten  

 deltager kun i behandlingen og afgørelsen af en sag, når det pågældende  

 medlem er forhindret varigt eller for længere tid.
Stk. 4. De af partierne og Højesteret foretagne valg gælder for 4  

 år.
Nyvalg af medlemmer og suppleanter i løbet af 4 års perioden gælder dog  

 kun indtil denne periodes udløb.
Når et parti ikke længere er repræsenteret i  

 Finansudvalget, udtræder det pågældende medlem og suppleanten af  

 Naturklagenævnet.
 § 81. Nævnet er beslutningsdygtigt, når mindst halvdelen af  

 medlemmerne, herunder formanden eller en viceformand, er til stede.
Stk. 2. Nævnets afgørelse i de enkelte sager træffes ved  

 almindelig stemmeflerhed.
Ved stemmelighed er formandens henholdsvis  

 viceformandens stemme udslagsgivende.
§ 82. Nævnets afgørelser kan ikke indbringes for anden  

 administrativ myndighed.
Dette gælder dog ikke erstatningstilkendelser i  

 anledning af en fredning eller en ekspropriation.
 § 83. Miljøministeren fastsætter nævnets forretningsorden.
 Stk. 2. Det kan bestemmes i forretningsordenen, at formanden eller  

 efter formandens bemyndigelse en viceformand på nævnets vegne kan henvise en  

 klage til miljøministerens afgørelse.
 § 84. Nævnets administration varetages af et sekretariat, der  

 tillige bistår med forberedelsen og udførelsen af nævnets beslutninger.  

 Nævnet kan i øvrigt indhente vejledende udtalelser fra særligt sagkyndige.
 § 85. Naturklagenævnet afgør klager, der er indgivet af  

 miljøministeren eller indeholder spørgsmål, som efter nævnets vurdering har  

 meget væsentlig interesse i forhold til lovens formål, jf. dog § 43, stk. 1,  

 og § 60, stk. 3. Miljøministeren afgør andre klager.
§ 86. Klageberettigede er 1) adressaten for afgørelsen, 2) offentlige myndigheder, 3) Danmarks Naturfredningsforening og 4) lokale foreninger og lignende, som har en væsentlig interesse i  

 afgørelsen.
§ 87. Klagefristen er 4 uger fra den dag, afgørelsen er meddelt.  

 Er afgørelsen offentligt bekendtgjort, regnes klagefristen dog altid fra  

 bekendtgørelsen.
Hvis klagefristen udløber på en lørdag eller helligdag,  

 forlænges fristen til den følgende hverdag.
Stk. 2. Klage indgives skriftligt til den myndighed, der har  

 truffet afgørelsen.
Myndigheden videresender klagen til Naturklagenævnet  

 ledsaget af den påklagede afgørelse og det materiale, der er indgået i sagens  

 bedømmelse.
 Stk. 3. Tilladelser må ikke udnyttes, før klagefristen er udløbet.  

 Rettidig klage har opsættende virkning for den påklagede afgørelse, medmindre  

 klagemyndigheden bestemmer andet.
 Stk. 4. Miljøministeren kan fastsætte regler om underretning af de  

 klageberettigede.
Søgsmål § 88. Søgsmål til prøvelse af afgørelser efter loven eller de  

 regler, der udstedes efter loven, skal være anlagt inden 6 måneder efter, at  

 afgørelsen er meddelt den pågældende.
Er afgørelsen offentligt bekendtgjort,  

 regnes fristen dog altid fra bekendtgørelsen.
 Stk. 2. Spørgsmål, der kan prøves af Taksationskommissionen, jf. §  

 45, kan ikke indbringes for domstolene, før kommissionens afgørelse  

 foreligger.
 Stk. 3. Søgsmål om fredninger og ekspropriationer efter denne lov  

 anlægges ved den landsret, under hvilken ejendommen er beliggende.
Kapitel 13 Straf m.v.
Straf og konfiskation § 89. Medmindre højere straf er forskyldt efter anden lovgivning,  

 straffes med bøde den, der 1) overtræder § 3, stk. 1, 2 og 3, § 4, stk. 1, § 8, stk. 1, § 12, stk. 1,  

 § 13, § 14, stk. 1 og 2, § 15, stk. 1, § 16, stk. 1 og 2, § 17, stk. 1,§ 18,  

 stk. 1, § 19, § 21, stk. 1, § 28, § 31, stk. 1, § 32, § 37, stk. 2, § 41,  

 stk. 1 og 2, eller § 74, stk. 1, 2) færdes og opholder sig på anden måde i naturen end tilladt efter  

 reglerne i kapitel 4, 3) i strid med reglerne i kapitel 4 forhindrer eller vanskeliggør  

 offentlighedens adgang til naturen, 4) undlader at efterkomme forbud eller påbud udstedt efter § 11, stk. 1, §  

 26, stk. 4, § 27, stk. 1 og 2, § 34, stk. 1, § 53, stk. 2, § 73, stk. 6,  

 eller § 75, stk. 2, 5) i strid med § 76, stk. 1, modvirker adgangen til en ejendom eller  

 undlader at efterkomme en anmodning efter § 76, stk. 3, 6) undlader at efterkomme forbud eller påbud, der er udstedt efter regler  

 fastsat i medfør af loven, 7) handler i strid med en fredningsbestemmelse, en fredningskendelse, en  

 overenskomst om fredning indgået for fredningsnævn, eller tilsidesætter  

 forskrifter, der er udstedt i medfør heraf, 8) tilsidesætter vilkår, der er fastsat i en tilladelse eller godkendelse  

 efter loven eller efter regler udstedt efter loven.
Stk. 2. Straffen kan stige til hæfte eller fængsel i indtil 1 år,  

 hvis overtrædelsen er begået forsætligt eller ved grov uagtsomhed, og hvis  

 der ved overtrædelsen er 1) voldt skade på de interesser, som loven tilsigter at beskytte, jf. § 1  

 og § 2, eller fremkaldt fare derfor, eller 2) opnået eller tilsigtet en økonomisk fordel for den pågældende selv  

 eller andre, herunder ved besparelser.
 Stk. 3. I regler, der udstedes efter loven, kan der fastsættes  

 straf af bøde for overtrædelse af bestemmelser i reglerne eller for  

 overtrædelse af bestemmelser i forordninger, omfattet af § 71, stk. 3. Det  

 kan endvidere fastsættes, at straffen kan stige til hæfte eller fængsel i  

 indtil 1 år under de omstændigheder, der er nævnt i stk. 2.
Stk. 4. For overtrædelser, der begås af aktieselskaber,  

 anpartsselskaber, andelsselskaber eller lignende, kan der pålægges selskabet  

 som sådant bødeansvar.
Er overtrædelsen begået af en amtskommune, en kommune  

 eller et kommunalt fællesskab, jf. § 60 i lov om kommunernes styrelse, eller  

 af staten, kan der pålægges den pågældende myndighed eller det kommunale  

 fællesskab bødeansvar.
 Stk. 5. Sker der ikke konfiskation af udbytte, som er opnået ved  

 overtrædelsen, skal der ved udmåling af bøde, herunder tillægsbøde, tages  

 særligt hensyn til størrelsen af en opnået eller tilsigtet økonomisk fordel,  

 jf. stk. 2, nr. 2.
Stk. 6. Er overtrædelsen begået med et motordrevet køretøj, og er  

 såvel føreren som køretøjet hjemmehørende i udlandet, kan køretøjet  

 tilbageholdes af politiet, indtil bøder, sagsomkostninger og erstatningsbeløb  

 er betalt, eller der er stillet sikkerhed for betalingen.
Er beløbet ikke  

 betalt inden 2 måneder efter sagens endelige afgørelse, kan der søges  

 fyldestgørelse i køretøjet.
Stk. 7. Med hensyn til iværksættelse af tilbageholdelse efter stk.  

 6 finder reglerne i retsplejeloven om beslaglæggelse af ting, der findes at  

 burde konfiskeres, tilsvarende anvendelse.
Tilbageholdelse kan kun ske, hvis  

 det findes påkrævet for at sikre betaling af beløbet.
Var føreren uberettiget  

 i besiddelse af køretøjet, kan tilbageholdelse ikke ske.
 Stk. 8. Reglerne i stk. 6 og 7 finder ikke anvendelse med hensyn  

 til førere, der er hjemmehørende i Finland, Island, Norge eller Sverige.
 Stk. 9. Forældelsesfristen for strafansvaret er 5 år for  

 overtrædelse m.v. som omhandlet i stk. 1 og for overtrædelser af bestemmelser  

 i regler udstedt efter loven.
Stk. 10. Sagerne behandles som politisager.
Retsmidlerne i  

 retsplejelovens kapitel 73 kan anvendes i samme omfang som i  

 statsadvokatsager.
 § 90. Miljøministeren bestemmer, hvorledes der forholdes med dyr  

 og planter, herunder dele og produkter heraf, der er konfiskeret i  

 forbindelse med overtrædelse af loven eller af regler udstedt efter loven.
§ 91. Hvis vilde dyr eller planter eller produkter heraf er  

 indført i strid med regler, der er udstedt efter § 30, skal udgifter til  

 opbevaring m.v. og til transport af varerne tilbage til oprindelses- eller  

 afsenderlandet efter påkrav fra miljøministeren bæres af den, der har  

 transporteret dem her til landet, eller af den, for hvem varerne er indført,  

 eller som varerne er bestemt for.
Det samme gælder, hvis varerne ankommer her  

 til landet, uden at betingelserne for, at der kan meddeles  

 indførselstilladelse efter de regler, der er nævnt i 1. pkt., er opfyldt.
 Udpantning m.v.
 § 92. Der er udpantningsret for gebyrer efter § 72 og for  

 udgifter, som myndighederne har krav på at få dækket efter § 53, stk. 3, §  

 66, stk. 1, § 74, stk. 2-4, § 75, stk. 2 og 3, samt § 91.
 Stk. 2. Betales de i stk. 1 nævnte gebyrer og udgifter ikke  

 rettidigt, kan der opkræves morarenter på 1,3 pct. i månedlig rente for hver  

 påbegyndt måned fra forfaldstidspunktet.
Kapitel 14 Ikrafttrædelse og overgangsbestemmelser § 93. Loven træder i kraft den 1. juli 1992.
 Stk. 2. Følgende lovbestemmelser ophæves:
1) Lov om naturfredning, jf. lovbekendtgørelse nr. 530 af 10. oktober  

 1984, 2) Lov om sandflugtens bekæmpelse, jf. lovbekendtgørelse nr. 168 af 28.  

 april 1982, 3) Lov nr. 339 af 24. maj 1989 om naturforvaltning, 4) Lov nr. 595 af 13. november 1940 om stianlæg m.v. i Københavnsegnens  

 grønne områder, 5) Lov af 30. januar 1861 angående forbud mod at medtage løse hunde i  

 Jægersborg Dyrehave m.v.
 Stk. 3. Bestemmelser om godkendelse af beliggenhedsplan,  

 bygningstegninger, materialer og farvevalg m.m. i de af  

 strandfredningskommissionen tinglyste deklarationer i henhold til § 25, stk.  

 1, sidste pkt., i bekendtgørelse nr. 194 af 16. juni 1961 af lov om  

 naturfredning ophæves.
 § 94. I lov nr. 383 af 7. juni 1989, skovlov, foretages følgende  

 ændringer:
 1) I § 4 indsættes som stk. 4:
»Stk. 4. Fredskovspligtige arealer kan holdes utilplantede  

 eller i anden særlig drift i det omfang, det bestemmes i en fredning efter  

 lov om naturbeskyttelse.« 2) I § 15, stk. l, l. pkt., indsættes efter »naturhistoriske«:  

 », kulturhistoriske«.
 3) I § 17, stk. 3, ændres »naturfredningslovens kapitel V« til:  

 »naturbeskyttelseslovens § 3«.
 4) I § 41, stk. 2, 2. pkt., ændres »8 medlemmer udnævnes af  

 ministeren efter indstilling fra Landbrugsministeriet, Dansk Skovforening (2  

 medlemmer), De danske Skovdyrkerforeninger, Hedeselskabet, Danmarks  

 Naturfredningsforening (2 medlemmer), Naturfredningsrådet og Friluftsrådet. 3  

 medlemmer udnævnes af ministeren som repræsentanter for det  

 skovbrugsvidenskabelige område,» til: »8 medlemmer udnævnes af  

 ministeren efter indstilling fra Landbrugsminsteriet, Dansk Skovforening (2  

 medlemmer), De Danske Skovdyrkerforeninger, Hedeselskabet, Danmarks  

 Naturfredningsforening (2 medlemmer) og Friluftsrådet. 4 medlemmer udnævnes  

 af ministeren som repræsentanter for det skovbrugsvidenskabelige område, det  

 naturvidenskabelige område,».
 § 95. I lov om frikommuner, jf. lovbekendtgørelse nr. 644 af 12.  

 september 1991, foretages følgende ændringer:
 1) § 24, stk. 1, nr. 4, affattes således:
»4) om, hvilke myndigheder der træffer afgørelse efter  

 naturbeskyttelseslovens § 21, stk. 3, § 27, stk. 1, og § 65, stk. 2 og  

 3,» 2) § 24, stk. 4, § 25 og § 26, nr. 1, ophæves.
 § 96. I lov nr. 108 af 5. marts 1988 om kystbeskyttelse foretages  

 følgende ændringer:
 1) § 16, stk. 2, nr. 2, affattes således:
»2) til dæmpning af sandflugt.« 2) I § 16, stk. 3, ændres »sandflugtsmyndighederne« til:  

 »miljøministeren«.
 3) I § 17, stk. 1, 2. pkt. ændres »almenhedens ret efter  

 naturfredningslovens § 54, stk. 1,» til: »offentlighedens ret efter  

 naturbeskyttelseslovens § 22,».
 4) § 17, stk. 2, 3. pkt., ophæves.
 § 97. I lov om hegn, jf. lovbekendtgørelse nr. 799 af 11. december  

 1987, ændres i § 19, stk. 4, »formanden for fredningsnævnet og statens  

 tilsynsførende med de private skove eller, hvis sidstnævnte skønnes inhabil,  

 fra en af Landbrugsministeriet udpeget forstlig« til: »lederen af  

 statsskovdistriktet eller, hvis denne skønnes inhabil, fra en af  

 Miljøministeriet udpeget«.
 § 98. I lov nr. 357 af 6. juni 1991 om råstoffer ændres i § 14 og  

 § 16, stk. 2, »Overfredningsnævnet« til:  

 »Naturklagenævnet«.
 § 99. I lov nr. 388 af 6. juni 1991 om planlægning, foretages  

 følgende ændringer:
 1) I § 36, stk. 1, nr. 5 indsættes efter »dette«: »er  

 bestemt i en fredning efter lov om naturbeskyttelse eller«.
 2) I § 58, stk. 3, og § 60, stk. 2, ændres »Overfredningsnævnet«  

 til: »Naturklagenævnet«.
 3) I § 58, stk. 5, ændres »Overfredningsnævnets« til:  

 »Naturklagenævnets«.
 § 100. I lov nr. 302 af 9. juni 1982 om vandløb indsættes efter §  

 7 følgende bestemmelse:
» § 7a.
Vandløbsmyndighedens tilladelse eller godkendelse  

 efter denne lov kræves ikke til udførelse af foranstaltninger, som er påbudt  

 i en fredning efter lov om naturbeskyttelse.
Spørgsmål om erstatning i  

 anledning af sådanne foranstaltninger afgøres efter reglerne i lov om  

 naturbeskyttelse«.
§ 101. Regler, der er udstedt efter de bestemmelser, der er nævnt  

 i § 93, stk. 2, forbliver i kraft, indtil de afløses af regler udstedt efter  

 denne lov.
Overtrædelse af reglerne straffes efter de hidtil gældende regler.
Stk. 2. De bekendtgørelser om videnskabelige reservater, der er  

 udstedt i henhold til den hidtidige lovgivning, forbliver i kraft, indtil de  

 ophæves eller ophører.
Bekendtgørelserne kan forlænges.
 Stk. 3. Frikommuneforsøg, der er godkendt efter de regler, der er  

 nævnt i § 95, forbliver i kraft.
§ 102. Afgørelser efter de regler, der er nævnt i § 93, stk. 2, og  

 § 101, bevarer deres gyldighed, indtil der efter loven eller regler udstedt  

 efter loven træffes nye afgørelser.
Overtrædelser af afgørelserne straffes  

 efter de hidtil gældende regler.
 Stk. 2. Kendelser om begrænsninger i almenhedens færdsel på  

 strandbredden, som er truffet efter § 23, stk. 3, i bekendtgørelse nr. 194 af  

 16. juni 1961 af lov om naturfredning, bevarer deres gyldighed, indtil der  

 efter loven eller regler udstedt efter loven træffes nye afgørelser.
 § 103. Sager om tilladelser efter lov om naturfredning, jf.  

 lovbekendtgørelse nr. 530 af 10. oktober 1984, der er modtaget af amtsrådet  

 før denne lovs ikrafttræden, færdigbehandles efter de hidtil gældende regler.  

 Dog gælder § 66, stk. 2, også for sådanne tilladelser.
Stk. 2. Den påtaleret, der i tinglyste byggelinie- og  

 fredningsservitutter i henhold til lov nr. 595 af 13. november 1940 om  

 stianlæg m.v. i Københavnsegnens grønne områder tilkommer statslige  

 myndigheder, tilkommer amtsrådet.
Det samme gælder de beføjelser, som efter  

 deklarationer og overenskomster i henhold til den lov, der er nævnt i stk. 1,  

 tilkommer statslige myndigheder.
 Stk. 3. De beføjelser, der tilkommer Naturfredningsrådet i henhold  

 til lovgivningen, fredningskendelser m.v., tilkommer miljøministeren.  

 Miljøministeren kan dog bestemme, at beføjelserne, eller bestemte typer af  

 beføjelser, skal udøves af andre myndigheder eller institutioner, herunder  

 råd nedsat efter § 64, stk. 1.
Stk. 4. De beføjelser, der tilkommer fredningsnævn i tidligere  

 afgørelser om bygge- og beskyttelseslinier, offentlighedens adgang og  

 friluftsreklamer tilkommer amtsrådet.
De beføjelser, som tilkommer  

 Overfredningsnævnet, tilkommer Naturklagenævnet.
§ 104. De hidtidige fredningsnævn og Overfredningsnævnet  

 opretholdes i indtil et år efter denne lovs ikrafttræden til at  

 færdigbehandle verserende sager efter de hidtil gældende regler.
Er en sådan  

 sag da ikke afgjort af nævnet, overgår sagen til den myndighed, der skulle  

 træffe afgørelse i sagen, såfremt den var påbegyndt efter denne lovs  

 ikrafttræden.
Sagen behandles og afgøres herefter i overensstemmelse med  

 reglerne i denne lov og regler, der udstedes efter loven.
Stk. 2. Skønner et af de hidtidige fredningsnævn eller  

 Overfredningsnævnet, at en verserende sag ikke kan afgøres af nævnet inden et  

 år efter lovens ikrafttræden, kan nævnet straks henskyde sagen til den i stk.  

 1, 2. pkt., nævnte myndighed.
Stk. 1, 3. pkt., finder herefter anvendelse.
 Stk. 3. Fredningsnævnets afgørelse i en sag, der er omfattet af  

 stk. 1, 1. pkt., kan påklages efter bestemmelserne i denne lov.
 Stk. 4. Overfredningsnævnets afgørelse af erstatningsspørgsmål i  

 en sag, der er omfattet af stk. 1, 1. pkt., kan påklages til  

 Taksationskommissionen efter bestemmelserne i denne lov.
 Stk. 5. Miljøministeren kan i øvrigt fastsætte nærmere  

 overgangsregler for behandlingen af verserende sager.
 § 105. Loven gælder ikke for Færøerne og Grønland.
Bilag Bilag til lov om naturbeskyttelse Kapitel 1: Følgende fortidsmindetyper er omfattet af beskyttelsen i  

 henhold til lovens § 12, hvis de er synlige i terrænet:
 1. Høje, røser.
 2. Stengrave, dysser, jættestuer.
 3. Skibssætninger.
 4. Ubebyggede voldsteder og værfter.
 5. Forsvarsanlæg.
 6. Ødekirkegårde.
 7. Ruiner.
 8. Runesten, bautasten.
 9. Sten med helleristninger.
 10. Kors, milepæle, vildtbanesten og lignende.
 Fortidsminder, der er omfattet af kapitel 1, har beskyttelseslinie i  

 henhold til lovens § 18, stk. 1, bortset fra nr. 10. Kors, milepæle,  

 vildtbanesten og lignende.
 Kapitel 2: Følgende fortidsmindetyper er kun omfattet af  

 beskyttelsen i henhold til lovens § 12, når ejeren har modtaget meddelelse om  

 deres tilstedeværelse:
 1. Mølleanlæg.
 2. Dæmninger.
 3. Bro- og vejanlæg.
 4. Stenvolde, stenrækker.
 5. Bebyggede voldsteder og værfter.
 6. Helligkilder.
 7. Kanaler.
 8. Anlæg ved eller i søer, åer og moser.
 9. Bopladser.
 Fortidsminder, der er omfattet af kapitel 2, har beskyttelseslinie i  

 henhold til lovens § 18, stk. 1.
 Kapitel 3: Følgende fortidsmindetyper er kun omfattet af  

 beskyttelsen i henhold til lovens § 12, når ejeren har modtaget meddelelse om  

 deres tilstedeværelse:
 1. Fortidsminder omfattet af kapitel 1, som ikke er synlige i terrænet.
 2. Sten og træer, hvortil der er knyttet folketro, historisk overlevering  

 eller kulturhistorisk tradition.
 3. Krigergrave.
 4. Mindesmærker.
 5. Sten- og jorddiger.
 6. Agerspor.
 7. Fangstgruber.
 8. Sten- og grenkast.
 Fortidsminder, der er omfattet af kapitel 3, har ikke beskyttelseslinie i  

 henhold til lovens § 18, stk. 1, jf. § 18, stk. 3.
Bemærkninger til lovforslaget Almindelige bemærkninger 1. Indledning Lovforslaget har til formål at styrke beskyttelsen af den danske natur og  

 udvide offentlighedens adgang til denne samtidig med, at det er udtryk for en  

 omfattende modernisering af eksisterende regler på naturbeskyttelsesområdet.
 Forslaget sammenfatter og forenkler 3 love, nemlig lov om naturfredning,  

 lov om sandflugtens bekæmpelse og lov om naturforvaltning.
 I titel, opbygning og indhold reflekterer lovforslaget, at  

 naturbeskyttelsen i dag er langt mere bredspektret end naturfredninger.  

 Samlingen af de 3 love i een lov og lovforslagets systematik gør endvidere  

 lovforslaget brugervenligt.
 Lovforslaget er i princippet en genfremsættelse af lovforslag L 75, som  

 blev fremsat den 23. januar 1991. (Folketingstidende 1990-91, 2. samling,  

 spalte 816 ff). På væsentlige områder er lovforslaget dog ændret i forhold  

 til L 75. Dette er en følge af de tilkendegivelser, som fremkom ved  

 behandlingen af L 75 og også en konsekvens af, at forslagene til henholdsvis  

 en ny lov om vandløb og en lov om et naturklagenævn ikke genfremsættes.
 Forud for L 75 blev der af den tidligere regering den 4. oktober 1990  

 fremsat et næsten identisk lovforslag (L 22). Om lovforslaget fra 1990 og  

 1991 henvises til Folketingstidende 1990-91 henholdsvis spalte 110 ff og 777  

 ff samt tillæg A spalte 629 ff (1990-forslaget) og spalte 816 ff og 1971 ff  

 samt tillæg A spalte 1585 ff (1991-forslaget).
 De punkter, hvor dette lovforslag ændres i forhold til de foregående to  

 lovforslag, er i det væsentlige følgende:
- Naturfredningslovens regler om beskyttelse af søer og vandløb er indsat  

 i § 3, således at den gældende størrelsesgrænse på 500 m2 for søer er nedsat  

 til 100 m2 - I reglerne om friluftsreklamer (§ 21) er indsat en særregel om mindre  

 oplysningsskilte vedrørende næringsdrift.
- Reglerne om offentlighedens adgang til veje og stier i det åbne land er  

 ændret, således at reglerne herfor er fastsat i loven på samme måde, som det  

 er tilfældet med reglene for offentlighedens adgang til skovene, de udyrkede  

 arealer og strandene.
Reglerne indebærer, at offentligheden sikres adgang til  

 at færdes til fods og på cykel ad private anlagte veje og befæstede stier i  

 det åbne land.
Ejeren har dog i en række opregnede situationer ret til helt  

 eller delvis at forbyde færdsel.
 - Fredningskapitlet (kapitel 6) er ændret, således at fredningsnævnene  

 fortsat består, men med en begrænset kompetence og kun med eet nævn pr. amt.  

 Nævnene skal efter forslaget ikke længere tage stilling til spørgsmål om  

 bygge- og beskyttelseslinierne, men kun arbejde med egentlige fredningssager.  

 Nævnene skal også tage stilling til dispensationer fra fredninger.
 - Reglerne om pleje i § 52 er ændret, således at pleje af privatejede,  

 ikke fredede arealer alene kan ske efter frivillig aftale med grundejeren,  

 jf. bestemmelserne i lovforslagets kap. 8 om naturforvaltning.
- Bestemmelsen om såkaldt lokalplanbonus (§ 69 i L 75) er ikke medtaget i  

 nærværende forslag.
Derimod er der forslag om samtidighed (bonus) i  

 forbindelse med fredningssager, således at fredningsnævnet, samtidig med  

 fastsættelsen af fredningsbestemmelserne, kan meddele dispensationer fra  

 forbuddene i § 3 og § 4 (biotopbeskyttelse) og §§ 15-19 (bygge- og  

 beskyttelseslinier) samt tilladelser efter visse bestemmelser i skovloven,  

 vandløbsloven og planlægningsloven, når disse er nødvendige for fredningens  

 gennemførelse.
 - Da lokalplanbonus ikke foreslås, er der indsat en bestemmelse, der  

 svarer til de gældende regler, om ophævelse eller ændring af bygge- og  

 beskyttelseslinierne.
 - Reglen i § 51 om fredning ved bekendtgørelse af marine områder er  

 udvidet til også at gælde statsejede landområder.
 - Der er foretaget en begrænsning i ekspropriationshjemlen i § 60, der  

 herefter ikke kan anvendes til fremme af statslig skovtilplantning.
 - Klageadgangen i § 78 er udvidet til også at gælde amtsrådenes afgørelser  

 om reklamer på idrætsanlæg (§ 21, stk. 3) og om lukning af arealer for  

 offentligheden (§ 27, stk. 1).
 - Bestemmelserne i forslaget til lov om et Naturklagenævn (L 78) er  

 indarbejdet i dette forslags kapitel 12.
 Herudover er der foretaget en række ændringer og justeringer af  

 overvejende teknisk og redaktionel karakter.
 Miljøministeren vil i løbet af en kortere årrække vurdere effekten af  

 indsatsen efter naturbeskyttelsesloven, også i lyset af strukturudviklingen  

 på landbrugsområdet.
2. Lovforslagets hovedindhold 2.1. Generelt om lovforslaget Dette lovforslag styrker naturbeskyttelsen på navnlig følgende områder:
 - Udvidelse af den generelle biotopsbeskyttelse til også at omfatte ferske  

 enge og overdrev samt sten- og jorddiger.
 - Nedsættelse af størrelsesgrænsen for de arealer, der omfattes af  

 beskyttelsesordningen.
 - Udvidelse af fortidsmindebegrebet.
 - Udlæg af 2 meter bred dyrkningsfri zone omkring alle fortidsminder.
 - Bedre kontrol med handel med truede vilde dyr og planter.
 - Mulighed for at forhindre udsætning af vilde dyr, der ikke findes  

 naturligt vildtlevende i Danmark.
 - Bedre mulighed for at foretage fredninger, der har naturgenopretning som  

 formål.
 - Marine fredninger vil også kunne foretages udenfor søterritoriet.
 - Plejepligt for arealer, der ejes af offentlige myndigheder.
 - Bedre mulighed for pleje af fredede arealer.
 - Lovfæstelse af naturovervågning.
 - Nedsættelse af amtslige »grønne råd«.
Samtidig forbedres offentlighedens adgang til naturen, idet cykling  

 tillades ad befæstede stier og anlagte veje i private skove.
Der sikres  

 adgang til som hovedregel at gå og cykle på anlagte veje og befæstede stier i  

 det åbne land.
 Den udvidede adgang til det åbne land modsvares af en lovfæstelse af  

 grundejernes adgang til at modtage kompensation for brand- og hærværksskader.
 Mulighederne for at foretage indgreb i ejendomsretten er bl.a. begrænset  

 på følgende punkter:
 - Der bliver ikke mere mulighed for at foretage ekspropriation til fremme  

 af statslig skovtilplantning, ligesom det i bemærkningerne er angivet, at der  

 ikke mod ejerens ønske vil blive pålagt forkøbsret, der fremmer dette formål.
 - Pleje af privatejede ikke fredede arealer vil kun kunne ske ved  

 frivillig aftale med den pågældende ejer.
 - Der gives større frihed til at opsætte mindre oplysningsskilte om  

 næringsdrift eller virksomhed på egen ejendom.
Lovforslaget sammenfatter og forenkler - lov om naturfredning - lov om sandflugtens bekæmpelse - lov om naturforvaltning.
 Der foretages samtidig nødvendige konsekvensændringer i skovloven, lov om  

 kystbeskyttelse, lov om hegn, lov om frikommuner, lov om råstoffer, lov om  

 planlægning og vandløbsloven.
Lovforslaget er udtryk for en omfattende modernisering af eksisterende  

 regler.
Naturfredningsloven bærer således tydeligt præg af at være en gammel  

 lov, som mange gange er ændret ved knopskydning.
Både lovteknisk og ud fra et  

 brugersynspunkt trænger naturfredningsloven til en gennemgribende  

 omskrivning.
Eksempelvis findes klagereglerne spredt rundt om i loven.
 Ved lovforslagets udarbejdelse er der gjort brug af de positive erfaringer  

 med igangværende frikommuneforslag, der overfører fredningsnævnenes  

 kompetence vedr. bl.a. bygge- og beskyttelseslinier til amtskommunerne jf.  

 bemærkningerne til §§ 15-19.
På en række punkter er lovforslaget en opfølgning af redegørelsen af 2.  

 marts 1987 til Folketinget om en samlet strategi på marginaljordsområdet og  

 redegørelsen af 2. marts 1987 til Folketingets miljø- og planlægningsudvalg  

 om naturbevaring og friluftsliv m.v.
Det gælder navnlig hovedelementerne i  

 forslagene om styrkelse af den nugældende generelle beskyttelse af visse  

 naturtyper og småbiotoper samt forslaget om lovfæstelse af  

 naturovervågningen.
Disse elementer var sammen med en række justeringer indeholdt i det  

 forslag til ændring af naturfredningsloven, som blev fremsat af  

 miljøministeren den 18. februar 1988. Lovforslaget bortfaldt imidlertid, da  

 der blev udskrevet valg i april 1988. Om det tidligere fremsatte lovforslag  

 henvises til Folketingstidende 1987-88, sp. 6787 ff og sp. 7833 ff, samt  

 tillæg A, sp. 4177 ff.
De elementer, som indgik i det bortfaldne lovforslag,  

 er med visse ændringer medtaget som bestanddele i det foreliggende  

 lovforslag.
Bemærkningerne til lovforslaget er i øvrigt affattet således, at der som  

 udgangspunkt kun foretages en nøjere omtale af de realitetsændringer, der  

 sker i forhold til den gældende lovgivning.
Det understreges således, at hvor  

 der er tale om uændrede bestemmelser eller kun redaktionelle ændringer, skal  

 bestemmelserne forstås og anvendes i overensstemmelse med hidtidig praksis.  

 Det gælder også i de tilfælde, hvor der skiftes myndighed.
 Lovforslagets adgang for ministeren til at udstede supplerende  

 retsforskrifter o. lign. vil kun blive udnyttet efter forhandling med berørte  

 myndigheder og organisationer.
 Lovforslaget er inddelt i følgende kapitler:
 1) Formål.
 2) Generelle beskyttelsesbestemmelser.
 3) Anlæg i det åbne land.
 4) Offentlighedens adgang til naturen.
 5) Beskyttelse af plante- og dyrearter m.v.
 6) Fredning.
 7) Naturpleje og sandflugtsbekæmpelse.
 8) Naturforvaltning.
 9) Naturovervågning, rådgivning m.v.
 10) Administration.
 11) Tilsyn.
 12) Klage og søgsmål.
 13) Straf m.v.
 14) Ikrafttrædelse og overgangsbestemmelser.
2.2. Generelle beskyttelsesbestemmelser Lovforslagets kapitel 2 indeholder generelle beskyttelsesbestemmelser,  

 der indebærer en styrkelse af den nugældende automatiske beskyttelse af  

 naturtyper og småbiotoper.
 Hovedreglen i de gældende bestemmelser i naturfredningsloven er, at (de af  

 amtsrådet udpegede og af miljøministeren godkendte) vandløb samt søer over  

 500 m2, moser over 5000 m2, heder over 5 ha og strandenge samt strandsumpe  

 over 3 ha er beskyttet af bestemmelserne i naturfredningslovens §§ 43-43 b,  

 således at der ikke må foretages ændringer i tilstanden uden tilladelse fra  

 amtsrådet.
 Denne beskyttelsesordning foreslås udvidet, således at den også kommer til  

 at omfatte ferske enge og overdrev.
 Med henblik på både at forbedre beskyttelsesordningen og samtidig gøre den  

 mere overskuelig for den enkelte grundejer foreslås en fælles mindstegrænse  

 på 2.500 m2 for de arealer, der omfattes af ordningen.
 Beskyttelsen af søer og vandløb opretholdes og forstærkes, idet  

 størrelsesgrænsen for søer nedsættes til 100 m2.
 Som noget nyt er det i tilknytning til biotopbeskyttelsen foreslået, at  

 der også sker en generel beskyttelse af sten- og jorddiger.
Alle de nævnte bestemmelser er nu formuleret som egentlige  

 forbudsbestemmelser, dog således at amtsrådet kan dispensere i ganske særlige  

 tilfælde, jf. § 65. Dette svarer til, hvorledes det hidtidige  

 tilladelsessystem har været administreret.
Den ændrede formulering indebærer  

 således ikke realitetsændringer.
2.3. Sandflugt og klitfredning Sandflugtsloven, lovbekendtgørelse nr. 168 af 28. april 1982, er  

 indarbejdet i lovforslaget (i kapitel 2). Dette indebærer først og fremmest,  

 at der ved administrationen af de bestemmelser, der vedrører klitfredning og  

 dæmpning af sandflugt, kan varetages også naturfredningsmæssige og  

 landskabelige hensyn, hvilket den gældende lov ikke giver mulighed for.
Sandflugtskommissionerne forslås ikke opretholdt.
Deres opgaver vil overgå  

 til Miljøministeriet.
2.4. Fortidsminder Reglerne om beskyttelse af fortidsminder (i kapitel 2) er helt omskrevet,  

 således at fortidsmindekategorierne nu er optaget i et bilag til loven i  

 stedet for i selve lovteksten.
I bilaget, der kun kan ændres ved lov, er  

 angivet - de kategorier, der er umiddelbart beskyttede, - de kategorier, der først er beskyttet, når ejeren har modtaget  

 meddelelse om deres tilstedeværelse og - de kategorier, der har 100 m beskyttelseslinie.
 I bilaget er medtaget visse »nye« fortidsmindekategorier,  

 svarende til tidligere fremsatte lovforslag.
Sten- og jorddiger er medtaget som fortidsmindekategori, således at de  

 kulturhistorisk betydningsfulde sten- og jorddiger kan beskyttes på lige fod  

 med andre fortidsminder.
Grunden til, at visse sten- og jorddiger, i stedet  

 for den generelle beskyttelse i henhold til § 4, vil blive beskyttet som  

 fortidsminder, er, at disse diger primært har historisk og arkæologisk  

 betydning.
Som en generel styrkelse af beskyttelsen er der endvidere lagt en 2 m bred  

 dyrkningsfri zone omkring alle fortidsminder.
Dette modsvares i eksisterende  

 fredskovspligtige skove af en deregulering, således at den tidligere 5 m  

 zone, hvor der kun måtte genplantes efter dispensation, bortfalder.
 Endelig indføres en hjemmel til pleje af privatejede fortidsminder.
 Udover afskaffelsen af 5 m zonen i fredskovpligtige skove sker der  

 deregulering ved fjernelse af beskyttelseslinien omkring fortidsminder under  

 jorden og ved, at broer overføres fra automatisk beskyttelse til beskyttelse  

 efter beslutning.
 Den gældende 100 m beskyttelseslinie omkring fortidsminder opretholdes.  

 Administrationen af beskyttelseslinien foreslås overført fra fredningsnævnene  

 til amtsrådene.
2.5. Beskyttelseslinier Strandbeskyttelseslinien, fortidsmindebeskyttelseslinien og  

 kirkebyggelinien foreslås opretholdt som selvstændige bestemmelser i  

 lovforslaget (i kapitel 2). Endvidere opretholdes sø- og åbeskyttelseslinien  

 i landzone, for så vidt angår tilplantning og terrænændringer.
Administrationen af disse beskyttelseslinier foreslås overført fra  

 fredningsnævnene til amtsrådene.
Det bemærkes herved, at et flertal i  

 Arealudvalgets delbetænkning 3 fra oktober 1987 tilkendegav, at man fandt det  

 hensigtsmæssigt, at Miljøministeriet som led i en generel revision af  

 naturfredningsloven udarbejdede forslag til en ny organisation af bygge- og  

 beskyttelseslinieopgaverne med udgangspunkt i, at naturfredningslovens  

 beføjelser på dette område samles hos amtsrådene.
I landzone udgår skovbyggelinien og sø- og åbeskyttelsesliniens  

 bestemmelser om byggeri m.v. som selvstændig regulering i lovforslaget, idet  

 hensynene varetages ved administrationen af landzonebestemmelserne i lov om  

 planlægning.
I byzone og sommerhusområder foreslås disse beskyttelseslinier  

 opretholdt som selvstændige bestemmelser.
Administrationen foreslås overført  

 til kommunalbestyrelserne.
Forslaget vil sikre en fortsat varetagelse af  

 beskyttelseshensynene, således at kommunalbestyrelserne har mulighed for at  

 regulere byggeri inden for disse linier, selvom der ikke udarbejdes  

 lokalplan.
 Den gældende lovs regler om miljøministerens adgang til at ophæve bygge-  

 og beskyttelseslinierne opretholdes og udbygges til også at omfatte ophævelse  

 og ændring af fortidsmindebeskyttelseslinien.
2.6. Offentlighedens adgang til naturen Lovforslagets kapitel 4 viderefører i princippet de gældende regler om  

 almenhedens færdsel og ophold.
Der er desuden foreslået visse udvidelser,  

 f.eks. at cykling tillades i private skove.
Der sikres endvidere  

 offentligheden adgang til at gå og cykle på visse private veje og stier i det  

 åbne land.
Ejeren kan dog i en række opregnede situationer helt eller delvis  

 forbyde færdsel.
2.7. Beskyttelse af plante- og dyrearter Bestemmelserne i kapitel 5 om beskyttelse af plante- og dyrearter svarer  

 indholdsmæssigt til den gældende § 59 og § 60 b i naturfredningsloven med de  

 ændringer, der var indeholdt i lovforslaget fra 1988.
Udover en generel modernisering af bestemmelsernes ordlyd er der foreslået  

 visse ændringer, overvejende med henblik på - at forbedre mulighederne for kontrollen med bestemmelsernes  

 overholdelse, - at styrke beskyttelsen af de her i landet fredede dyr og - at hindre forskellige transaktioner med udenlandske vilde dyr og  

 planter, der er taget illegalt fra naturen i oprindelseslandet.
 Som noget nyt er det foreslået, at der kan indføres en  

 autorisationsordning for personer, der erhvervsmæssigt udnytter vilde dyr og  

 planter, f.eks. ved at indføre disse her til landet.
Det foreslås endvidere, at dyr, der ikke tilhører landets naturlige  

 vildtlevende fauna, ikke må udsættes i naturen uden miljøministerens  

 tilladelse, og at der skabes mulighed for at regulere udsætningen af planter,  

 som ikke hører naturligt hjemme i Danmark.
Hensigten hermed er at undgå  

 uheldige ændringer i den vilde flora og fauna.
2.8. Fredninger Lovforslagets kapitel 6 opretholder fredninger som et særligt  

 styringsmiddel til en varig sikring af de formål, som er omfattet af loven.  

 Fredningsnævnene opretholdes, idet antallet af fredningsnævn dog reduceres  

 til eet fredningsnævn pr. amt.
Overfredningsnævnet erstattes af det  

 Naturklagenævn, der foreslås oprettet.
Kompetencen til at behandle og træffe  

 afgørelser i fredningssager er fortsat henlagt til fredningsnævnene med  

 klageadgang til Naturklagenævnet.
 Proceduren foreslås forenklet, idet naturfredningslovens bestemmelser om  

 foreløbige fredningsforslag ikke er medtaget.
 De indholdsmæssige regler om udløsning af erstatning ved gennemførelse af  

 fredninger er ikke ændret i forhold til naturfredningsloven, og den særlige  

 taksationskommission, der efter naturfredningsloven er klagemyndighed for så  

 vidt angår erstatningsspørgsmålene, opretholdes som klagemyndighed for  

 Naturklagenævnets afgørelser om erstatning.
2.9. Naturpleje Der foreslås i kapitel 7 en obligatorisk pleje af arealer der omfattes af  

 de generelle beskyttelsesbestemmelser om naturtyper, sten- og jorddiger og  

 fortidsminder, hvis ejes af amtskommuner eller kommuner, og en tilsvarende  

 regel vil blive gennemført administrativt for statsejede arealer.
Der er  

 derimod ikke nogen plejeforpligtelse for private ejere.
Endelig får  

 miljøministeren mulighed for at fastsætte regler om pleje af fredede arealer,  

 hvilket navnlig er relevant for de ældre fredninger, der ikke indeholder  

 bestemmelser om pleje.
2.10. Naturforvaltning Som led i forenklingsbestræbelserne er det fundet hensigtsmæssigt, at  

 også naturforvaltningsloven, lov nr. 339 af 24. maj 1989, jf.  

 Folketingstidende tillæg C, spalte 871 ff, indarbejdes i en samlet  

 naturbeskyttelseslov.
Forslag til lov om naturforvaltning (støtte til naturbevaring,  

 naturgenopretning, statslig skovtilplantning og friluftsliv) fremsattes den  

 17. november 1988 som forslag nr.
L 89, jf.
Folketingstidende tillæg A,  

 spalte 2505 ff.
Førstebehandlingen fandt sted den 29. november 1988, jf.  

 Folketingstidende 1988/89, spalte 2774 ff.
Folketingets Miljø- og  

 Planlægningsudvalg afgav betænkning over lovforslaget den 19. april 1989,  

 (jf.
Folketingstidende tillæg B, spalte 1111 ff). Anden behandling af  

 lovforslaget fandt sted den 27. april 1989 (jf.
Folketingstidende 1988/89,  

 spalte 9200 ff.). Loven vedtoges ved tredie behandling den 11. maj 1989 (jf.  

 Folketingstidende 1988/89, spalte 9720 ff.).
Kapitel 8 i det foreliggende lovforslag, der blandt andet giver hjemmel  

 for ejendomserhvervelser samt lån og tilskud til naturforvaltningsformål, er  

 stort set en uændret videreførelse af naturforvaltningsloven.
Der er dog  

 foretaget en begrænsning i ekspropriationshjemmelen, der herefter ikke kan  

 anvendes til fremme af statslig skovtilplantning.
Endvidere er der foretaget  

 de nødvendige redaktionelle ændringer som følge af, at loven nu indgår i en  

 større helhed.
Endelig er der foretaget enkelte, mere praktisk betonede  

 ændringer og tilføjelser.
Under bemærkningerne til lovforslagets enkelte  

 bestemmelser er der redegjort herfor.
2.11. Fredningsplanlægningen En række formkrav til den amtskommunale sektorplanlægning blev i 1987  

 ophævet foranlediget af forslagene i arealudvalgets 1. delbetænkning.
Det  

 hidtidige krav om udarbejdelse af fredningsplaner blev erstattet af en  

 forpligtelse for amtskommunerne til at udarbejde planredegørelser på  

 naturfredningsområdet.
Der henvises til lov nr. 355 af 13. maj 1987, jf.  

 Folketingstidende 1986-87, sp. 90, 1499 ff, sp. 10139 ff og sp. 10536 ff,  

 Tillæg A, sp 343 og tillæg B, sp. 683.
I betænkningen fra »Lotz-udvalget« er det foreslået, at reglerne  

 om den amtskommunale sektorplanlægning, herunder fredningsplanlægningen,  

 afformaliseres helt.
Lovforslaget er udformet i overensstemmelse hermed.
Det betyder ikke, at planlægning inden for naturbeskyttelsesområdet  

 bortfalder.
Det forudsættes, at der fortsat - afhængigt af de enkelte  

 amtskommuners behov - foretages den nødvendige kortlægning og planlægning for  

 at sikre varetagelsen af de interesser, der er nævnt i formålsbestemmelserne.  

 Dette har betydning som redskab for lovens administration og som grundlag for  

 den tværgående interesseafvejning i den sammenfattende fysiske planlægning.  

 Endvidere er dette analyse- og planlægningsarbejde af betydning for  

 fredningsindsatsen, naturplejen og naturgenopretningen.
 Det følger af Miljøministeriets bekendtgørelse nr. 857 af 14. december  

 1988 om ikrafttræden af forskellige bestemmelser i lov om ændring af  

 forskellige miljø- og planlægningslove, der forudsættes opretholdt, jf.  

 lovforslagets § 101, stk. 1, at de fredningsplaner, der efter de hidtidige  

 regler er udarbejdet af amtsrådene men endnu ikke godkendt  

 (»førstegenerationsplanerne«), skal færdiggøres og godkendes efter  

 de hidtidige regler.
 2.12. Regionale råd.
Det foreslås i kapitel 9, at amtsrådene nedsætter regionale  

 »grønne« råd med repræsentanter for de berørte interesser til at  

 rådgive i spørgsmål vedrørende amtsrådets administration af loven.
Det  

 forudsættes, at rådene skal sammensættes af såvel natur- som  

 erhvervsinteresser.
2.13. Klage Det foreslås i kapitel 12, at alle afgørelser efter loven kan påklages en  

 gang, bortset fra de fleste af miljøministerens afgørelser.
De afgørelser, som kan påklages, vil efter en konkret vurdering blive  

 inddelt i 2 kategorier: 1) sager, der er af væsentlig interesse i forhold til  

 lovens formål, samt alle afgørelser om fredning og om ekspropriation og 2)  

 andre sager.
Den første kategori skal ifølge forslaget klagesagsbehandles af  

 det Naturklagenævn, der foreslås nedsat.
Den anden kategori skal behandles af  

 Miljøministeriet.
For fredningssager gælder dog de særlige klageregler i  

 kapitel 6.
 Der henvises til de specielle bemærkninger til kapitel 12.
3. Økonomisk administrative bemærkninger 3.1. Indledning Lovforslaget indebærer, at fredningsnævnenes kompetence begrænses til at  

 omfatte fredninger og de dertil knyttede erstatningsspørgsmål samt sager om  

 dispensationer fra fredninger.
Fredningsnævnenes antal reduceres samtidig til  

 et nævn pr. amt.
 Fredningsnævnenes hidtidige opgaver vedrørende dispensationer fra bygge-  

 og beskyttelseslinier samt bestemmelserne om friluftsreklamer og  

 offentlighedens adgang til naturen overføres til amtsrådene og  

 kommunalbestyrelserne med langt størstedelen af opgaverne henlagt til  

 amtsrådene.
For så vidt angår myndighedsstrukturen i klageinstansen nedlægges  

 Overfredningsnævnet.
I stedet oprettes et Naturklagenævn, der afgør klager  

 over fredningsafgørelser og store principielle sager (såvel efter denne lov  

 som lov om råstoffer og lov om planlægning). Alle øvrige klager over  

 afgørelser efter loven afgøres af miljøministeren.
 Herudover nedlægges sandflugtskommissionerne, og deres opgaver overtages  

 af Miljøministeriet.
Der sker endvidere en styrkelse af den generelle beskyttelse af naturtyper  

 og småbiotoper, og der indføres en tilladelsesordning for udsætning af dyr,  

 der ikke tilhører landets naturlige, vildtlevende fauna, og hjemmel til en  

 tilsvarende ordning for planter.
Endelig udvides den gældende ordning  

 vedrørende dækning af brand- og hærværksskader samt tyveri i forbindelse med  

 offentlighedens adgang til private skove til også at omfatte udyrkede arealer  

 samt veje og stier i det åbne land.
Det bemærkes, at der udover de nedennævnte udgifter med baggrund i  

 redegørelsen om mål og midler i miljøpolitikken nr. 2 og lov om  

 naturforvaltning skønnes at være knap 700 mio. kr. til rådighed i perioden  

 1991-95 til aktiviteter inden for naturforvaltningslovens formål.
Det  

 nødvendige bevillingsbehov i de enkelte finansår vil blive indarbejdet i de  

 årlige finanslove.
På finanslovforslaget for 1992 er der således foreløbigt  

 indbudgetteret 134,7 mio. kr. til aktiviteter, der vil blive omfattet af  

 lovforslagets kapitel 8.
 3.2. Statslige udgifter.
3.2.1. Begrænsning af fredningsnævnenes kompetence og oprettelse af et  

 Naturklagenævn Forslaget indebærer som nævnt, at fredningsnævnenes kompetence begrænses  

 til kun at angå fredninger og sager vedrørende dispensationer fra fredninger.  

 Fredningsnævnenes antal reduceres samtidig til eet pr. amt.
Fredningsnævnenes kompetence til at fravige bestemmelserne om  

 beskyttelseslinier, friluftsreklamer og om offentlighedens adgang til naturen  

 henlægges til amtsrådene.
Kompetencen til at fravige bestemmelserne om  

 skovbyggelinien samt å- og søbeskyttelseslinien i byzone og sommerhusområder  

 henlægges dog til kommunalbestyrelserne.
 Begrænsningen af fredningsnævnenes kompetence medfører en mindre  

 besparelse i honorarer til nævnenes formænd.
Forslaget indebærer formelt, at Overfredningsnævnet nedlægges, og at der  

 oprettes et Naturklagenævn.
Reelt er der imidlertid blot tale om en  

 navneforandring og i forbindelse hermed delvis ændrede (udvidede)  

 arbejdsopgaver for nævnet.
 Ligesom det har været tilfældet for Overfredningsnævnet, vil  

 Naturklagenævnet være klage- og efterprøvelsesmyndighed for fredningsnævnenes  

 fredningsafgørelser.
Overfredningsnævnets øvrige opgaver som klagemyndighed for visse  

 afgørelser efter naturfredningsloven overføres derimod ikke til  

 Naturklagenævnet.
Efter forslaget skal Naturklagenævnet behandle og afgøre  

 klager i enkelte særligt nævnte sagstyper og i øvrigt de klager, som efter  

 nævnets vurdering rummer spørgsmål af meget væsentlig interesse i forhold til  

 lovens formål.
Der henvises nærmere til de indledende bemærkninger til  

 forslagets kapitel 12.
 Denne ordning gennemføres i øvrigt for Overfredningsnævnets vedkommende  

 allerede pr. 1. januar 1992 for så vidt angår klager efter råstofloven og  

 visse klager efter planlægningsloven, og disse arbejdsopgaver videreføres af  

 Naturklagenævnet, jf. forslagets §§ 98 og 99.
Det er på denne baggrund vanskeligt med sikkerhed at forudsige  

 Naturklagenævnets arbejdsbyrde og dermed såvel den nødvendige bemanding af  

 nævnets sekretariat som nævnets driftsudgifter.
Det skønnes imidlertid, at  

 der - sammenlignet med Overfredningsnævnet - vil blive behov for yderligere  

 ca. 2 årsværk, heraf en viceformand.
Som følge af sagernes karakter må der  

 endvidere forventes nogle flere rejser for nævnets medlemmer med deraf  

 følgende både øgede honorarer til nævnets politiske medlemmer og øvrige  

 driftsudgifter.
Efter forslaget opretholdes Overfredningsnævnet i indtil et år efter  

 oprettelsen af Naturklagenævnet, så verserende sager så vidt muligt kan  

 afsluttes af Overfredningsnævnet.
Det skønnes, at der til denne sideløbende  

 opgave må anvendes 0,6 årsværk i 1992 og 0,2 årsværk i 1993.
3.2.2. Udvidelse af de generelle beskyttelsesbestemmelser vedrørende  

 naturtyper og småbiotoper Der foreslås en styrkelse af den generelle beskyttelse af naturtyper og  

 småbiotoper.
Ferske enge og overdrev samt sten- og jorddiger foreslås  

 inddraget under beskyttelsen, ligesom arealgrænserne foreslås nedsat og  

 harmoniseret.
 Disse ændringer vil sammen med ændringerne af myndighedsstrukturen  

 indebære, at Miljøministeriet løbende skal yde rådgivning og besvare konkrete  

 forespørgsler o.lign.
Som anført ovenfor foreslås sten- og jorddiger omfattet af den generelle  

 beskyttelse af småbiotoper, men således at særligt værdifulde sten- og  

 jorddiger beskyttes som fortidsminder.
Miljøministeren foretager en  

 registrering og fortidsmindebeskyttelse af de særligt værdifulde sten- og  

 jorddiger.
3.2.3. Tilladelsesordning for udsætning af dyr Det foreslås at knytte en tilladelsesordning til udsætning af dyr  

 (bortset fra pattedyr og fugle, der henhører under lov om jagt og  

 vildtforvaltning), der ikke tilhører landets naturlige, vildtlevende fauna.  

 Det foreslås endvidere, at miljøministeren får hjemmel til at udfærdige  

 regler om en tilsvarende tilladelsesordning for udsætning af planter, der  

 ikke tilhører den naturlige vildtlevende flora.
Tilladelsesordningen  

 administreres af miljøministeren.
I forbindelse med tilladelsesordningen skal  

 der endvidere udarbejdes administrative retningslinier samt vejledning og  

 informationsmateriale.
3.2.4. Klagesystemet Efter forslaget kan stort set alle afgørelser truffet efter loven  

 påklages een gang.
Amtsrådenes, kommunalbestyrelsernes og fredningsnævnenes afgørelser kan  

 således påklages til Naturklagenævnet, og det samme gælder miljøministerens  

 ekspropriationsbeslutninger efter forslagets § 60. Klager over  

 fredningsnævnenes afgørelser om fredning (§ 43) og over miljøministerens  

 ekspropriationsbeslutninger (§ 60) samt klager, der indgives af  

 miljøministeren, skal altid afgøres af Naturklagenævnet.
Nævnet skal i øvrigt  

 kun træffe afgørelse i de klagesager, som efter nævnets vurdering rummer  

 spørgsmål af meget væsentlig interesse i forhold til lovens formål.
De øvrige  

 klager henvises af nævnet til miljøministerens afgørelse.
Det skønnes, at  

 omkring 100 klagesager pr. år vil blive behandlet og afgjort af  

 Naturklagenævnet.
 Det forudsættes, at Miljøministeriets bistand til Naturklagenævnet vil få  

 stort set samme omfang og karakter som den bistand, der efter den gældende  

 naturfredningslov ydes til Overfredningsnævnet.
 Med udvidelsen af den generelle beskyttelse af naturtyper og småbiotoper  

 til også at omfatte ferske enge, overdrev og sten- og jorddiger samt  

 nedsættelsen af størrelsesgrænserne må der forventes knap en tredobling af  

 det hidtidige antal klager til miljøministeren over amtsrådenes afgørelser,  

 svarende til ca. 275 sager årligt.
 Klager over kommunalbestyrelsernes og amtsrådenes afgørelser vedrørende  

 bygge- og beskyttelseslinier, som skal afgøres af miljøministeren, skønnes at  

 udgøre ca. 125 sager årligt.
Hertil kommer klager til miljøministeren over amtsrådenes afgørelser efter  

 bestemmelserne om offentlighedens adgang.
Det er vanskeligt at skønne over  

 det antal sager, disse bestemmelser vil give anledning til.
3.2.5. Erstatning for brand- og hærværksskader Den gældende ordning, hvorefter miljøministeren i henhold til en  

 tekstanmærkning (nr. 53 til § 23) på de årlige finanslove kan yde erstatning  

 for brand- og hærværksskader samt tyveri i forbindelse med offentlighedens  

 adgang til private skove, foreslås i princippet lovfæstet og udvidet til også  

 at omfatte skader i forbindelse med offentlighedens adgang til private  

 udyrkede arealer og private anlagte veje og stier.
 Den gældende ordning omfatter som nævnt de private skove, der dækker 8  

 pct. af landets areal.
Ved en udvidelse af ordningen vil en stor del af landets landbrugsarealer  

 teoretisk blive berørt af ordningen, men det vil ikke være alle arealer, der  

 vil være af interesse for offentligheden.
Det er vanskeligt at skønne over  

 størrelsen af de arealer, der rent faktisk vil blive berørt, men det vil  

 navnlig være den del af landbrugsarealerne, der karakteriseres som marginale  

 jorde, samt nogle bynære arealer og andre særlige arealer.
 Det er ligeledes vanskeligt at skønne over skadernes art og omfang, men  

 der må især forventes at blive tale om skræmning og skambidning af dyr, samt  

 tyveri af og hærværk på landbrugsmaskiner og beskadigelse af afgrøder.
 Under forudsætning af, at den udvidede ordning baseres på praksis efter  

 den gældende ordning, skønnes der at blive behov for 1,5 mio. kr. til  

 erstatninger.
 Såfremt der i stedet indføres en forsikringsordning, der finansieres af  

 staten, skønnes udgifterne hertil at være af nogenlunde samme  

 størrelsesorden, idet det må understreges, at dette skøn ligeledes er  

 behæftet med stor usikkerhed.
3.2.6. Øvrige ændringer Som følge af den foreslåede afformalisering af fredningsplanlægningen vil  

 visse arbejdsopgaver bortfalde.
Med de foreslåede bestemmelser i § 22 om offentlighedens adgang til  

 strande, hvori der ikke er medtaget de gældende særlige regler for adgangen  

 til strandbredder langs diger, bortfalder den eksisterende ordning, hvorefter  

 udgifter i forbindelse med offentlighedens adgang til strandbredder langs  

 diger refunderes digebestyrelsen med halvdelen af statskassen og halvdelen af  

 de pågældende amtsråd. 3.2.7. Gebyrer Det foreslås, at miljøministeren kan fastsætte regler om gebyrer til  

 dækning af myndighedernes omkostninger ved administration af loven, herunder  

 ved behandling af sager om tilladelser eller dispensationer og ved behandling  

 af klagesager.
Forslaget tilsigter bl.a. en brugerfinansiering af tilladelser  

 og certifikater inden for rammerne af Washington-konventionen om kontrol med  

 den internationale handel med udryddelsestruede vilde dyr og planter, i det  

 omfang dette kan ske under hensyntagen til en eventuel EF-harmonisering af  

 gebyrer på dette område.
På nuværende tidspunkt er det ikke muligt nærmere at  

 skønne over, hvad disse gebyrer vil indbringe.
3.2.8. Samlede statslige konsekvenser Det skønnes, at det samlede statslige merpersonalebehov som følge af  

 lovforslaget vil være i størrelsesordenen 10-15 årsværk.
Herudover vil der  

 være behov for yderligere driftsudgifter på ca. 2 mio. kr.
Udgifterne vil  

 først slå fuldt igennem tidligst et år efter lovens ikrafttræden, idet sager,  

 der er rejst ved lovens ikrafttræden færdigbehandles efter de hidtil gældende  

 regler.
De samlede statslige merudgifter afholdes ved omprioriteringer inden  

 for Miljøministeriets rammer.
Det bemærkes, at skønnene over de statslige mer-udgifter er behæftet med  

 usikkerhed.
Den endelige fastlæggelse og prioritering af de samlede statslige  

 udgifter til bl.a. naturbeskyttelse, herunder størrelsen og fordelingen  

 mellem de områder, der er nævnt ovenfor under punkterne 3.2.1.-3.2.5., vil  

 ske inden for rammerne af de årlige finanslove.
3.3. Amtskommunale udgifter 3.3.1. Oversigt Lovforslaget medfører amtskommunale besparelser som følge af forslaget om  

 begrænsning af fredningsnævnenes kompetence (bortfald af økonomisk og teknisk  

 bistand).
Lovforslaget medfører øgede amtskommunale udgifter som følge af forslagene  

 om - amtsrådenes overtagelse af fredningsnævnenes kompetencer vedrørende  

 bygge- og beskyttelseslinier m.v.
- udvidelse af den generelle beskyttelsesordning til også at omfatte  

 ferske enge, overdrev samt sten- og jorddiger samt nedsættelsen af  

 størrelsesgrænserne for de allerede omfattede naturtyper - offentlighedens adgang til naturen - registrering af de naturtyper og småbiotoper, der bliver omfattet af den  

 generelle beskyttelsesordning - nedsættelse af regionale rådgivende råd.
3.3.2. Sagsbehandling vedrørende beskyttelseslinier, friluftsreklamer  

 og offentlighedens adgang til naturen Forslaget indebærer bl.a., at kompetencen til at fravige bestemmelserne  

 om beskyttelseslinier vedr. strande, søer og åer, fortidsminder samt kirker,  

 bortset fra visse sager vedrørende arealer i byzone og sommerhusområder,  

 henlægges til amtsrådene.
Endvidere skal amtsrådene efter forslaget kunne  

 tillade fravigelse af bestemmelserne om offentlighedens adgang til strande,  

 skove og udyrkede arealer, bortset fra statsejede arealer, og visse private  

 veje og stier.
Amtsrådene gives herunder mulighed for at tillade lukning af  

 visse arealer.
Amtsrådene har hidtil i disse sager deltaget i besigtigelser og afgivet  

 udtalelser til fredningsnævnene.
I øvrigt har amtsrådene meget ofte skullet  

 træffe afgørelser i de tilsvarende konkrete sager efter anden lovgivning,  

 først og fremmest by- og landzoneloven.
Amtsrådsforeningen i Danmark har opgjort, at den samlede bistand til  

 nævnene, inkl. bistanden i fredningssager og dispensationer fra fredninger, i  

 1986 havde et omfang svarende til 20 årsværk med størstedelen af  

 ressourceindsatsen anvendt på sager vedrørende bygge- og beskyttelseslinier.  

 Herudover yder amtsrådene økonomisk bistand til fredningsnævnenes drift.  

 Bistanden omfatter honorar til nævnenes sekretærer, befordringsgodtgørelse og  

 diæter til nævnsmedlemmer, kontormedhjælp og kontorhold.
Amtsrådsforeningen  

 har opgjort de samlede udgifter hertil til 2,7 mio. kr. i 1986-priser.
Med udgangspunkt i, at amtsrådenes bistand til fredningsnævnene i stor  

 udstrækning er ydet vedr. de konkrete sager, som i forvejen har været til  

 behandling i amtsrådene, og i betragtning af de hidtidige erfaringer fra  

 frikommuneforsøgene, som har vist, at overførsel af dispensationskompetencen  

 til amtsrådene kan medføre en vis ressourcebesparelse i nogle amter, skønnes  

 amtsrådenes merudgifter ved overtagelse af de nævnte opgaver at kunne rummes  

 inden for de samlede ressourcer, der hidtil har været anvendt på området.  

 Hertil kommer dog behandlingen af sager vedrørende offentlighedens adgang til  

 naturen, især muligheden for at tillade lukning af visse private arealer, som  

 er et nyt sagsområde . Det er vanskeligt at skønne over det antal sager,  

 disse bestemmelser vil give anledning til.
Merudgifterne hertil skønnes at  

 udgøre 1 mio. kr. årligt, idet det samtidig tages i betragtning, at  

 refusionsordningen for digebestyrelsernes udgifter i forbindelse med  

 offentlighedens adgang til strandbredder langs diger bortfalder.
Bortfald af  

 refusionsordningen medfører en årlig besparelse på 0,3 mio. kr.
3.3.3. Udvidelse af de generelle beskyttelsesbestemmelser vedrørende  

 naturtyper og småbiotoper Den foreslåede udvidelse af den generelle beskyttelsesordning for  

 naturtyper og småbiotoper til også at omfatte ferske enge, overdrev samt  

 sten- og jorddiger samt nedsættelsen af størrelsesgrænserne vil kræve øgede  

 personaleressourcer til administrationen i amtskommunerne.
I takt med den successive udvidelse af beskyttelsesordningen, der er sket  

 ved de tidligere revisioner af naturfredningsloven, har der været en stærk  

 stigning i det antal sager om dispensationer, amtskommunerne årligt  

 behandler.
Det årlige antal sager af denne art, der behandles i  

 amtskommunerne efter hidtidige regler, er nu ca. 1.200.
Det forventes, at forslagene til udvidelse af beskyttelsesordningen  

 medfører en væsentlig stigning i det hidtidige sagsantal, antagelig mellem en  

 fordobling og en tredobling naturtyperne set under eet.
Endvidere forventes  

 sager vedrørende beskyttede sten- og jorddiger at udgøre et betydeligt antal  

 sager.
Ved administrationen af de generelle beskyttelsesbestemmelser har  

 amtskommunerne skullet føre tilsyn med reglernes overholdelse.
Den foreslåede  

 udvidelse af beskyttelsesordningen vil medføre behov for en tilsvarende  

 udvidelse af denne tilsynsvirksomhed.
Amtskommunerne har i de senere år i stigende udstrækning foretaget en  

 registrering af de lokaliteter, som er omfattet af beskyttelsesordningen.  

 Dette er sket bl.a. for at forbedre grundlaget for administrationen af  

 bestemmelserne.
Gennem dette arbejde tilvejebringes der en dokumentation for  

 de enkelte områders beliggenhed og deres naturfredningsmæssige betydning samt  

 grundlag for amtskommunernes administration og håndhævelse af reglerne.
En  

 udvidelse af beskyttelsesordningen vil medføre et behov for, at  

 registreringsarbejdet udstrækkes til de lokaliteter, der inddrages under  

 beskyttelsen.
Ligeledes vil der være behov for, at registreringsarbejdet med  

 tiden foretages efter ensartede retningslinier over hele landet, bl.a. med  

 henblik på en senere edb-behandling.
 Det må lægges til grund, at der skal foretages en førstegangs  

 registrering, der afspejler forholdene omkring lovens ikrafttræden og en  

 senere løbende vedligeholdende registrering.
Amtskommunerne foretager allerede på indeværende tidspunkt amtsdækkende  

 luftfotograferinger, der anvendes ved § 43-registrering samt §  

 43-administrationen og tillige gør fyldest på en række andre arealorienterede  

 forvaltningsområder.
Selve luftfotograferingen kan derfor ikke betragtes som  

 en amtskommunal merudgift som følge af lovforslaget.
Derimod bør de  

 merudgifter, der er forbundet med bearbejdningen af luftfotomaterialet, den  

 supplerende markregistrering og udtegningen af kortmateriale over de  

 beskyttede områder betragtes som en følge af lovforslaget.
 For naturtypernes vedkommende vil opgaverne bestå i en eengangsudgift til  

 førstegangs registrering samt et løbende årligt beløb til vedligeholdelsen.
 For sten- og jorddigernes vedkommende vil der alene være tale om en  

 eengangsudgift, idet der foretages en registrering af de beskyttede diger een  

 gang for alle.
 Dette skønnes at medføre en merudgift for amterne på ca. 10 mio. kr.  

 årligt de to første år.
 Den senere vedligeholdende registrering af naturtyperne skønnes, når der  

 ses bort fra luftfotograferingen, årligt af medføre en merudgift på ca. 3,5  

 mio. kr.
 Udgifterne, der er forbundet med udvidelse af beskyttelsesordningen, er  

 justeret i forhold til L 75 som følge af, at bestemmelserne om beskyttelse af  

 søer og vandløb er indsat i lovforslaget.
3.3.4. Plejeforanstaltninger Det foreslås, at de offentlige myndigheder, der ejer ikke fredede  

 arealer, som er beskyttet af bestemmelserne i § 3, § 4, stk. 1, § 12 og § 13,  

 får pligt til at pleje sådanne arealer, jf. § 52. Bestemmelsen skønnes ikke  

 at medføre øgede økonomiske byrder for de pågældende myndigheder, forudsat at  

 arealerne hidtil har henligget i en rimelig tilstand, eller at  

 ambitionsniveauet ikke lægges for højt.
Det bemærkes i den forbindelse, at  

 formålet i første række må være at undgå irreversible skader, og at de  

 offentlige myndigheder, der forvalter arealer, normalt er i besiddelse af et  

 teknisk apparat, som er egnet til at udføre de omhandlede plejeopgaver.
På privatejede arealer, der omfattes af § 3, § 4, stk. 1, § 12 og § 13, og  

 som ikke er fredede, kan der gennemføres naturpleje ved indgåelse af aftale  

 med den private grundejer, jf. bestemmelserne i forslagets kap. 8 om  

 naturforvaltning.
Af finanslovbevillingen til naturforvaltningsformål  

 overføres fremover gennem bloktilskuddene 35 mio. kr., årligt til  

 amtskommunerne bl.a. til plejeaktiviteter.
Der henvises i øvrigt til pkt. 2 i  

 de indledende bemærkninger til kap. 8.
3.3.5. Naturovervågning Amtskommunerne har hidtil som et naturligt led i det øvrige arbejde på  

 naturfredningsområdet, men i et varieret omfang, gennemført  

 naturovervågningsopgaver.
Det forudsættes i lovforslaget, at amtsrådene indgår i et samarbejde om  

 den fortsatte naturovervågning.
Der er imidlertid endnu ikke skabt endelig  

 klarhed over, hvilke opgaver der skal løses af amtsrådene ud over den  

 naturovervågningsindsats, der allerede foretages.
Når der er skabt en sådan  

 klarhed, vil spørgsmålet om udfærdigelse af regler herom i medfør af § 62  

 blive taget op til forhandling.
I forbindelse hermed vil spørgsmål om  

 kompensation af eventuelle amtskommunale merudgifter til  

 naturovervågningsopgaver ligeledes blive taget op til særskilt forhandling.
3.3.6. Regionale råd Efter forslaget pålægges amtsrådene at nedsætte regionale råd med  

 repræsentation af væsentlige natur- og erhvervsorganisationer, der skal  

 rådgive amtsrådene om generelle og principielle spørgsmål vedrørende  

 naturbeskyttelseslovens administration.
Det overlades til det enkelte amtsråd - inden for de rammer, der følger af  

 bemærkningerne til lovforslagets § 64, stk. 2 - at træffe nærmere bestemmelse  

 om rådets sammensætning, arbejdsopgaver og mødefrekvens, idet eet møde i  

 kvartalet normalt må anses for tilstrækkeligt.
Det er endvidere forudsat, at  

 amtsrådene yder sekretariatsbistand til rådene.
 Nedsættelsen af regionale råd kan til en vis grad betragtes som en  

 formalisering af gældende praksis, idet amtskommunerne også i dag drøfter  

 generelle og principielle spørgsmål med natur- og erhvervsorganisationerne.  

 På den anden side kan formaliseringen af samarbejdet indebære en mindre  

 forøgelse af ressourceforbruget, som der findes at være ydet kompensation for  

 ved afsættelsen af 1 mio. kr. årligt nedenfor.
3.3.7. Samlede amtskommunale konsekvenser De amtskommunale merudgifter har været foreløbigt drøftet med  

 Amtsrådsforeningen i Danmark, men er på nuværende tidspunkt ikke endeligt  

 forhandlede.
3.4. Kommunale udgifter I medfør af lovforslaget foreslås det, at bl.a. kommunerne som ejere af  

 ikke fredede arealer, der er omfattet af forslagets generelle  

 beskyttelsesbestemmelser, pålægges pligt til at pleje disse arealer.
 Plejepligten indebærer, at den ansvarlige myndighed må sikre, at et område  

 ikke varigt skifter karakter.
 Der skabes ikke herved en forpligtelse, der går ud over den almindelige  

 praksis for kommunalt ejede arealer.
 På denne baggrund findes den kommunale pligt til at pleje egne arealer  

 ikke at pålægge kommunerne opgaver, der går ud over det, der hidtil har fulgt  

 af kommunernes almindelige forpligtelser som offentlige ejendomsforvaltende  

 myndigheder.
 Endvidere henlægges fredningsnævnenes kompetence til at fravige  

 bestemmelserne om skov- samt sø- og åbeskyttelseslinier i byzone og  

 sommerhusområder til kommunalbestyrelserne.
Beskyttelsesliniesager, som vedrører arealer i byzone eller  

 sommerhusområder, har for størstedelens vedkommende karakter af småsager.
På  

 baggrund af sagernes karakter og det forhold, at kommunerne normalt vil have  

 forhåndskendskab til de enkelte områder, samt at en række af sagerne i  

 forvejen behandles af kommunerne efter bygge- og planlovgivningen, medfører  

 kommunalbestyrelsernes overtagelse af disse sager kun et beskedent  

 merforbrug.
På landsplan skønnes ressourceforbruget at udgøre 2 årsværk  

 svarende til 0,7 mio. kr.
3.5. Finansiering af kommunale og amtskommunale udgifter I overensstemmelse med det udvidede totalbalanceprincip finansieres  

 kommunale og amtskommunale merudgifter inden for Miljøministeriets samlede  

 rammer.
Bemærkninger til lovforslagets enkelte bestemmelser Til kapitel 1 Formål Til §§ 1 og 2 Formålsbestemmelsen afstikker rammerne for de hensyn, som lovligt kan og  

 skal tages ved administrationen af loven.
Stk. 1 er i overensstemmelse med de tilsvarende bestemmelser i lov  

 om miljøbeskyttelse og lov om planlægning.
Herved er det markeret, at det  

 overordnede formål med disse love er det samme, og at de udgør en del af en  

 helhed.
Bestemmelsen i den gældende lovs § 1, stk. 2, nr. 4, om at bidrage  

 til, at det menneskelige miljø ikke forringes ved forurening, der ikke er  

 gentaget udtrykkeligt i forslaget til formålsbestemmelsen, rummes nu af de  

 brede rammer i stk. 1.
 I stk. 2 er det fremhævet, hvilke formål det er hensigten at  

 varetage med loven.
De hensyn, som her opregnes, er de, som nu varetages efter  

 naturfredningsloven og naturforvaltningsloven.
Der kan således fortsat  

 gennemføres fredninger af bynære arealer til sikring af navnlig rekreative  

 interesser (de såkaldte beliggenhedsfredninger).
Eftersom loven også erstatter lov om bekæmpelse af sandflugt, er det i  

§ 2 udtrykkeligt præciseret, at dette hensyn også skal varetages ved  

 loven.
Endelig er det i § 2 nævnt, at formålet med loven også er at forøge  

 det statslige skovareal, således som det fremgår af naturforvaltningsloven.  

 Dette vil kunne ske gennem Miljøministeriets opkøb af arealer med henblik på  

 skovrejsning.
Til kapitel 2 Generelle beskyttelsesbestemmelser Til §§ 3, 4, 5, 6 og 7 1. Indledning Naturfredningsloven har siden 1972 rummet bestemmelser, hvorefter visse  

 naturtyper (vandløb, søer m.v.) har været omfattet af en generel  

 beskyttelsesordning, således at en række indgreb, der ændrer områdernes  

 naturtilstand, ikke må foretages uden forudgående tilladelse fra det  

 pågældende amtsråd.
 Med baggrund i en fremadskridende forringelse og reduktion af de udyrkede  

 eller ekstensivt udnyttede naturarealer er den generelle beskyttelsesordning  

 ved flere ændringer af naturfredningsloven (1975, 1978 og 1983) successivt  

 blevet udvidet til at omfatte flere naturtyper (moser, heder og strandenge  

 m.v.).
I redegørelsen af 2. marts 1987 til Folketinget om en samlet strategi på  

 marginaljordsområdet peges der på, at bevarelsen af udyrkede eller ekstensivt  

 dyrkede arealer vil være et af flere hovedmål for de kommende års strategi.  

 Derfor må de miljømæssige interesseområder, som i dag dyrkes ekstensivt eller  

 henligger i udyrket tilstand, opretholdes og sikres.
Det gælder således  

 strandenge, ferske enge, overdrev og andre småbiotoper, og redegørelsen  

 indeholder i denne henseende forslag om, at der fastsættes klare regler om  

 beskyttelse af sådanne arealer, og at der sker en styrkelse af beskyttelsen  

 af søer og vandhuller.
 Endvidere er behovet for bevaring af de udyrkede og ekstensivt udnyttede  

 arealer blevet understreget i redegørelsen af 2. marts 1987 til Folketingets  

 Miljø- og Planlægningsudvalg om naturbevaring og friluftsliv m.v. og i de  

 øvrige tilkendegivelser i forbindelse med udvalgets behandling af de  

 ovennævnte redegørelser samt i dets beretning af 3. juni 1987 om en samlet  

 strategi på marginaljordsområdet.
 Af Miljøministeriets redegørelse om miljøtilstanden i Danmark, august  

 1991, fremgår det, at naturen fortsat er i tilbagegang.
Lovforslaget viderefører naturfredningslovens beskyttelsesordning med de  

 ændringer, som følger af de ovenfor nævnte retningslinier.
Det bemærkes dog,  

 at beskyttelsen foreslås udvidet til også at gælde sten- og jorddiger.
Alt i alt indebærer forslaget en væsentlig styrkelse af beskyttelsen af de  

 tilbageværende egentlige naturområder i Danmark.
Samtidig kan det ses som led  

 i en forbedret opfyldelse af de målsætninger m.v., som fremgår af forskellige  

 internationale naturbeskyttelsesinstrumenter, som Danmark har tiltrådt.
Det  

 drejer sig specielt om Ramsar-konventionen om beskyttelse af vådområder,  

 Bern-konventionen om beskyttelse af Europas vilde planter og dyr samt  

 naturlige levesteder og EF-direktivet om beskyttelse af vilde fugle og  

 tillige Bonn-konventionen om beskyttelse af vilde arter af migrerende dyr og  

 regionale aftaler om specielle arter, indgået i henhold til denne konvention.
Lovforslaget vil endvidere være et godt grundlag for at opfylde forslag  

 til EF-direktiv om beskyttelse af naturlige og delvis naturlige levesteder  

 samt af vilde dyr og planter (Habitatdirektivet), hvis det vedtages.
En  

 vedtagelse af direktivforslaget vil næppe nødvendiggøre yderligere  

 lovændringer.
Dispensationsbeføjelserne knyttet til ordningen (jf. afsnit 7) må derfor  

 administreres med væsentlig hensyntagen til disse målsætninger m.v.
Ordningen  

 udgør tillige - kombineret med den i forslagets § 67 nævnte beføjelse for  

 miljøministeren til at fastsætte retningslinier for administrationen af  

 bestemmelserne - et grundlag for, at man fra dansk side på administrativt  

 smidig måde kan opfylde yderligere forpligtelser på dette område.
Den selvstændige godkendelse efter naturfredningsloven af etablering af  

 dambrug (herunder udvidelse af bestående dambrug) er ikke opretholdt i  

 lovforslaget.
Det skyldes, at den landskabelige kontrol af den slags anlæg  

 (herunder udvidelser og ændringer af dem) kan varetages gennem reglerne i  

 planlægningsloven.
Hertil kommer, at de almindelige regler i lovforslagets §  

 3 om beskyttelse af en række naturtyper, også omfatter dambrugsanlæg,  

 herunder udvidelser og ændringer af disse, f.eks. hvis ændringerne har en  

 landskabelig effekt, jf. formålsbestemmelsen i § 1, idet samtlige de  

 interesser, der er nævnt i § 1, stk. 1, naturligvis kan/skal tages i  

 betragtning ved lovens administration.
2. Den generelle beskyttelsesordning vedrørende naturtyper I forhold til det tidligere fremsatte lovforslag (L 75) er  

 beskyttelsesordningen for søer og vandløb ført tilbage til lovforslaget.  

 Dette er en konsekvens af, at forslaget til lov om vandløb (L 77) ikke  

 genfremsættes.
I lighed med L 77 omfattes naturlige søer, hvis areal er over  

 100 m2, af beskyttelsesordningen.
Endvidere omfatter forslaget i  

 overensstemmelse med den gældende retstilstand vandløb eller dele af vandløb,  

 der af miljøministeren efter indstilling fra amtsrådet er udpeget som  

 beskyttede.
§ 3 opregner iøvrigt de naturtyper, som fremover skal omfattes af  

 den generelle beskyttelsesordning og størrelseskriterierne herfor.  

 Størrelsesgrænsen på 2.500 m2 indebærer, at naturområderne som udgangspunkt  

 vil være registreret på Kort- og Matrikelstyrelsens kortværk Danmark  

 1:25.000, medmindre der er sket ændringer, siden kortværkene blev udarbejdet.  

 Som noget nyt er ferske enge, overdrev og lignende inddraget under  

 beskyttelsen.
Endvidere er mosebegrebet ændret for at afklare nogle praktiske  

 afgrænsningsvanskeligheder.
Efter naturfredningsloven kræves der en tilladelse fra amtsrådet, såfremt  

 man ønsker at foretage et indgreb i en af de i §§ 43-43 b nævnte naturtyper.  

 Bestemmelserne foreslås nu udformet som en egentlig forbudsordning, dog med  

 mulighed for dispensation i særlige tilfælde, jf. § 65. Dette svarer til,  

 hvorledes det hidtidige tilladelsessystem har været administreret, især i  

 klagemyndighedens praksis, jf.
Skov- og Naturstyrelsens afgørelser i  

 meddelelsesbladet »§ 43 NYT.« Den ændrede formulering indebærer  

 således ikke realitetsændringer i forhold hertil.
Der er heller ikke tale om  

 realitetsændring af det forhold, at hvor der regelmæssigt er foretaget omlæg  

 i form af pløjning m.v., kan dette videreføres i samme omfang.
I § 3 i forslaget er det bestemt, at tilstanden i de nævnte naturområder  

 ikke må ændres.
Hermed er der ikke tilsigtet en egentlig realitetsændring i  

 forhold til de gældende §§ 43-43 b i naturfredningsloven, hvor opdyrkning,  

 tilplantning og anden ændring kun kan ske med tilladelse fra amtsrådet,  

 således som disse regler har været administreret på baggrund af bl.a.  

 forarbejderne til de oprindelige lovbestemmelser, jf. nærmere i afsnit 7.
Sædvanlig vedligeholdelse af bestående dræningsanlæg vil ikke være i strid  

 med bestemmelsen i § 3, stk. 2. I overensstemmelse med praksis efter de  

 hidtil gældende regler vil imidlertid ny dræning, ændringer i eksisterende  

 dræns placering, herunder nedlægning af drænrør i større udstrækning eller  

 større dybde end hidtil, samt ændringer i eksisterende dræns diameter kræve  

 dispensation.
Betingelsen er, at arbejderne medfører ændringer af tilstanden  

 i de beskyttede områder.
Hvis dette er tilfældet, kræves der dispensation.
En udtømmende opregning af, hvad der er omfattet af bestemmelsen, er næppe  

 mulig.
Eksempelvis vil udsåning af kulturgræsser i en mose, på en hede eller  

 strandeng være en ændring, hvis der ikke hidtil er udsået sådanne græsser.  

 Det afgørende er ikke blot foranstaltningens karakter men navnlig den  

 virkning, den har for området, nemlig om den »ændrer« dette og  

 dermed ændrer naturtilstanden.
I princippet er således alle ændringer  

 omfattet. Ændringens væsentlighed er af betydning, når det skal afgøres, om  

 der kan dispenseres.
Uanset dette er der dog en nedre grænse for, hvad der  

 kræver dispensation.
Foranstaltninger kan være så perifere eller  

 bagatelagtige, at de kan iværksættes uden dispensation.
Det er i denne  

 henseende ikke hensigten at ændre den hidtidige praksis på området, således  

 som den bl.a. er beskrevet i de cirkulærer m.v., der er udstedt i forbindelse  

 med reglerne i naturfredningsloven.
Placering af campingvogne er udtrykkeligt forbudt i §§ 8, 15, 16, 17 og  

 18, der også indeholder bestemmelser om forbud mod ændring af tilstanden på  

 de pågældende lokaliteter.
Placering af campingvogne kan være omfattet af  

 forbudet i § 3, idet det her vil kunne være ensbetydende med en ændring af  

 tilstanden, såfremt der er tale om en mere varig opstilling.
Det beror derfor  

 på en konkret vurdering, om der kræves en dispensation til at opstille en  

 campingvogn i en af de beskyttede naturtyper.
Opstilling af hegn, der ikke  

 kan karakteriseres som sædvanlige landbrugshegn, må derimod i  

 overensstemmelse med hidtidig praksis normalt anses for en ændring af  

 tilstanden, der kræver dispensation.
 Det er hensigten at udarbejde et relativt omfattende vejlednings- og  

 cirkulæremateriale til hjælp for amtsrådene for at sikre en forholdsvis  

 ensartet administration på landsplan.
 Hvad angår spørgsmålet om definition af de enkelte naturtyper og beregning  

 af disses arealstørrelse henvises til bemærkningerne i punkt 3 og 4.
3. Definition af naturtyperne 3.1. Søer og vandhuller Begrebsmæssigt har naturfredningsloven omfattet »naturlige  

 søer«, dvs. søer, der traditionelt indgår i det pågældende landskab  

 eller miljø. Der har været tale om søer, damme, vandhuller, dvs. vandområder,  

 der ikke er midlertidige, og hvor der har udviklet sig et karakteristisk  

 plante- og dyreliv i tilknytning til søen.
Bestemmelserne har således omfattet dels de naturligt forekommende  

 søer, der ikke eller kun i ringe grad er påvirket af kulturtekniske indgreb -  

 sådanne søer er i dag overordentligt sjældne, dels søer, vandhuller og  

 damme, som helt eller delvist skyldes eller er påvirket af menneskelig  

 indsats for en kortere eller længere årrække siden.
Det kan f.eks. være  

 gadekær, møllesøer og ældre opstemningsanlæg samt færdigt udgravede grus-,  

 ler-, tørve- og mergelgrave, bevaringshuller, vildtdamme (andedamme) m.v.
 Temporære søer, der kun er vandfyldte en del af året, typisk fra  

 vinterperioden til hen i sommermånederne maj-juni, hvor de tørrer ud, er  

 omfattet af beskyttelsesbestemmelsen under forudsætning af, at de ikke er  

 indgået i omdrift og i øvrigt udgør en integreret del af et eng- og  

 småbiotopområde, der i øvrigt opfylder størrelseskriteriet.
 Arealgrænsen har siden 1984 været på 500 m2, dog således at gadekær og  

 lignende offentligt tilgængelige småsøer har været undtaget fra denne grænse.  

 Den sidstnævnte undtagelsesbestemmelse foreslås i § 6 afløst af en  

 bestemmelse, hvorefter miljøministeren kan undtage søer, der helt eller  

 delvist er i offentligt eje, fra det ellers gældende størrelseskriterium.  

 Denne hjemmel agtes udnyttet.
Arealgrænsen for søer og vandhuller, der omfattes af § 3, ændres i øvrigt  

 fra 500 m2 til 100 m2 (0.01 ha), bl.a. fordi størstedelen af småsøerne og  

 vandhullerne, der har stor økologisk og landskabelig betydning, hidtil har  

 været ubeskyttede.
Desuden er de gennem de sidste 100 år ved en række  

 kulturtekniske indgreb m.v. blevet reduceret i et meget betydeligt omfang.
 Ved beregningen af arealet af en given sø eller et vandhul skal der i  

 overensstemmelse med de hidtidige principper lægges vægt på dels  

 udstrækningen af den sammenhængende åbne vandoverflade, dels karakteren af  

 det tilstødende vådområde med en vegetation bestående af vand- og  

 sumpplanter.
Det bemærkes i øvrigt, at småsøer, der er mindre end 100 m2, men som er  

 beliggende ved et beskyttet vandløb eller i en af de beskyttede naturtyper  

 (moser, heder, enge m.v.) på 2.500 m2 og derover og således udgør en del af  

 denne, som hidtil er beskyttet uanset størrelsen.
Det vil umiddelbart følge  

 af arealberegningsreglerne, jf. afsnit 3.2.4 nedenfor.
3.2. Vandløb Offentlige vandløb, private vandløb med en bundbredde på mindst 1,5 m  

 samt visse nærmere angivne private vandløb med en bundbredde på under 1,5 m  

 har med baggrund i ændringen af naturfredningsloven i 1979 været omfattet af  

 de generelle beskyttelsesbestemmelser.
Amtsrådene har efterfølgende foretaget en konkret og præcis udpegning af,  

 hvilke vandløb der i de enkelte regioner er omfattet, nemlig i alt ca. 28.000  

 km af 44.000 km registrerede vandløb.
Udpegningen er i perioden 1984-87  

 godkendt af miljøministeren.
Det er de vandløb, der er omfattet af de  

 godkendte registreringer, der falder ind under naturfredningslovens § 43.  

 Registreringen vil kunne revideres med passede mellemrum.
Det nye forslag til § 3 er formuleret i overensstemmelse med det  

 ovennævnte, således at den hidtidige sondring mellem offentlige vandløb og  

 private vandløb med en bundbredde på mindst 1,5 m og derunder er bortfaldet.  

 Der er således ikke foreslået nogen ændring af den retstilstand, der faktisk  

 er gældende efter naturfredningsloven.
Den hidtidige bestemmelse om arbejder  

 i henhold til gældende vandløbsregulativer er opretholdt indholdsmæssigt.  

 Også almindelige vedligeholdelsesarbejder for private vandløb kan udføres  

 uden dispensation, jf. princippet om, at der efter §§ 43-43 a ikke kræves  

 dispensation til sædvanlig vedligeholdelse.
Der tilsigtes ikke nogen ændring  

 i den eksisterende praksis i, hvad der kan betragtes som  

 vandløbsvedligeholdelse.
3.3. Heder I Miljøministeriets cirkulære nr. 103 af 27. marts 1984, afsnit 3.2 er  

 heder beskrevet således:
 »Begrebet hede i naturfredningslovens forstand er i overensstemmelse  

 med den almindelige forståelse heraf en udyrket landstrækning med mager  

 jordbund, oftest bevokset med lyng og forskellige andre mindre buskvækster.  

 Plantevæksten spiller således en central rolle.
Hedevegationen er lavtvoksende med forekomst af dværgbuske.
På mange  

 hedearealer udgør buske og træer som eg, birk, bævreasp, gyvel, ene og  

 selvsåede nåletræer et væsentligt element i vegetationen.
 De dværgbuske, som især forekommer på danske hedearealer, er følgende:  

 Hedelyng, revling, klokkelyng, tyttebær, blåbær, mosebølle, hede-melbærris,  

 krybepil og arter af planteslægten visse.
I nogle typer af hede udgør græsser,halvgræsser, laver og mosser det  

 dominerende element i plantevæksten, hvor der så stadig er et islæt af  

 ovennævnte arter af dværgbuske.
Især kan følgende græsarter udgøre det  

 dominerende element i plantevæksten: Bølget bunke, fåresvingel, tandbælg,  

 blåtop, sandskæg og katteskæg.
Her i landet er heden sjældent et stabilt plantesamfund, og græsning,  

 tidvis afbrænding og hugst er ofte en nødvendig forudsætning for, at hedens  

 dværgbuske, græs og lav ikke bliver overvokset og udkonkurreret af buske og  

 træer.
Der vil derfor ofte forekomme hedearealer med varierende grader af  

 tilgroning.
En hedemose, der opfylder betingelserne for at kunne karakteriseres som en  

 mose, er formelt ikke omfattet af hedebegrebet, men falder ind under begrebet  

 »moser« i lovens § 43. Såfremt hedemosen ikke kan karakteriseres  

 som en mose, er den derimod omfattet af hedebegrebet.
Sondringen mellem heder  

 og moser er dog normalt uden praktisk betydning.' Se herom afsnit 3.4.
Det bemærkes, at der i mange tilfælde er jævne overgange mellem på den ene  

 side visse hedetyper (»græsheder«), der er præget af græsser som  

 bølget bunke, fåresvingel, blåtop m.v., og på den anden side overdrev.
Disse  

 er særligt i Øst-Danmark mange steder en pendant til den jyske hede, der  

 domineres af hedelyng og andre dværgbuske.
Hedelyngen har en begrænset  

 levetid (20-30 år), og mange hedearealer er under tilgroning af selvsåede  

 buske og træer som eg, bævreasp, gyvel, ene og selvsåede nåletræer som  

 bjergfyr.
Betydelige hedearealer, der ikke er under regelmæssig naturpleje,  

 har nu således stedvis karakter af mere eller mindre lukket krat.
Sondringen  

 mellem hede og overdrev eller hede og krat er dog, under forudsætning af, at  

 det samlede udyrkede naturareal opfylder størrelseskriteriet, normalt uden  

 praktisk betydning.
På samme måde har sondringen mellem moser og heder mindre  

 betydning, efter at begge naturtyper er blevet omfattet af § 3, og  

 arealgrænsen nu foreslås at være den samme for disse.
3.4. Moser og lignende I den hidtidige § 43, stk. 2, er fastsat, at »moser« er  

 omfattet af beskyttelsen.
Der har imidlertid været tvivl om afgrænsningen af  

 mosebegrebet.
Traditionelt er begrebet defineret udfra områdernes  

 plantevækst, fugtighedsforhold og jordbund, men det har været usikkert,  

 hvorvidt alle disse tre kriterier skulle opfyldes i det enkelte tilfælde,  

 eller om det var tilstrækkeligt, at kun en eller to af forudsætningerne var  

 til stede.
Specielt har tvivlen angået, om det er en nødvendig forudsætning,  

 at der foreligger et tørvelag.
Hensigten med bestemmelsen er navnlig at beskytte det vilde dyre- og  

 planteliv.
Det vil derfor være uhensigtsmæssigt at gøre beskyttelsen afhængig  

 af, om der i det konkrete tilfælde foreligger et tørvelag.
 For at tydeliggøre, at bestemmelsen også finder anvendelse, selv om ikke  

 alle de ovennævnte kriterier samtidigt er opfyldt, herunder specielt selv om  

 der ikke foreligger noget tørvelag, er ordet »moser« derfor  

 erstattet af »moser og lignende«.
Det bemærkes, at tørvedannelsen i visse mosetyper naturligt er meget  

 begrænset og undertiden næsten fraværende.
Dette gælder f.eks. nogle kalkkær  

 og vældmoser.
Der lægges derfor primært vægt på botaniske forhold i definitionen,  

 hvorimod hydrologiske og/eller geologiske kriterier kun forudsættes anvendt,  

 hvis der foreligger tegn på kulturbetingede indgreb, som hindrer en botanisk  

 bedømmelse.
Her tænkes f.eks. på nylig oppløjning, opfyldning eller anden  

 intensiv jordbearbejdning, hvorved terrænforhold er ændret, eller naturlig  

 vegetation er fjernet.
Også afgrænsningen mellem moser og andre naturtyper  

 foretages først og fremmest ud fra botaniske kriterier.
Arealer betegnes  

 således som mose, når de naturligt forekommende moseplanter dominerer i  

 forhold til plantearter fra andre naturtyper.
Endvidere karakteriseres moser  

 ofte ved et ujævnt overfladerelief.
En landbrugsmæssig udnyttelse, der er så begrænset, at den ikke påvirker  

 den naturlige vegetationssammensætning væsentligt, udelukker ikke, at området  

 kan betegnes som mose i henhold til naturfredningsloven.
Ekstensiv græsning  

 vil således kunne forekomme i moser, som er omfattet af § 3, og en fortsat  

 græsning af denne art kræver derfor ikke dispensation.
Træbevoksede moseområder, hvor vegetationen er opstået naturligt, er  

 omfattet af lovforslagets § 3. Dette gælder også birkekær og pilekrat samt  

 elle- og askesumpe, såfremt den forekommende urtevegetation iøvrigt medfører,  

 at området må betegnes som mose.
I sådanne moser må normal forstlig  

 udnyttelse finde sted, mens f.eks. tilplantning kræver dispensation.
Begrebet »moser og lignende« i lovforslagets forstand omfatter  

 således udyrkede eller ekstensivt udnyttede områder præget af en  

 ferskvandspåvirket naturlig eller overvejende naturlig vegetation, som er  

 knyttet til gennemsnitlig høj vandstand, og som ofte har dannet tørv eller  

 anden organisk aflejring.
Begrebet er således en fællesbetegnelse for en  

 række vådbundsområder med plantesamfund, der har betegnelsen efter  

 vegetationens sammensætning, f.eks. rørsump, starsump, ellesump, birkekær,  

 pilekrat, eller efter vandtilførslen (højmose, kærmose, vældmose), eller  

 efter andre forhold (f.eks. dyndeng, fugteng). Om et område kaldes mose eller  

 kær har ingen betydning.
Ofte vil det være vanskeligt at trække en præcis grænse mellem moser og  

 andre typer af relativt uforstyrrede og naturligt forekommende plantesamfund  

 som heder, overdrev, strandsump m.v.
Derimod vil der som regel være markant  

 synlige vegetations- eller terrænforskelle i forhold til dyrkede arealer,  

 tilplantede skovarealer og terrænskel i form af veje, hegn, diger, grøfter  

 m.v.
I mange tilfælde vil mosegrænsen derfor kunne trækkes i forhold til  

 arealer, der er i omdrift (under plov), eller vejspor, hegn, diger,  

 ejendomsskel m.v.
 En nærmere afgrænsning er imidlertid i de fleste tilfælde uden praktisk  

 betydning, dels fordi de omtalte naturtyper som oftest er omfattet af § 3 med  

 det samme arealmæssige krav, dels fordi en flerhed af de pågældende  

 naturtyper, der sammenlagt udgør 2500 m2, vil være omfattet af §  

 3-beskyttelsen.
Moser beliggende i sommerhusområder og byzone har - på samme måde som  

 vandløb og søer beliggende i disse områder - hidtil været omfattet af §  

 43-beskyttelsen, medens dette kun i begrænset omfang har været tilfældet for  

 de øvrige naturtyper.
Ved fastsættelsen af de nærmere regler i henhold til §§  

 5 og 6 vil denne ordning i videst muligt omfang blive søgt opretholdt, og det  

 vil således i denne henseende fortsat kunne være nødvendigt nærmere at  

 afgøre, om et givet område må karakteriseres som en mose i modsætning til  

 f.eks. en hede.
3.5. Strandenge I Miljøministeriets cirkulære nr. 103 af 27. marts 1984 er strandenge  

 beskrevet således i afsnit 3.3:
»Begrebet strandenge i naturfredningslovens forstand omfatter - i  

 overensstemmelse med den almindelige forståelse heraf - engstrækninger ved  

 kysten.
De afgørende kriterier er således plantevæksten samt områdets  

 landskabelige karakter og beliggenhed.
 Strandenge er relativt flade, lavtliggende og kystnære arealer med en  

 naturlig vegetation bestående af græsser, halvgræsser og urter, som danner en  

 mere eller mindre sammenhængende grønsvær.
Strandengsflader brydes ofte af lavninger og naturlige render (f.eks.  

 loer) og ældre strandvoldsrygge.
Strandenge beliggende ud til kysten vil  

 undertiden kunne blive overskyllede af havet.
Overskylshyppigheden og  

 -perioden varierer meget.
Her i landet ligger den normalt mellem 10 dage pr.  

 år og 1 dag pr. 10 år.
Strandengene strækker sig fra kysten og ind i landet.
I de dele, der  

 ligger nærmest vandet, domineres plantevæksten af en eller flere salttålende  

 plantearter såsom kveller, vadegræs, annelgræs, harril, strandtrehage,  

 strandasters, strandvejbred, jordbærkløver og engelskgræs m.fl.
Disse  

 plantearter aftager gradvis ind mod de lidt højere liggende, mindre  

 saltpåvirkede dele af strandengen.
 Ind mod land afgrænses strandengen hyppigt af et terrænskel i form af en  

 niveauændring, hegn, skelgrøft, vej eller andet, som danner grænse for engen  

 med dens nuværende eller tidligere udnyttelse som græsningsareal.
 I inddigede områder kan der undertiden fortsat eksistere strandenge med  

 salttålende planter, alt afhængig af særlig jordbund og vandbevægelse.
Strandengsbegrebet i naturfredningsloven omfatter således en række  

 varierende naturtyper, der har forskellige betegnelser efter den måde, hvorpå  

 de er opstået, og graden af saltpåvirkning.
Områderne kan blandt andet  

 betegnes som marsk, marskeng, sylteng, strandeng, strandoverdrev eller  

 strandfælled.
I de fleste strandenge er den lave plantevækst resultatet af  

 landbrugsmæssig udnyttelse i form af græsning og høslæt.
Ved ophør af  

 græsning eller høslæt kan ske en tilgroning med de mere højtvoksende  

 sumpplanter, og strandengen overgår da til at blive en strandsump.« Denne begrebsfastlæggelse, der - på samme måde som definitionen af moser -  

 bygger på bemærkningerne til 1978-loven, og som i praksis har medført, bl.a.  

 at visse af de inddæmmede arealer på Amager er blevet anset som omfattet af §  

 43 b, gælder således fortsat.
3.6. Strandsumpe Begrebet strandsumpe skal forstås som hidtil.
Der henvises herved til  

 Miljøministeriets cirkulære nr. 103 af 27. marts 1984 afsnit 3.3, hvor  

 strandsumpe er beskrevet således:
»Strandsumpe er kystbeliggende områder, hvis vegetation er domineret  

 af store sumpplanter som tagrør, strandkogleaks, blågrøn kogleaks og enkelte  

 andre arter.
Strandsumpe forekommer ofte på de mest fugtige og eventuelt  

 permanent vanddækkede dele af beskyttede kyststrækninger.« Begrebet strandsumpe i § 43 b er forskelligt fra begrebet moser i § 43.  

 Sondringen mellem de to begreber vil imidlertid i praksis kun have mindre  

 betydning.
Hvor sondringen har betydning, må den foretages på grundlag af  

 områdernes beliggenhed henholdsvis ved kysten eller inde i landet, og i  

 tvivlstilfælde ud fra dominansen af salttålende planter som strandkogleaks,  

 blågrøn kogleaks, strandasters m.fl. i strandsumpene.
3.7. Ferske enge og overdrev 3.7.1. Indledning Disse arealer omfatter fugtige, ferske enge samt tørre enge, ofte kaldet  

 overdrev.
Under betegnelsen overdrev falder også græsbevoksede kystskrænter.
På enge og overdrev kan der ofte forekomme mere eller mindre udbredte  

 bevoksninger med krat og anden træagtig vegetation.
Sådanne bevoksninger vil  

 også være beskyttet af bestemmelsen, og det vil derfor kræve dispensation,  

 såfremt man ønsker at rydde et sådant krat.
Udformningen af de gældende §§ 43-43 b og forslagets § 3 forudsætter, at  

 benyttelsen af de beskyttede arealer kan fortsætte som hidtil.
Dette  

 indebærer bl.a., at nogle ferske enge, såkaldte »kulturenge«, som  

 regelmæssigt er blevet omlagt navnlig for at sikre bedre græsningsmuligheder,  

 kan omlægges med samme tidsinterval som hidtil.
Ved omlæg forstås normalt  

 pløjning og efterfølgende jordbehandling, hvorefter området tilsås med den  

 samme eller en ny afgrøde.
Hvis det i forbindelse med omlæg af et bestemt  

 engareal inden for de senere år har været praksis i et år at høste en anden  

 afgrøde - typisk korn - på det pågældende areal, vil denne praksis også kunne  

 fortsætte ifølge lovforslaget, i overensstemmelse med princippet om, at  

 lovforslaget ikke tilsigter ændringer i den hidtidige anvendelse af de  

 beskyttede områder, når denne iøvrigt ikke er i modstrid med ønsket om at  

 bevare den pågældende naturtype som sådan jf. afsnit 2 ovenfor.
Dyrkning af korn og andre sædskifteafgrøder på enge i større omfang end  

 hidtil vil kræve dispensation.
Det samme gælder, såfremt man ønsker at  

 omlægge eller på anden måde foretage jordbearbejdning i ferske enge, som ikke  

 hidtil har været regelmæssigt omlagt, hvorved normalt forstås inden for de  

 sidste 7-10 år.
3.7.2. Ferske enge Ferske enge skabes ved menneskets påvirkning.
Enge kan således være  

 dannet ved slåning eller græsning af naturlige kærsamfund eller ved fældning  

 af elle-, aske-, birk- eller pil-dominerede sumpskove med efterfølgende  

 slåning eller græsning.
Engens plantesamfund afviger delvis fra de oprindelige kærsamfund.
Ved  

 slåning og/eller græsning forhindres træer og buske i at indvandre, ligesom  

 græsser og planter, der kan tåle kulturpåvirkningen, får øgede  

 konkurrencemæssige fordele frem for de øvrige arter.
Dette bevirker, at det  

 oprindelige kærsamfund ændres til at indeholde en større del af plantearter,  

 der tåler afslåning og nedbidning, samt arter, der på anden måde begunstiges  

 af påvirkningen.
Af sådanne artsgrupper kan nævnes lave, lyskrævende planter  

 samt een- og toårige urter, hvis spiring begunstiges af kreaturernes  

 optrampning af jordbunden eller regelmæssig slåning.
Engene er derfor  

 generelt artsrige og indeholder en række sjældnere og fåtallige plante- og  

 dyrearter.
Enge på forholdsvis god jordbonitet (rigkær) kan eksempelvis have en  

 vegetation af lavere urter som trævlekrone, engkabbeleje, engblomme, vinget  

 perikon samt maj-gøgeurt og andre orchideer m.v.
Er græsning eller høslæt  

 forholdsvis ekstensiv eller ophørende, kan disse engtyper være under  

 tilgroning med højere planter som f.eks. lådden dueurt, stor nælde, tagrør,  

 almindelig mjødurt, kær-star, almindelig fredløs, angelik og kærtidsel m.fl.  

 Denne vegetation kan over nogle år udvikle sig til krat og sumpskov.
De ferske enge udgør i dag en økologisk set meget betydende biotoptype.  

 Deres lysåbne samfund rummer et bredt register af specielle plantearter samt  

 bestande af fugle (vibe, bekkasin, engpiber, bynkefugl m.fl), pattedyr og  

 insekter, hvoraf flere er truede, ikke blot nationalt, men også  

 internationalt.
Endelig har de enge, der ligger direkte langs vandløb og  

 søer, en særlig betydning som bufferzone, der medvirker til at reducere  

 udsivningen af næringssalte (og pesticider) til vandområderne.
De ferske enge er gennem de sidste årtier på landsplan blevet stærkt  

 reduceret, primært som følge af afvanding og detaildræning, hvorved arealerne  

 er blevet inddraget i den landbrugsmæssige omdrift og udnyttet til kornavl,  

 kulturgræsmarker, raps m.v.
Sideløbende er der også i de senere år sket en  

 opgivelse af den traditionelle udnyttelse af mange engarealer til høslæt og  

 græsning, hvorefter arealerne gradvist over nogle (5-15) år gror til med  

 tagrør, krat, sumpskov m.v.
Engene kan således ved naturlig tilgroning af fugtigere bund udvikle sig  

 tilbage mod mose, rørsump og krat eller sumpskov og på de mere tørre dele mod  

 mere eller mindre tilgroede overdrev og græsfælleder.
Overgangen mellem engen  

 og sådanne relativt uforstyrrede plantesamfund kan ofte erkendes ved hegn og  

 skel, men er i andre tilfælde jævn og glidende samt vanskelig at lokalisere  

 præcist i terrænet.
Da de nævnte naturtyper imidlertid også - under  

 forudsætning af at størrelseskriteriet er opfyldt - omfattes af  

 bestemmelserne i loven, er disse grænsedragninger i det store og hele af  

 mindre betydning administrativt set.
3.7.3. Overdrev I den oprindelige betydning var overdrevet den del af en landsbys jorder,  

 der som »udmark« lå udenfor vangene, og som ikke var eng eller  

 skov.
Overdrevene blev traditionelt brugt til græsning for husdyrene og  

 eventuelt også til høslæt.
Gennem årene er mange overdrev ved oppløjning  

 blevet inddraget i omdriften, eller de er i en række tilfælde blevet plantet  

 til, i de senere år hyppigst med nåletræer.
De tilbageværende overdrev, der på landsplan skønnes at dække under 10.000  

 ha, ligger i dag spredt med de største arealer på øerne og i Midt- og  

 Østjylland.
Der er typisk tale om tørbundsarealer, der aldrig eller kun meget  

 sjældent har været pløjet op, og som helt overvejende har været udnyttet som  

 græsningsarealer.
Græs- og urtevegetationen er oftest righoldig og varieret med mange  

 sjældne arter.
Blandt mere karakteristiske plantearter kan f.eks. nævnes  

 mark-krageklo, gul evighedsblomst, mark-bynke, blåhat, prikbladet perikon,  

 gul snerre, smalbladet høgeurt, fløjlsgræs, knoldranunkel m.fl.
Der er til  

 vegetationen knyttet et rigt insekt- og andet dyreliv.
Tørvelag er manglende  

 eller kun svagt udviklet.
Bortset fra strandoverdrev og enkelte fredede områder er overdrevene i dag  

 stort set alle indhegnede.
I takt med de senere års strukturændringer i  

 landbruget er græsningen på mange arealer aftaget eller helt ophørt, og en  

 del overdrev præges derfor i lighed med hedearealer af stigende tilgroning  

 med buske og træer.
De eksisterende overdrev findes nu hovedsagelig på kuperede, svært  

 opdyrkelige områder eller som dele af dyrehaver.
Derfor findes de i reglen på  

 nuværende og tidligere tiders kystskrænter (f.eks. stenalderhavets  

 kystskrænter), og andre kuperede, svært opdyrkelige områder.
Specielle  

 overdrevstyper findes på Bornholm i form af klippeløkker og som kalkbakker i  

 Himmerland og på Møn m.v.
Overdrevene kan have kontinuerlige og diffuse afgrænsninger i forhold til  

 naturtyper som enge, moser, krat og heder.
Derimod vil der oftest omkring  

 overdrevet være tydelige terrænskel i form af veje, hegn, grøfter og lign.,  

 ligesom der vil være markante overgange i forhold til højskov og plantage  

 samt til agerarealer, der er i omdrift.
 Visse hårdt græssede overdrev kan være næsten uden opvækst af vedplanter  

 (buske, træer).
3.8. Særligt om arealberegning Mellem de fleste af de ovenfor nævnte naturtyper er der i mange tilfælde  

 meget jævne og glidende overgange, f.eks. fra eng til mose.
De nævnte  

 overgange med små ændringer i vegetationssammensætningen vil bero på helt  

 lokale variationer i jordbundens type og vandindhold.
Ved arealberegningen af sådanne biotopkomplekser lægges det samlede  

 naturareals størrelse til grund.
Småbiotoper, der ikke i sig selv opfylder  

 størrelseskriteriet, vil således kunne være omfattet af  

 beskyttelsesordningen, hvis de støder op til eller indgår i arealer med andre  

 naturtyper, som er omfattet af beskyttelsesordningen, jf. reglerne i § 3,  

 stk. 2 og 3. Ved afgrænsningen af arealet lægges endvidere til grund, at der  

 skal være tale om et sammenhængende areal.
Med sammenhængende areal forstås et område, som i  

 naturfredningsmæssig henseende kan karakteriseres som en funktionel helhed.  

 Dette indebærer, at en hede, eng, mose, eller et overdrev eller kombinationer  

 af disse naturtyper kan anses som sammenhængende i naturfredningslovens  

 forstand, uanset om området i et vist omfang er gennemskåret af f.eks. mindre  

 veje, brandbælter, vandløb, små skovparceller, hegn, herunder levende hegn,  

 m.v.
I øvrigt må det bero på et konkret skøn i det enkelte tilfælde, om et  

 areal kan anses som sammenhængende, herunder om de »fremmede  

 elementer« er så væsentlige, at der såvel landskabeligt som biologisk  

 set ikke er tale om helhed.
Disse elementer må derfor udgøre en relativ  

 beskeden del af det samlede areal, for at der kan ses bort fra dem ved  

 afgørelsen af, om området er »sammenhængende«.
Det bemærkes, at ejerforholdet er uden betydning for afgørelsen af,  

 om et areal er sammenhængende.
Præcise regler om arealberegningen kan  

 fastsættes med hjemmel i § 6.
Søer, der ikke opfylder størrelseskravet, men ligger i et område, der er  

 omfattet af dette lovforslags § 3, stk. 2, anses i overensstemmelse med de  

 gældende regler for vandhuller o.lign., der ligger i moser, på heder,  

 strandenge eller strandsumpe, som en integreret del af den pågældende  

 naturtype.
De er således omfattet af beskyttelsen, hvis den pågældende  

 naturtype (eller kombinationen af naturtyperne), jf. forslagets § 3, stk. 2  

 og 3, konkret udgør 2500 m2. Det bemærkes, at også de øvrige  

 arealberegningsprincipper, der fremgår af det gældende  

 administrationsgrundlag, agtes videreført med hjemmel i ministerens  

 beføjelser efter lovforslagets § 6.
 4. Sten- og jorddiger o. lign.
4.1. Baggrunden for forslaget Baggrunden for bestemmelsen i § 4 er, at både sten- og jorddiger  

 må betegnes som en truet »naturtype«.
En historisk analyse af  

 udviklingen i småbiotopsmønstret i 5 områder i Østdanmark viser således, at  

 70 pct. af de diger, der fandtes på kort i 1884, var forsvundet i 1981.
Det kan forventes, at udviklingen i landbruget stadig vil medføre  

 nedlæggelse af diger.
I øjeblikket forsvinder diger med 2 pct. af de  

 tilbageværende om året.
Hovedårsagerne skal søges i landbrugets mekanisering  

 med stadig større og mere effektive markredskaber og i brugssammenlægninger.  

 Det er især diger beliggende inde på de enkelte ejendomme, der nedlægges.
Men  

 der ses, især på de bedste jorder, nu et stigende antal eksempler på, at også  

 diger i ejendomsskellene nedlægges.
Da der i den nye landbrugslov er åbnet  

 mulighed for yderligere brugssammenlægninger, kan det forudses, at diger er  

 alvorligt truede fremover.
Digerne er vigtige levesteder for vilde dyr og planter i det intensivt  

 opdyrkede agerland.
De fungerer på een gang som skjul, fødekilde og levested,  

 samtidig med, at de tjener som ledelinier for dyrs og planters spredning  

 (spredningskorridorer), og således sikrer en økologisk infrastruktur i  

 agerlandet.
Diger bidrager endvidere til oplevelsen af et varieret landskab  

 samtidig med, at de giver kulturhistoriske oplysninger om ejendomsskel,  

 sogneskel, udskiftninger, jordfordeling m.m.
Ved en generel beskyttelse af diger vil nogle arealmæssige små, men  

 økologisk meget vigtige, biotoper blive sikret.
Diger vil ofte være  

 beliggende i eksisterende skel og derfor ikke være til væsentlig gene for  

 landbrugsproduktionen.
 Der er af både naturgeografiske og kulturhistoriske årsager stor forskel  

 fra egn til egn i Danmark på, hvor mange jord- og stendiger, der findes, og  

 på deres udformning og tilknyttede dyre- og planteliv.
4.2. Begrebet »sten- og jorddiger« Sten- og jorddiger er en fællesbetegnelse for en lang række navne, som  

 bruges afhængig af digernes oprindelige funktion, beliggenhed, bygningsmåde  

 og bygningsmateriale, f.eks. skovdige, markdige, tangdige, stengærde m.fl.
 Betegnelsen sten- og jorddiger dækker i lovforslaget over diger, som kan  

 bestå af en opkastet vold f.eks. bestående af græstørv, lerjord, sand, tang,  

 tørv eller sten.
Hovedstadsrådet har i november 1989 i rapporten: »Sten- og jorddiger  

 i hovedstadsregionen« registreret en stor del af regionens diger.
Skov-  

 og Naturstyrelsen har en publikation »Diger og gærder- biologisk  

 belyst« under forberedelse.
4.3. Administration For at sikre en enkel og entydig administration af beskyttelsen af diger,  

 vil der med hjemmel i § 5 blive fastsat regler, som i en indledningsfase  

 begrænser beskyttelsen til de diger, der er optegnet på Kort- og  

 Matrikelstyrelsens kortværk Danmark (1:25.000). Der opnås herved et fast  

 udgangspunkt for beskyttelsen.
Der vil dog kunne opstå problemer ved  

 anvendelsen af kortværkene, idet en række diger kan være nedlagt, siden  

 kortene blev udarbejdet.
Det må derfor i tvivlstilfælde ved hjælp af  

 luftfotos søges fastslået, om diget allerede var nedlagt ved lovens  

 vedtagelse.
Diger i byer er ikke medtaget på disse kortblade, hvilket harmonerer  

 udmærket med, at det ikke er hensigten at beskytte f.eks. diger omkring  

 byparker og parcelhushaver.
Spørgsmålet om beskyttelsen af sten- og jorddiger  

 i byområder findes i det hele at burde overlades til lokalplanlægningen.  

 Derimod vil sten- og jorddiger i f.eks. landsbyer kunne medtages i en konkret  

 udpegning af beskyttelsesværdige diger, jf. nedenfor.
 Diger omkring kirkegårde skal heller ikke omfattes af denne lovs  

 beskyttelse, når disse diger iøvrigt er omfattet af den lovgivning, der  

 gælder for kirker og kirkegårde.
Beskyttelsen af digerne optaget på kortværkene kan afløses af en  

 beskyttelse, der baserer sig på en egentlig registrering i lighed med, hvad  

 der nu gælder for »§ 43 vandløb« i naturfredningsloven, således at  

 de biologisk »uinteressante« diger udelades af beskyttelsen, uanset  

 at de er optaget på de ovennævnte kortblade.
Til gengæld vil man ved en sådan  

 registrering kunne inddrage diger, som er for små til at være optaget på  

 kortbladene, eller som af andre grunde ikke er angivet på disse, under  

 beskyttelsen.
Den automatiske beskyttelse af diger, der er optaget på kortene, vil  

 således efterhånden kunne afløses af en beskyttelse, der er baseret på en  

 konkret udpegning.
Det forudsættes herved, at miljøministeren fastsætter  

 nærmere regler, der indebærer bl.a. at amtsrådets forslag om hvilke diger,  

 der skal være omfattet af beskyttelsen, fremlægges til offentligt gennemsyn  

 og derefter - med de indkomne bemærkninger - indsendes til miljøministerens  

 godkendelse.
Der vil således blive udstedt en bekendtgørelse efter  

 principperne i de hidtil gældende regler for udpegning af vandløb.
 Det bemærkes iøvrigt, at langt hovedparten af de beskyttelsesværdige diger  

 er optaget på de ovennævnte kort.
4.4. Vedligeholdelse af diger Beskyttelsen af digerne indebærer ikke en pligt for ejeren til at  

 vedligeholde digerne på dennes ejendom, og omvendt kræver sædvanlig  

 vedligeholdelse heller ikke nogen dispensation.
Beskyttelsen betyder først og  

 fremmest, at det kræver tilladelse, hvis man skal nedlægge diger eller dele  

 heraf.
Der er ikke noget forbud mod at foretage indgreb i en eventuel  

 beplantning på eller omkring digerne, f.eks. ved at beskære træer og buske.  

 Ofte vil en sådan pleje af vegetationen være hensigtsmæssig både i økologisk  

 og landskabsmæssig henseende.
Afgørende for, om der kræves dispensation, er  

 også her, om der sker en ændring i tilstanden af diget.
Men bestemmelsen må  

 administreres med skønsomhed, idet det væsentlige er at undgå, at digerne  

 nedlægges.
Der vil blive udarbejdet nærmere retningslinier om dette emne,  

 ligesom det vil blive centralt i oplysningsarbejdet.
4.5. Fortidsminder Diger, der har en særlig kulturhistorisk interesse, kan beskyttes som  

 fortidsminder, jf. bestemmelsen i § 4, stk. 2, jf. § 12.
 Det er i § 4, stk. 2 sikret, at sten- og jorddiger ikke samtidig er  

 omfattet af den generelle beskyttelse i medfør af § 4 og  

 fortidsmindebeskyttelse i medfør af § 12.
5. Plejeforanstaltninger Foranstaltninger, der klart tjener til at opretholde områdets hidtidige  

 tilstand, vil kunne ske uden tilladelse.
Dette gælder for eksempel fjernelse  

 af selvsået opvækst af træer og buske i begrænset omfang.
 Foranstaltninger, der rækker ud over almindelig pleje af områdets  

 hidtidige tilstand, kræver dispensation, selv om de tager sigte på at  

 forbedre naturtilstanden, f. eks. hvis der er tale om en genopretning af en  

 tidligere tilstand (naturrestaurering).
Landbrugsarealer, der tages ud af omdriften og underkastes pleje efter  

 aftale med lodsejeren (f.eks. en aftale efter reglerne i  

 landbrugslovgivningen om støtte til miljøfølsomme områder), vil i visse  

 tilfælde undergå en sådan forandring, at de bliver omfattet af beskyttelsen i  

 § 3. Der er med hjemmel i naturfredningsloven fastsat regler, som undtager  

 sådanne arealer fra reglerne i lovens §§ 43-43 b, jf. pkt. 9 nedenfor.
Denne  

 undtagelsesordning vil blive opretholdt, også for de nye biotoptyper.  

 Anderledes derimod, hvis et naturområde retableres ifølge aftale gennem et  

 engangstilskud efter reglerne i kapitel 8. Spørgsmål af denne art må afklares  

 i aftalen med lodsejeren, således at misforståelser undgås.
Når et areal uden  

 aftale med myndighederne herom vokser sig ind i en af de i § 3 nævnte  

 naturtyper, vil det blive omfattet af reglerne herom.
Dette vil blive  

 præciseret i de adminstrative forskrifter, som udstedes efter loven.
6. Særligt vedrørende gødskning og sprøjtning I overensstemmelse med den tidligere praksis på området kræver gødskning  

 eller anvendelse af kemiske bekæmpelsesmidler tilladelse, i det omfang  

 sådanne foranstaltninger ikke tidligere er indgået i landbrugsdriften på et  

 areal, der er omfattet af §§ 3 og 4.
Vedrørende gødskning i moser og heder gælder der imidlertid umiddelbart et  

 forbud, idet selve eksistensen af disse naturtyper som regel er ensbetydende  

 med, at der ikke hidtil har været gødsket, eller at gødskning i hvert fald  

 har været uden særlig landbrugsmæssig interesse.
Gødskning sådanne steder må  

 derfor anses som en foranstaltning, der ændrer tilstanden, og som derfor ikke  

 kan ske uden dispensation.
Det bemærkes herved, at det i det hidtidige  

 vådområdecirkulære (cirkulære nr. 222 af 1. december 1978, pkt. 4.2) er  

 nævnt, at aflæsning af gødning i moser ikke kan ske uden tilladelse.
Gødskning i hidtidigt omfang, d.v.s. med anvendelse af gødskningsmidler,  

 der ikke overstiger hidtil anvendte mængder, kræver ikke tilladelse.
Det  

 samme gælder m.h.t. kemiske bekæmpelsesmidler.
En ordning, hvorefter  

 gødskning i visse områder er tilladt i hidtidigt omfang, er imidlertid  

 vanskelig at administrere.
Der er derfor i § 3, stk. 4, foreslået en  

 hjemmel for miljøministeren til at fastsætte regler herom.
 Generelle indskrænkninger i adgangen til at anvende kemiske  

 bekæmpelsesmidler, vil kunne fastsættes med hjemmel i lov om kemiske stoffer  

 og produkter.
 7. Dispensationer m.v.
Således som det hidtil har været tilfældet ved administrationen af de  

 tilsvarende bestemmelser i naturfredningsloven, er det forudsat, at der skal  

 foreligge særlige omstændigheder, før der kan gives tilladelse til  

 foranstaltninger, som ændrer tilstanden i de beskyttede naturtyper, når  

 ændringerne er væsentlige eller i modstrid med ønsket om at opretholde de  

 pågældende naturtyper som sådanne, idet reglerne under eet er udtryk for en  

 generel samfundsmæssig interesse i, at de beskyttede naturtyper opretholdes.  

 Det er således ikke nok, at der er påvist en væsentlig jordbrugs- eller anden  

 økonomisk interesse i, at et indgreb finder sted.
Der må tillige enten være  

 tale om et område, som ud fra fredningsmæssige hensyn vurderes som uden  

 særlig interesse, for at man eventuelt kan acceptere, at der sker indgreb i  

 dets tilstand, eller at det påtænkte indgreb i sig selv ikke skønnes at  

 medføre nogen afgørende forrykning af tilstanden i området.
Dog vil det  

 naturligvis ikke kunne udelukkes, at andre særlige forhold må tages i  

 betragtning, f.eks. at der foreligger specielt store landbrugsmæssige  

 interesser i et givet projekt, samtidig med at den pågældende naturlokalitet  

 er af mindre interesse.
Navnlig for de mindre naturlokaliteter er det af betydning, at de ikke  

 vurderes isoleret fra omgivelserne.
Principielt gælder det således, at  

 interessen i at bevare f.eks. en af de små naturlokaliteter ikke blot behøver  

 at være den pågældende lokalitets værdi i sig selv som levested for planter  

 og dyr.
Interessen vil herudover ofte også knytte sig til, at der ikke bliver  

 forøgede afstande til lignende lokaliteter og dermed forringede  

 spredningsmuligheder for plante- og dyrelivet.
Derfor må f.eks. også de små  

 naturlokaliteter, der er beliggende spredt i jordbrugsområderne, generelt  

 søges bevaret i størst mulig udstrækning.
Et områdes betydning for plante- og  

 dyrelivet behøver derfor ikke at have sammenhæng med en beliggenhed inden for  

 eller uden for de områder, som af fredningsmyndighederne er udpeget som  

 særlige fredningsinteresseområder.
Det bemærkes i øvrigt, at en særlig  

 omstændighed, der kan begrunde dispensation, kan være, at et ansøgt indgreb  

 har en naturforbedrende funktion.
Råstofindvinding på arealer, der er omfattet af beskyttelsesbestemmelserne  

 i §§ 3 og 4 forudsætter, at der meddeles dispensation, uanset om indvinding  

 sker til eget brug, jf.
Miljøministeriets cirkulærer fra 1978 og 1984, hvis  

 principper er uændrede.
Dette gælder også for indvinding på arealer, hvor der  

 er anmeldt og anerkendt råstofindvindingsrettigheder i henhold til § 5, stk.  

 1-3 i lov nr. 285 af 7. juni 1972 om udnyttelse af sten, grus og andre  

 naturforekomster i jorden og på søterritoriet.
I tilknytning hertil kan det  

 nævnes, at reglerne i §§ 3 og 4 ligesom hidtil vil finde anvendelse, uanset  

 om området er undergivet landbrugspligt eller fredskovspligt.
Dispensation kan gives på vilkår, og den kan tilbagekaldes, hvis et eller  

 flere af vilkårene ikke opfyldes.
Der er ingen begrænsninger i arten af de  

 vilkår, som kan stilles i forbindelse med en dispensation, idet det  

 naturligvis dog må kræves, at vilkårene ligger inden for rammerne af lovens  

 formålsbestemmelser i §§ 1 og 2.
8. Erstatningsbiotoper I overensstemmelse med hidtidig praksis efter naturfredningsloven kan det  

 være velbegrundet i visse tilfælde at stille krav om etablering af  

 erstatningsbiotoper som vilkår for dispensationer, hvor der foreligger en  

 forudgående ansøgning.
Man bør imidlertid udvise tilbageholdenhed, da det ud  

 fra en naturfredningsmæssig synsvinkel normalt vil være langt at foretrække,  

 at de oprindelige naturområder med deres særegne karaktertræk bibeholdes i  

 videst muligt omfang.
Der kan være behov for at stille vilkår om etablering af  

 erstatningsbiotoper eller genopretning af (eller plejeforanstaltninger på)  

 eksisterende biotoper i tilfælde, hvor der er foretaget en lovovertrædelse,  

 og man afstår fra at stille krav om en egentlig retablering af den pågældende  

 biotop.
Det kan især være relevant i situationer, hvor det er forbundet med  

 uforholdsmæssigt store udgifter at forlange den oprindelige biotop  

 retableret, eller en retablering af denne er umulig eller i hvert fald  

 uigennemførlig indenfor en overskuelig årrække.
Det forudsættes således, at  

 der specielt i forbindelse med »lovliggørelsessager«, kan stilles  

 vilkår af den ovennævnte karakter.
9. Andre bestemmelser 9.1. I § 5 stk. 1 er der i lighed med den gældende lov hjemmel for  

 miljøministeren til generelt at undtage bestemte kategorier af de beskyttede  

 naturtyper fra reglerne i §§ 3 og 4. I naturfredningsloven er denne hjemmel  

 udnyttet til i et vist omfang at fritage heder, strandenge og strandsumpe fra  

 beskyttelsesordningen, når disse er beliggende i byzone eller i  

 sommerhusområde, jf. § 2 i Miljøministeriets bekendtgørelse nr. 40 af 9.  

 februar 1984 om tilladelse m.v. efter naturfredningslovens kapitel V til  

 ændringer af heder, strandenge og strandsumpe.
Det er hensigten at videreføre  

 denne ordning og - udover de nævnte naturtyper - også at lade den omfatte  

 ferske enge og overdrev, jf. forslagets § 3, stk. 2.
I Miljøministeriets bekendtgørelse nr. 615 af 23. august 1991 er der i  

 medfør af naturfredningslovens §§ 43-43 b fastsat regler, som undtager  

 områder, der som følge af plejeaftaler og lign. vokser sig ind under den  

 generelle beskyttelsesordning.
Det er hensigten at videreføre denne ordning  

 med hjemmel i lovforslagets § 5, stk. 1, jf. afsnit 5 ovenfor.
Efter stk. 2, har ministeren mulighed for at fastsætte regler om, at der  

 ikke kræves tilladelse til anlæg, som kræver tilladelse efter lov om  

 kystbeskyttelse.
Lignende bestemmelser findes i § 8, stk. 5, og § 15, stk. 3.  

 Formålet med bestemmelsen er alene at undgå dobbeltadministration, og uanset  

 at de regler, der udstedes med hjemmel i bestemmelsen undtager visse  

 kystsikringsarbejder m.v. fra forbudet i § 3, stk. 1, 2 og 3, skal de hensyn,  

 som § 3, stk. 1, 2 og 3, skal varetage, således fortsat tilgodeses, når det  

 afgøres, om der kan gives tilladelse efter lov om kystbeskyttelse.
 9.2. I § 6 er der en hjemmel for miljøministeren til at  

 udstede bestemmelser, som nærmere definerer de beskyttede naturtyper og  

 foreskriver, hvorledes arealernes størrelse skal beregnes.
10. Forespørgsler De hidtil gældende bekendtgørelser vedrørende naturfredningslovens §§  

 43-43 b har hjemlet en særlig forespørgselsordning.
Efter denne påhviler det  

 amtsrådet at give oplysning om, hvorvidt et givet areal er omfattet af  

 godkendelsesordningen.
Såfremt oplysning herom ikke er afgivet inden en vis  

 frist, har virkningen været, at lodsejerne kunne gennemføre foranstaltningen  

 uden tilladelse efter lovens §§ 43-43 b.
I hvilket omfang denne  

 forespørgselsordning skal bevares, og hvorledes den i givet fald skal nærmere  

 udformes, vil blive taget op til overvejelse og forhandling med de berørte  

 parter i forbindelse med udarbejdelsen af kommende bekendtgørelser og  

 administrative retningslinier.
Til §§ 8-11 Klitfredede arealer Til § 8 I flere egne af landet er jordoverfladen dækket af flyvesand, der i  

 historiens løb ved sandflugt har forvoldt skade på det omliggende agerland.  

 Flyvesand er strandsand, der af bølgeslaget skylles ind på havstokken, og som  

 består af næsten ensartede, fine korn, som vinden let kan føre med sig, og  

 som efterhånden på sin vej lejrer sig, f.eks. omkring sten, planter og  

 vraggods.
Herved dannes sanddriver - klitter -, der bl.a. ved vegetationens  

 hjælp kan nå en betydelig højde, i enkelte tilfælde op til 20-25 m.
Dæmpes  

 klitterne ikke, tager de form af »vandreklitter«, idet sandkornene  

 under storm hvirvles op fra klittens sider over klitkammen, og hele klitten  

 bevæger sig da langsomt ind i land i vindretningen.
Klitterne findes i dag  

 navnlig ved Jyllands kyster mod Skagerak og Vesterhavet, hvor de danner et  

 næsten sammenhængende bælte, der strækker sig fra Skagen til Blåvandshuk og  

 Skallingen og derfra til Fanø, Mandø og Rømø. Det vest- og nordjyske  

 klitområde udgør indbefattet klitheder 75-80.000 ha.
Også på Læsø og Anholt,  

 i Nordsjælland og på Bornholm findes klitforekomster.
Forslaget i § 8 er i store træk en sammenskrivning af §§ 1, 2, 5 og 6 i  

 den gældende sandflugtslov fra 1961, jf. lovbekendtgørelse nr. 168 af 10.  

 oktober 1984 om sandflugtens bekæmpelse.
Der er dog foreslået den ændring, at  

 100 meter-fredningen udvides til også at omfatte de arealer, der tidligere  

 har været undtaget fra klitfredningen, fordi der ikke var klitdannelser langs  

 strandbredden.
Det drejer sig om ca.14 km af Vestkystens ca. 384 km, hvorfor  

 udvidelsen er meget beskeden.
Udvidelsen tilsigter at undgå, at Vestkysten  

 beskyttes ringere end landets øvrige kyststrækninger.
De danske kystområder  

 er således i deres helhed omfattet af beskyttelsen efter enten §§ 8 - 9 eller  

 § 15.
 Endvidere er det foreslået, at havneanlæg er undtaget fra klitfredning,  

 svarende til lovforslagets § 15, stk. 2, nr. 5.
 Bestemmelsen i stk. 5 svarer til den gældende bestemmelse i  

 sandflugtslovens § 19, stk. 3.
 Bemyndigelsen i stk. 6 til at fastsætte regler om at undtage  

 arbejder, der kræver tilladelse efter kystbeskyttelsesloven fra forbudet i  

 stk. 1, svarer til lovforslagets § 5, stk. 2, og § 15, stk. 3, sidste led.
 Med bemyndigelsen i stk. 7 vil der f.eks blive fastsat forbud mod  

 motorkørsel, ridning, afbrænding af hede, kvas m.v., fjerndelse eller  

 beskadigelse af træer, planter eller indretninger, der tjener til  

 sandflugtens dæmpning m.v., jf. den gældende lovs § 6.
 Bestemmelsen tilsigter at forenkle og effektivisere håndhævelsen af  

 beskyttelsen efter § 8. Ved at forbyde bestemte aktiviteter, som  

 erfaringsmæssigt ødelægger vegetationen i klitterne og fremmer sandflugten,  

 undgår man i den enkelte sag tvivl om, hvorvidt en konkret aktivitet rent  

 faktisk har ændret tilstanden i klitterne.
Bestemmelsen retter sig især mod ejernes benyttelse af, herunder færdsel  

 på de klitfredede arealer.
Offentlighedens færdsel på disse arealer reguleres  

 med bestemmelserne i lovforslagets kapitel 4, jf. § 25 og § 27.
 Hjemlen i § 65, stk. 1, til at dispensere fra forbudet i § 8 svarer  

 til bestemmelserne i den gældende sandflugtslov §§ 5 og 6. Den nuværende  

 restriktive praksis forudsættes videreført.
Til § 9 Bestemmelsen er en sammenskrivning af regler i den gældende lovs §§ 1-3.  

 Reglerne forudsættes administreret som nu.
Til § 10 Bestemmelsen findes tilsvarende i den gældende lovs § 3.
Til § 11 Reglen i stk. 1 svarer svarer til sandflugtslovens § 6, stk. 4.
Reglen i stk. 2 svarer til sandflugtslovens § 6, stk. 5, 1. og 2.  

 pkt.
Bestemmelsen vedrører kun nedlæggelse af private veje og stier.
Ved  

 nedlæggelse af offentlige veje og stier gælder reglerne i lov om offentlige  

 veje.
Det følger af forbudet mod at ændre tilstanden på de klitfredede arealer i  

 § 8, stk. 1, at anlæggelse af nye veje eller stier på klitfredede arealer  

 ikke er tilladt, jf. den gældende lovs § 6, stk. 5, 3. pkt.
Bestemmelsen i  

stk. 3, supplerer denne bestemmelse.
Bestemmelsen tilsigter at undgå,  

 at nye ejendomme uden for de klitfredede arealer får vejadgang ad  

 eksisterende veje, der fører over klitfredede arealer, med den virkning, at  

 nedlæggelse af vejene på de klitfredede arealer bliver vanskeliggjort.  

 Bestemmelsen, der er ny, er affødt af en kendelse fra  

 Overlandvæsenskommissionen.
Til §§ 12-14 Fortidsminder 1. Indledning Reglerne om beskyttelse af fortidsminder svarer til de hidtil gældende,  

 idet der ikke er tilsigtet realitetsændringer i beskyttelsen efter den  

 hidtidige praksis.
Bestemmelserne i loven er dog væsentligt forenklede i  

 forhold til såvel de gældende regler som til bestemmelserne i lovforslag nr.  

 213 fremsat den 18. februar 1988. Der henvises i denne forbindelse til  

 bemærkningerne til dette forslag (jf.
Folketingetstidende 1987/88, Tillæg A,  

 sp. 4177 ff.). Samtidig er der tilsigtet en forenkling ved, at opregningen af  

 de kategorier af fortidsminder, der er beskyttet efter loven, er foretaget i  

 et bilag til loven.
Bemærkninger til de enkelte bestemmelser Til § 12 Til stk. 1.
Indholdet af fortidsmindebeskyttelsen er et forbud mod ændringer af deres  

 tilstand.
Der sigtes her, i overensstemmelse med de hidtil gældende regler,  

 til alle indgreb i selve fortidsminderne.
Derimod kan de som hidtil anvendes  

 til græsning, forudsat at der ikke derved sker kreaturbeskadigelse af  

 fortidsminderne.
Det bemærkes, at fældning af bevoksning på fortidsminder  

 ikke anses som en ændring af fortidsmindets tilstand, hvorfor dette normalt  

 kan ske uden tilladelse.
 Til stk. 2.
 For at opnå en kortere lovtekst er opregningen af de beskyttede  

 fortidsminder foretaget i et bilag til loven.
De af bilaget omfattede fortidsmindetyper modsvarer de typer, som er  

 tinglyst som fredede efter den hidtidige praksis i administrationen af § 2 i  

 naturfredningsloven af 1937 og af § 48 i naturfredningsloven af 1969 med  

 efterfølgende revisioner.
Desuden er medtaget de typer, som var indarbejdet i  

 ændringsforslaget fra 1987. Det drejer sig om krigergrave, mindesmærker, sten  

 og træer, hvortil der er knyttet folketro, historisk overlevering eller  

 kulturhistorisk tradition, samt sten- og jorddiger.
 Efter traditionen i de øvrige europæiske lande og efter den hidtidige  

 administrative praksis skal et anlæg være mindst 100 år gammelt fra  

 anlægstidspunktet for at kunne betegnes som fortidsminde.
Beskyttelsen omfatter såvel intakte fortidsminder som dele af  

 fortidsminder.
De i bilaget optagne fortidsminder er, såfremt de er  

 jorddækkede, kun fredet efter forudgående meddelelse, jf. § 12, stk.  

 3. For de jorddækkede fortidsminder er bestemt, at 100 m zonen ikke skal  

 gælde, jf. § 18, stk. 3.
 Om de enkelte fortidsmindekategorier i lovens bilag bemærkes i øvrigt  

 følgende:
Høj er en del af 1969-lovens begreb gravhøj.
Under begrebet indgår  

 gravhøje, herunder tuegrave, fra oldtiden og nyere tids kunstigt opførte høje  

 med forskellige definerede funktioner, herunder dog også prydhøje.
Høje er  

 umiddelbart fredede og har 100 m zone.
Røse.
Dette anlæg er en del af 1969-lovens begreb gravhøj.
Det  

 omfatter grave fra oldtiden, inklusive stenlægninger.
Under »røser«  

 indgår rydningsrøser og slaggehobe fra oldtid og nyere tid.
Røser er  

 umiddelbart fredede og har 100 m zone.
Stengrave omfatter en del af 1969-lovens begreb stengrave og  

 hertil hører alle typer af stenbyggede gravkister med tilhørende anlæg fra  

 oldtiden.
Fragmenter af sådanne anlæg er indbefattet.
Stengrave er  

 umiddelbart fredede og har 100 m zone.
Voldsteder modsvarer voldsteder i 1969-loven.
I  

 »voldsteder« indgår enkeltdele af sådanne anlæg som voldgrav,  

 borgbanke, ladegårdsbanke.
Som voldsted regnes også værft (varf), d.v.s.  

 opkastede husbanker i marsken.
Kun ubebyggede voldsteder er umiddelbart  

 fredede, mens bebyggede fredes efter meddelelse.
Alle fredede voldsteder har  

 100 m zone.
 Forsvarsanlæg svarer til 1969-lovens forsvarsanlæg og omfatter  

 alle former for forsvars- og befæstningsanlæg fra oldtid og historisk tid.  

 Værkerne kan være opført af jord, træ, tegl, natursten og beton.  

 Forsvarsanlæg er umiddelbart fredede og har 100 m zone.
 Ødekirkegårde er efter 1937- og 1969-loven fredede som  

 gravpladser. Ødekirkegårde er umiddelbart fredede og har 100 m zone.
Ruiner svarer til 1969-lovens begreb ruin og omfatter rester af  

 alle typer bygninger (incl. kældre og lystanlæg), herunder også rester af  

 produktions- og forarbejdningsanlæg.
Ruiner kan bestå af jord, træ, tegl,  

 natursten og beton.
Ruiner er umiddelbart fredede og har 100 m zone.
 Runesten svarer til runesten i 1969-loven, herunder billedsten.  

 Runesten er umiddelbart fredede og har 100 m zone.
Bautasten svarer til bautasten og stenrækker i 1969-loven.
Typen  

 omfatter alle gravanlæg, skibssætninger og kultanlæg fra oldtiden, hvori  

 bautasten indgår.
Bautasten er umiddelbart fredede og har 100 m zone.
Helleristningssten var også medtaget i 1969-loven og omfatter alle  

 former for helleristninger, incl. skålsten.
Helleristningssten er umidelbart  

 fredede og har 100 m zone.
Kors, milepæle, vildtbanesten og lignende.
Disse modsvarer kors,  

 milepæle o.lign. i 1969-loven.
Disse anlæg er umiddelbart fredede, men har  

 ikke 100 m zone.
Mølleanlæg omfatter 1969-lovens kanaler samt anlæg ved eller i  

 søer og åer.
Begrebet omfatter alle dele af vandmølleanlæg.
Mølleanlæg fredes  

 efter meddelelse og har 100 m zone.
Dæmninger omfatter dele af 1969-lovens anlæg ved eller i søer og  

 åer.
De fredes efter meddelelse og har 100 m zone.
Broer omfatter en del af 1969-lovens broanlæg og omfatter foruden  

 egentlige broer også alle typer af vejkister og spang.
Broer fredes efter  

 meddelelse og har 100 m zone.
Vejanlæg omfatter dele af 1969-lovens broanlæg og dæmninger samt  

 vejspor fredet efter 1937-loven.
Gruppen omfatter alle typer af vadesteder og  

 vejanlæg, incl. hulveje, samt dele heraf.
Vejanlæg fredes efter meddelelse og  

 har 100 m zone.
Helligkilder modsvarer helligkilder i 1969-loven.
Alle dele af  

 anlæg ved helligkilder er omfattet.
Kilder uden synlige anlæg, men med  

 historisk tradition, er omfattet af bestemmelsen.
Helligkilder fredes efter  

 meddelelse og har 100 m zone.
Kanaler svarer til 1969-lovens kanaler og omfatter alle former for  

 kanalanlæg, incl. afløbsrender.
Kanaler fredes efter meddelelse og har 100 m  

 zone.
Anlæg ved og i åer og søer.
Anlæg af denne kategori modsvarer  

 1969-lovens tilsvarende.
De omfatter alle former for broanlæg, fiskegårde,  

 vejanlæg, spærringer samt bådeværft og vaskepladser.
Anlæggene kan bestå af  

 træ, jord, sten eller tegl.
Anlæg af denne art beliggende i moser og enge  

 henregnes til denne kategori.
Anlæggene fredes efter meddelelse og har 100 m  

 zone.
Bopladser fra oldtid og historisk tid er fredet i henhold til  

 1937-loven som »ruiner«.
Bopladser med hustomter fredes efter  

 meddelelse, mens bopladser uden bygningsrester er blevet fredet efter særlig  

 overenskomst.
Bopladser har 100 m zone.
 Sten og træer, hvortil der er knyttet folketro eller lignende  

 fredes efter meddelelse og har ikke 100 m zone.
 Krigergrave og mindesmærker fredes efter meddelelse og har  

 ikke 100 m zone.
Sten- og jorddiger.
Kulturhistorisk betydningsfulde diger vil  

 kunne tinglyses som fortidsminder.
Hvis sådanne diger tillige er omfattet af  

 den generelle beskyttelsesbestemmelse i § 4, stk. 1, følger det af § 4, stk.  

 2, at digerne efter tinglysningen alene er omfattet af bestemmelserne om  

 fortidsminder.
I kulturhistorisk henseende er det underordnet, om diget er  

 opført af sten, jord eller andre materialer som f.eks. græstørv eller tang.  

 For at blive betragtet som fortidsminde skal diget dog være mindst 100 år  

 gammelt, regnet fra anlægstidspunktet.
Nogle diger markerer sogne- og ejerlavsgrænser, mens andre viser,  

 hvorledes landskabet blev inddelt efter udskiftningen.
Visse diger har en  

 særlig kulturhistorisk betydning, fordi de indgår som rester af større anlæg,  

 som f.eks. forsvarsanlæg eller fægyder, fåre- og kreaturfolde.
En del diger -  

 især mindre strækninger - indgår i eller supplerer fredede fortidsminder.
I  

 andre diger skjuler der sig rester af anlæg fra jernalderen, hvorfor de har  

 særlig arkæologisk og kulturhistorisk interesse.
 Sten- og jorddiger fortidsmindefredes efter meddelelse og har ikke 100 m  

 zone.
Agerspor omfatter dele af 1969-lovens stenrækker og stenvolde samt  

 dyrkningsspor fredet efter 1937-loven.
Agerspor omfatter alle dyrkningsspor  

 fra oldtid og historisk tid, incl. højryggede agre.
Agerskel med rydningssten  

 fredes efter meddelelse. Øvrige agerspor kan fredes efter særlig overenskomst  

 med ejeren.
Agerspor har ingen 100 m zone.
 Fangstgruber er omfattet af udtrykket »og lignende« i  

 den gældende lovs § 48, stk. 2. Fangstgruber fredes efter meddelelse og har  

 ikke 100 m zone.
Sten- og grenkast er steder, hvor der i overensstemmelse med  

 folketraditionen kastes sten eller grene i en bunke ved passage.
De fredes  

 efter meddelelse og har ikke 100 m zone.
Til stk. 3 Bilaget til loven er således opbygget, at det angiver, hvilke  

 fortidsmindetyper der er umiddelbart beskyttet efter loven, og hvilke der kun  

 beskyttes, når der gives ejeren meddelelse om deres tilstedeværelse på  

 ejendommen.
Meddelelsens modtagelse er afgørende for beskyttelsens indtræden  

 og ikke, som hidtil, tinglysningen.
Derved sikres, at ejeren ikke lovligt kan  

 ødelægge fortidsmindet i tiden mellem meddelelsen og tinglysningen.  

 Afsendelse af en meddelelse med anbefalet brev vil normalt blive anset som  

 ensbetydende med, at meddelelsen er blevet modtaget.
Fortidsminder under terræn, som regel ruiner i de tidlige byer, kendes  

 sjældent i deres fulde udstrækning, medens der ofte findes vidnesbyrd om  

 deres oprindelige udseende.
I de tilfælde, hvor dele af sådanne ruiner er  

 kendt, er det praksis, at fortidsmindebeskyttelsen tinglyses på et område,  

 der svarer til den udstrækning, det oprindelige anlæg har haft, medmindre man  

 har klare indikationer for, at ruinerne er fjernet i forbindelse med bygge-  

 og anlægsarbejder.
Det har i bymæssig bebyggelse af praktiske grunde været  

 praksis at tinglyse beskyttelsen på hele matrikelnummeret.
Denne praksis får  

 nu udtrykkelig hjemmel i loven, idet hjemlen dog alene tænkes anvendt, hvor  

 ejendommen ikke klart har en så stor udstrækning, at ruinen kan afgrænses til  

 en mindre del af parcellen.
Dette vil først og fremmest være tilfældet i  

 byerne.
 I det åbne land vil beskyttelsen fortsat blive fastlagt konkret til det  

 område, som ruinen anses at ligge på.
Til stk. 4 Bestemmelsen er medtaget som en serviceoplysning til grundejere og svarer  

 til den eksisterende praksis, hvorefter Miljøministeriet i forbindelse med  

 registreringen af fortidsminder oplyser ejerne om fortidsmindernes  

 tilstedeværelse forud for tinglysningen.
I denne forbindelse fastslås også  

 fortidsmindernes udstrækning.
Det har i forbindelse med den landsdækkende  

 nyregistrering af fortidsminder vist sig, at beskrivelserne i de oprindelige  

 fredningsdokumenter ofte angiver for små mål på fortidsminderne.
Da det  

 imidlertid er fortidsmindets fysiske udstrækning og ikke den tinglyste  

 fredningstekst, der er afgørende for beskyttelsen efter stk. 1, har man  

 fundet det rimeligt at medtage oplysningsreglen i stk. 4.
Til stk. 5 Bestemmelsen svarer til den gældende regel i naturfredningslovens § 52.
Til § 13 Bestemmelsen fastsætter i overensstemmelse med gældende lov, at der ikke  

 må foretages dyrkning på fortidsminderne.
Hvor en sådan dyrkning i enkelte  

 tilfælde, især på overpløjede voldsteder og værfter, har været tilladt i  

 forbindelse med tinglysningen af deres tilstedeværelse, kan dyrkningen  

 fortsætte, ligesom en dyrkning også fremover i andre særlige tilfælde vil  

 kunne tillades i medfør af dispensationsbestemmelsen i § 65, stk. 1.
Ved den igangværende nyregistrering af de fredede fortidsminder er der  

 konstateret beskadigelser på 15-20 pct. af fortidsminderne.
En meget stor del  

 af disse beskadigelser hidrører fra dyrkningen af de omkringliggende  

 landbrugsarealer.
Anvendelsen af meget store landbrugsmaskiner med begrænset  

 manøvredygtighed er blevet almindelig, og de jordbearbejdningsredskaber, især  

 plove, der anvendes i dag, muliggør pløjning af en eller flere furer udenfor  

 traktorens baghjul.
Dette har givet anledning til afpløjning af højfoden på  

 mange gravhøje, så de står tilbage med store, lodrette kanter, hvor ingen  

 vegetation kan fæste rod.
Kanterne giver derved yderligere udskridning af  

 højene.
Der er derfor behov for en dyrkningsfri zone omkring fortidsminderne.
For at få en ensartet regel for fortidsmindernes forhold til omgivende  

 arealer foreslås det at ophæve den særlige regel om forbud mod genplantning  

 indenfor 5 m fra højfoden i skove og plantager, der var bevokset før den 1.  

 marts 1961. Forbudet, som der kan dispenseres fra af fredningsnævnet, har  

 vist sig vanskeligt at administrere og foreslås derfor afløst af den  

 generelle 2 m zone.
En 2 m bræmme vil betyde, at ca. 105 m2 pr. fortidsminde  

 udtages af dyrkning.
På landsbasis betyder det, at 189 ha udgår af dyrkning.  

 Samtidig vil en del skovarealer kunne beplantes, således at det samlede  

 nettotal for ændring af arealernes produktionsstatus er praktisk taget  

 uændret.
Der vil kunne gives dispensation fra dyrkningsforbudet.
For så vidt angår  

 genplantning i skove vil dispensationer til plantning på fortidsminderne og i  

 2 m zonen blive givet på betingelse af driftsforskrifter for fortidsmindernes  

 nære omgivelser, således at der tages hensyn til såvel skovdriften som  

 fortidsmindernes bevarelse.
 Om baggrunden for, at bestemmelsen ikke regulerer anvendelsen af kemiske  

 bekæmpelsesmidler, henvises til afsnit 6 i de indledende bemærkninger til §§  

 3-7.
 For såvidt angår forbudet mod anvendelse af metaldetektorer følger  

 forslaget en rekommendation fra Europarådet.
Til § 14 Bestemmelsen svarer til den gældende § 49 i naturfredningsloven.
Til §§ 15-19 Beskyttelseslinier 1. Indledning Naturfredningsloven indeholder i kap.
VI og VII bestemmelser om bygge- og  

 beskyttelseslinier.
Konkrete fravigelser fra bygge- og beskyttelseslinier  

 kræver tilladelse fra fredningsnævn med mulighed for klage til  

 Overfredningsnævnet.
Fredningsnævnene behandler årligt ca. 2.000 sager og  

 Overfredningsnævnet årligt ca. 150 sager herom.
Tilladelse til ophævelse af  

 en bygge- eller beskyttelseslinie eller dele deraf meddeles af  

 miljøministeren (Skov- og Naturstyrelsen). For så vidt angår skovbyggelinien  

 og sø- og åbeskyttelseslinien har udviklingen vist, at disses selvstændige  

 betydning i landzone er svindende, idet de fleste af hensynene kan varetages  

 på anden måde.
Et byggeri, der kræver dispensation fra en bygge- eller  

 beskyttelseslinie, vil ofte tillige kræve tilladelse efter lov nr. 388 af 6.  

 juni 1991 om planlægning.
De hensyn, der varetages ved administrationen af  

 skovbyggelinien og sø- og åbeskyttelseslinien, når det drejer sig om byggeri  

 m.v., kan indarbejdes og varetages i zonelovsadministrationen med enkelte  

 undtagelser.
 Det foreslås derfor, at bestemmelserne om skovbyggelinien og  

sø- og åbeskyttelseslinien vedrørende byggeri m.v. i landzone  

 udgår som selvstændige bestemmelser i lovforslaget, idet hensynene  

 indarbejdes i administrationen af zonebestemmelserne i planlægningsloven.
Sø- og åbeskyttelseslinien opretholdes dog som selvstændig bestemmelse i  

 lovforslaget i landzone, for så vidt angår tilplantning og terrænændringer,  

 idet planlægningsloven ikke kan varetage disse hensyn.
Administrationen af  

 den henlægges til amtsrådene.
For så vidt angår byzone- og sommerhusområder opretholdes disse  

 beskyttelseslinier for at sikre en fortsat varetagelse af  

 beskyttelseshensynene og for at sikre kommunalbestyrelsen fortsat mulighed  

 for inden for beskyttelseslinierne at regulere byggeri uden forudgående  

 lokalplan.
Administrationen af disse byggelinier henlægges til  

 kommunalbestyrelserne.
Strandbeskyttelseslinien, kirkebyggelinien samt  

fortidsmindebeskyttelseslinien skønnes fortsat at have en væsentlig  

 selvstændig betydning.
Hensynene bag disse beskyttelseslinier er især at  

 varetage nationale interesser.
Disse beskyttelseslinier opretholdes derfor  

 som selvstændige bestemmelser i lovforslaget med stort set samme indhold som  

 i den nugældende naturfredningslov.
 Det foreslås, at administrationen af strandbeskyttelseslinien  

 overføres til amtsrådene.
 Kirkebyggelinien, der indskrænkes til landzone, overføres til  

 amtsrådene.
For så vidt angår strandbeskyttelseslinien og  

kirkebyggelinien har den praksis, der hidtil har været fulgt, været  

 meget restriktiv.
Den betydning, der tillægges den restriktive administration  

 af bestemmelsen om strandbeskyttelseslinien, er blandt andet tilkendegivet  

 ved forskrifter om, at dispensation kræver tilslutning fra alle  

 fredningsnævnets medlemmer.
Ved en overførsel af nævnenes kompetence til  

 amtsrådene forudsættes, at denne restriktive praksis opretholdes, således som  

 den er afspejlet især i Overfredningsnævnets praksis i klagesager, jf.  

 meddelelsesbladet »Overfredningsnævnet orienterer«.
Der er derfor  

 foreslået en hjemmel for miljøministeren til at udstede nærmere regler for  

 administrationen af blandt andet beskytteseslinierne.
Der henvises til  

 lovforslagets § 67 og bemærkningerne hertil.
Også fortidsmindebeskyttelseslinien overføres til amtsrådene.
Men  

 her gør der sig specielle forhold gældende, idet administrationen heraf  

 kræver særlig sagkundskab, f.eks. kulturhistorisk eller arkæologisk.  

 Miljøministeren kan bestemme, at amtsrådet skal indhente en udtalelse fra  

 miljøministeren, før amtsrådet træffer afgørelse om dispensation fra  

 fortidsmindebeskyttelseslinien, jf. § 65, stk. 3. Det kan forventes, at denne  

 beføjelse vil blive udnyttet i relation til en række fortidsmindekategorier.  

 Den udtalelse, der afgives i disse sager, vil alene udgøre en sagkyndig  

 vurdering af de arkæologiske og kulturhistoriske forhold, som skal inddrages  

 i afgørelsen og vil således ikke foregribe en stillingtagen til en eventuel  

 klagesag i medfør af § 85.
Baggrunden for forslaget om at overføre kompetencen vedrørende  

 beskyttelseslinierne fra fredningsnævnene til amtsråd og kommunalbestyrelse  

 er et ønske om at forenkle administrationen og indpasse systemet i en enklere  

 myndighedsstruktur, det vil sige stat, amt, kommune.
Ved fredningsnævnenes  

 behandling af dispensationsansøgninger fra bygge- og beskyttelseslinierne er  

 der fast praksis for, at amtsrådene anmodes om en udtalelse i sagerne.
Deres  

 indstilling følges i hovedparten af sagerne.
Administrationen af bygge- og  

 beskyttelseslinierne skal også ses i sammenhæng med den fysiske planlægning  

 og zoneadministrationen, der foregår i kommunalt og amtskommunalt regi.
 Administrationen af dispensationer fra beskyttelseslinierne varetages  

 efter lovforslaget af de samme myndigheder, som administrerer  

 planlægningsloven og byggelovgivningen m.v.
Der har været gennemført frikommuneforsøg vedrørende bl.a. bygge- og  

 beskyttelsesliniebestemmelserne.
Nordjyllands Amtsråd fik således i 1987 som  

 frikommuneforsøg overført fredningsnævnenes administrative opgaver i henhold  

 til naturfredningsloven bortset fra arealfredninger og dispensationer herfra.  

 Dette betød, at amtsrådet overtog fredningsnævnenes behandling af sager i  

 henhold til naturfredningslovens bestemmelser om byggelinier, jordfaste  

 fortidsminder og almenhedens færdsel og ophold.
I lighed med hvad der gjaldt  

 for fredningsnævnene, kan amtsrådets afgørelser påklages til  

 Overfredningsnævnet.
I 1989 skete der en udbygning af dette system, idet man  

 vedtog et nyt frikommuneregulativ, hvorefter amtsrådets kompetence overdrages  

 til primærkommunerne i amtet.
Sønderjyllands Amtsråd fik i 1990 overført de  

 samme kompetencer som Nordjyllands Amtsråd, men har ikke videredelegeret  

 kompetencen.
Erfaringerne med amtskommunernes administration af disse frikommuneforsøg  

 har været positive.
Forsøgene har ikke medført en forøget klage- eller  

 omgørelsesfrekvens af de amtskommunale afgørelser.
Forsøgene har endvidere  

 vist, at der har været både tids- og ressourcebesparende fordele forbundet  

 med ordningen.
For den enkelte borger har det betydet en reduktion i  

 sagsbehandlingstiden, samtidig med at een og samme myndighed nu behandler  

 sagen efter både naturbeskyttelses- og planlovgivningen.
Frikommuneforsøgene  

 har således vist, at dispensationskompetencen vedrørende bygge- og  

 beskyttelseslinier har kunnet delegeres til amtskommunerne, uden at det har  

 svækket naturbeskyttelsen.
Den gældende ordning, hvorefter beskyttelseslinierne kan ophæves af  

 miljøministeren for bestemte områder videreføres i princippet, jf. § 69 og  

 bemærkningerne hertil.
Ophævelse vil primært være knyttet til vedtagelse af  

 lokalplaner, som mere detaljeret gør op med de forhold, der reguleres med  

 beskyttelseslinierne.
2. Bemærkninger til de enkelte bestemmelser Til § 15 Til stk. 1 Bestemmelsen svarer indholdsmæssigt til naturfredningslovens § 46, stk.  

 1, men er omformuleret redaktionelt og tydeliggjort.
Basislinien for  

 beskyttelsen er landvegetationen, d.v.s. at forstrand, rørskov, strandeng og  

 lign. hører til strandbredden.
Forbudet mod at foretage ændringer i  

 tilstanden af strandbredder m.v., indebærer i overensstemmelse med  

 opregningen i den gældende lovs § 46, stk. 1, fortsat, at der ikke må  

 placeres bebyggelse (bygninger, skure, master m.v.), foretages ændringer i  

 terrænet, beplantning eller hegning, jf. dog stk. 2, nr. 3, nedenfor.
Om  

 affaldsdeponering henvises til bemærkningerne til § 16, stk. 2.
 Formuleringen, hvorefter der ikke må foretages udstykning, matrikulering  

 eller arealoverførsel, hvorved der fastlægges skel, er foretaget som følge af  

 § 12 i lov nr. 138 af 7. marts 1990 om konsekvensændringer af forskellige  

 love som følge af lov om udstykning og registrering i matriklen.
Forbudet gælder fortsat såvel landzone som byzone og sommerhusområder.
Men  

 en lang række byområder m.v. er undtaget fra beskyttelseslinien ved  

 bekendtgørelser, og disse områder er fortsat undtaget, jf. bestemmelsen i  

 stk. 2, nr. 7.
Til stk. 2 Bestemmelsen samler de undtagelsesbestemmelser, der findes i  

 naturfredningslovens § 46, stk. 1, nr. 2, stk. 2, stk. 3 og stk. 4, og skal  

 således forstås og anvendes i overensstemmelse hermed og den hidtidige  

 praksis.
Nr. 1. Almindelig landbrugsmæssig drift er undtaget fra forbudet.  

 Ifølge landbrugslovgivningen falder tilplantning, eksempelvis med  

 normannsgran til juletræer, ind under det frie afgrødevalg.
Det er imidlertid  

 fortsat forbudt at foretage en sådan tilplantning, jf. forbudet i § 46, stk.  

 1, nr. 2.
 Nr. 2. Svarer til bestemmelsen i den gældende lovs § 46, stk. 2.  

 Plantager er efter skovloven (Lov nr. 383 af 7. juni 1989) dækket af begrebet  

 skov og er derfor stadig omfattet.
Nr. 3. Svarer til undtagelsesbestemmelsen i den gældende lovs §  

 46, stk. 1, nr. 2. Begrebet sædvanlig hegning skal således forstås som  

 hidtil.
Lette trådhegn m.v. må betragtes som sædvanlige hegn.
Om usædvanlige  

 hegn, se bemærkningerne til § 23. I hegnsloven, jf. lovbekendtgørelse nr. 789  

 af 11. december 1987, findes regler, der regulerer naboretlige forhold  

 omkring hegn.
Det påhviler derfor hegnssynet at undersøge, om etablering af  

 et hegn vil stride mod naturbeskyttelseslovens regler, forinden afgørelse af  

 en naboretlig tvist om hegning træffes.
 Nr. 4. Svarer til den gældende lovs § 46, stk. 4, nr. 1. Ændringer  

 i lovligt bestående militære anlæg, herunder - inden for den naturlige,  

 stedlige afgrænsning af disse - nye anlæg, som af forsvarsmæssige grunde skal  

 placeres ved kysten, kan således ske uden dispensation.
Nr. 5. Den eksisterende formulering i § 46, stk. 4, nr. 2,  

 »havneanlæg med tilhørende landarealer« har givet anledning til  

 fortolkningstvivl i flere sager.
Der har særligt været rejst spørgsmål om,  

 hvorvidt byggeri, der ikke har en umiddelbar tilknytning til havnens drift,  

 er omfattet af undtagelsesbestemmelsen.
For at undgå fremtidige  

 tvivlsspørgsmål herom, er definitionen af havneformål knyttet direkte til  

 lokalplanlægningen.
Herefter er de områder, som i en lokalplan (eller  

 byplanvedtægt) er udlagt til havneformål, omfattet af undtagelsesbestemmelsen  

 for så vidt angår de anlæg m.v., der er indeholdt i den konkrete lokalplan.  

 Under havneformål kan imidlertid ikke henregnes hotelbyggeri, ferie- og  

 fritidsbebyggelse og boligbyggeri.
De eksisterende områder, som ved ændringen  

 eventuelt måtte falde uden for nr. 5, vil være omfattede af bestemmelsen i  

 nr. 7.
Nr. 6. Den gældende § 46, stk. 3, nr. 5, undtager kyststrækninger,  

 der er omfattet af sandflugtsloven, som nu er inkorporeret i lovforslaget.
I  

 forslagets §§ 8 og 9 fastlægges, hvilke kyststrækninger der er klitfredede.
Nr. 7 er en opsamlingsbestemmelse.
Den omfatter blandt andet den  

 gældende § 46, stk. 3, og sikrer således, at et mindre forbudsområde end  

 nævnt i stk. 1 fortsat er gældende, når det er fastsat ved tinglyst  

 deklaration i henhold til tidligere lovgivning.
Endvidere omfatter nr. 7  

 bestemmelsen i § 46, stk. 4, nr. 3, om områder, der den 1. juli 1937 hørte  

 under Københavns eller købstædernes bygrunde, samt § 46, stk. 4, nr. 4, om  

 områder, der er undtaget fra forbudet mod bebyggelse m.v. i henhold til  

 bekendtgørelse, udstedt efter den hidtidige lovgivning.
Til stk. 3 Stk. 3 svarer til den tidligere § 46, stk. 9, med de ændringer, der  

 følger af § 25 i lov nr. 108 af 5. marts 1988 om kystbeskyttelse.
Der  

 henvises iøvrigt til bemærkningerne til § 5, stk. 2.
Til § 16 Stk. 1. Ifølge naturfredningslovens § 47 a må der ikke inden for  

 en afstand af 150 m fra visse søer og åer placeres bygninger, skure,  

 campingvogne og lignende, opstilles master, foretages beplantninger og  

 ændringer i terrænet eller henlægges affald.
For så vidt angår landzone er  

 det kun beplantning og ændringer i terrænet, der fortsat foreslås reguleret i  

 naturbeskyttelseslovgivningen, idet byggeri o. lign., herunder placering af  

 campingvogne, herefter alene reguleres i medfør af planlægnings- og  

 byggelovgivningen, jf. de indledende bemærkninger til §§ 15-19 i afsnit 1  

 ovenfor.
Dette gælder naturligvis ikke, hvor der samtidig er tale om et  

 areal, der er beskyttet efter f.eks. forslagets § 3. I så fald kan byggeri  

 o.lign. være ensbetydende med en sådan ændring af tilstanden, at der kræves  

 dispensation fra denne bestemmelse.
Der er ikke tilsigtet nogen realitetsændring, for så vidt angår  

 beskyttelsen af søer og åer mod beplantning og terrænændringer.
De vandløb,  

 der er omfattet af bestemmelsen, er fortsat de offentlige vandløb, der pr. 1.  

 september 1983 har en bundbredde efter vandløbsregulativet på mindst 2 m.  

 Amtsrådene har foretaget en registrering af disse vandløb med tilhørende  

 beskyttelseszone.
Lodsejerne vil i tvivlstilfælde kunne få oplyst hos  

 amtskommunen, om de er omfattet heraf.
Er en åstrækning fejlagtigt  

 registreret med en beskyttelseslinie, har dette naturligvis ikke retsvirkning  

 for den pågældende lodsejer.
Omvendt vil en åstrækning, der fejlagtigt ikke  

 er er registreret med en beskyttelseslinie, være fritaget herfor, med mindre  

 det er åbenbart for lodsejerne, at der er begået en fejl.
Amtsrådene vil i  

 tiden mellem lovforslagets fremsættelse og dets ikrafttræden kunne  

 kontrollere rigtigheden af de foretagne registreringer.
I øvrigt bemærkes, at  

 det vil være hensigtsmæssigt, om regulativerne om søer og vandløb indeholder  

 oplysning om beskyttelseslinien, såfremt søen eller vandløbet er omfattet af  

 reglerne herom.
 Stk. 2. Som det fremgår af indledningen opretholdes sø- og  

 åbeskyttelseslinien i byzone og sommerhusområder som en selvstændig  

 bestemmelse svarende til § 47a, stk. 1.
 I disse områder kan beskyttelseshensynene ikke varetages på anden måde,  

 ligesom bestemmelsen skal sikre kommunalbestyrelsen en fortsat mulighed for  

 at regulere byggeri uden at udarbejde en lokalplan.
Med begrebet bebyggelse er der ikke tilstræbt nogen ændring i forhold til  

 den gældende bestemmelse.
Formuleringen er valgt for at harmonisere med  

 byggelovgivningen og for at præcisere, at andre faste konstruktioner og anlæg  

 end egentlige bygninger er omfattet, herunder f.eks. også master, uanset at  

 sådanne anlæg - i modsætning til, hvad der er tilfældet i den gældende  

 bestemmelse - ikke er nævnt udtrykkeligt i stk. 2.
Den tidligere bestemmelse om, at der ikke må henlægges affald, er udgået.  

 Der er ikke behov for en særlig regel herom, idet det reguleres efter  

 miljølovgivningen.
Hertil kommer, at anbringelse af affald i større mængder  

 anses som en terrænregulering.
 Stk. 3. Bestemmelsen ajourfører og samler de  

 undtagelsesbestemmelser, der er nævnt i § 47a, stk. 1 og 3.
 Nr. 1. Bestemmelsen sikrer overensstemmelse mellem reguleringerne  

 i vandløbs- og naturbeskyttelseslovgivningen.
 Nr. 2, 3 og 4. Der henvises til bemærkningerne til § 15, stk. 2,  

 nr. 2, 4 og 5.
 Nr. 5 svarer til den gældende lovs § 47a, stk. 3, jf. § 47, stk.  

 2, nr. 3.
Nr. 6 er en opsamlingsbestemmelse.
Den omfatter bl.a. den gældende  

 § 47a, stk. 2, nr.4 og sikrer således, at der kan bebygges i områder, hvor  

 der før 1. september 1972 var påbegyndt en væsentlig lovlig bebyggelse.
Til § 17 Stk. 1. Skovbyggelinien er på tilsvarende måde som sø- og  

 åbeskyttelseslinien opretholdt som en selvstændig bestemmelse for så vidt  

 angår byzone og sommerhusområder.
Der henvises til bemærkningerne til § 16,  

 stk. 2. Bestemmelsen er ændret i forhold til den gældende lovs § 47, stk. 1,  

 til kun at omfatte eksisterende skove.
Skove, der etableres efter lovens  

 ikrafttræden, trækker således ikke automatisk byggelinier, men de samme  

 hensyn kan varetages gennem lokalplanlægningen.
Det bør i denne forbindelse  

 sikres, at bebyggelse m.v. ikke placeres nærmere skoven end 30 m af hensyn  

 til sikkerhed, lysforhold m.v.
Ændringerne iøvrigt er redaktionelle og tilsigter ikke nogen  

 realitetsændring.
Bestemmelsen omfatter derfor fortsat private skovstykker på  

 under 20 ha, hvis disse skovstykker, tilhørende forskellige skove, fremtræder  

 som eet sammenhængende skovstykke på 20 ha eller derover.
 Stk. 2. Bestemmelsen samler de undtagelsesbestemmelser, der findes  

 i naturfredningslovens § 47, stk. 2.
 Nr. 1, 2 og 3. Der henvises til bemærkningerne til § 16, stk. 2,  

 nr. 3-5.
Nr. 4 er en opsamlingsbestemmelse.
Den omfatter bl.a. den gældende  

 lovs § 47, stk. 2, nr. 4, og sikrer således, at der kan bygges i områder,  

 hvor der før 1. januar 1968 var påbegyndt en væsentlig, lovlig bebyggelse.
Til § 18 Reglerne i stk. 1 og 2 svarer til de gældende regler i  

 naturfredningslovens § 53 om fortidsmindebeskyttelseslinien, idet der dog er  

 foretaget visse redaktionelle ændringer.
Der er herudover foreslået den  

 ændring, at foryngelse i eksisterende skove og plantager nu er tilladt indtil  

 2 m fra fortidsminderne, hvor de gældende regler kun tillader genplantning  

 indtil 5 m fra fortidsminderne.
 Efter § 65, stk. 3, kan der fastsættes regler om, at amtsrådet i visse  

 sager skal høre miljøministeren forud for afgørelser om  

 fortidsmindebeskyttelseslinien, jf. bemærkningerne i afsnit 1 til §§ 15-19,  

 svarende til den gældende lov, hvorefter fredningsnævnet skal høre Skov- og  

 Naturstyrelsen for at sikre varetagelsen af de kulturhistoriske  

 bevaringsinteresser.
Reglen i stk. 3 fastsætter, at fortidsmindetyper, som ikke kan  

 antages at have væsentlig indvirkning på landskabet, ikke skal have en 100 m  

 beskyttelsezone.
Dette stemmer med de hidtil gældende regler, hvorefter kors,  

 milepæle og lignende ikke har 100 m zone.
Til § 19 Ved lov nr. 208 af 25. maj 1983 om ændring af lov om naturfredning  

 indsattes en bestemmelse i naturfredningslovens § 47 b om beskyttelse af  

 kirkeomgivelserne, som indtil da kun kunne beskyttes ved gennemførelse af  

 egentlige fredninger.
Bestemmelsen indførtes på baggrund af det stigende  

 antal skæmmende byggerier (siloer m.v.) i nærheden af kirkerne.
Lovforslagets § 19 indebærer en mindre ændring i forhold til § 47 b. § 19  

 angår nemlig kun regulering af byggeri i landzone inden for en afstand på 300  

 m fra kirker, mens § 47 b angår kirker i det åbne land.
Den foreslåede  

 indskrænkning, der har til formål at parallelisere kirkebyggelinien med de  

 øvrige beskyttelseslinier, skønnes imidlertid ikke reelt at indebære en  

 afsvækkelse af hensynet til kirkeomgivelserne.
Det bemærkes herved, at for  

 områder i det åbne land, der er beliggende i byzone eller i sommerhusområde,  

 kan en kommunalbestyrelse ved lokalplan regulere bebyggelseshøjden.
Hermed  

 kan de samme hensyn som hidtil varetages.
Til kapitel 3 Anlæg i det åbne land Reglerne i dette kapitel har især til formål at varetage landskabelige  

 hensyn i det åbne land, d.v.s. uden for byer og bymæssige bebyggelser. § 20  

 varetager dog også øvrige naturbeskyttelseshensyn, jf. henvisningen til § 1.
Til § 20 Bestemmelsen svarer med visse redaktionelle ændringer til § 42 i  

 naturfredningsloven.
Med hjemmel i § 42, stk. 2, er der udstedt følgende  

 bekendtgørelser:
- bekendtgørelse nr. 612 af 1. december 1978 om godkendelse af anlæg af  

 offentlige veje uden for byer og bymæssige bebyggelser samt - bekendtgørelse nr. 613 af 1. december 1978 om godkendelse af el-anlæg,  

 der agtes placeret uden for byer og bymæssige bebyggelser.
Disse bekendtgørelser skal justeres og opdateres.
Det vil herunder blive  

 præciseret, at der kan stilles krav om kabellægning af elledninger.
Det er  

 ikke tanken, at den hidtidige praksis vedrørende hensynene til  

 landskabsbilledet og de øvrige naturbeskyttelsesværdier samt det nære  

 samarbejde med andre myndigheder skal svækkes.
Dog vil der ske nogle  

 justeringer i den nuværende kompetencefordeling mellem Miljøministeriet og  

 amtsrådene for så vidt angår elanlæg.
Se i øvrigt bemærkningerne til § 78,  

 stk. 4. Anvendelsen af bemyndigelsen efter stk. 2 vil blive forhandlet med  

 Trafikministeriet, Boligministeriet, Energiministeriet og de berørte  

 organisationer.
Til § 21 Bestemmelsen svarer stort set til § 57 i den gældende lov.
I den gældende  

 bestemmelse er der en hjemmel for miljøministeren til at fastsætte nærmere  

 regler om udformning, placering, belysning m.v. for virksomhedsreklamer i det  

 åbne land.
Hjemlen er aldrig blevet udnyttet.
I stedet foreslås, at det af  

 lovteksten direkte fremgår, at virksomhedsreklamer ikke må virke dominerende  

 i landskabet og ikke må være synlige over store afstande, jf. stk. 2, nr.  

 1. Herved får tilsynsmyndigheden (amtsrådet) mulighed for - i tilfælde af  

 overtrædelser - umiddelbart at påbyde ændringer i skiltningen, evt. forbyde  

 den, jf. tilsynsbestemmelserne i forslagets §§ 73 og 74. Dette gælder dog  

 ikke for eksisterende reklamer, der er lovlige efter de i dag gældende  

 regler.
 Ved andre offentlige råd, jf. stk. 2, nr. 3, tænkes f.eks. på  

 Europa-parlamentet.
Reglen i stk. 2., nr. 4, skal gøre det muligt, at der på egen ejendom i  

 begrænset omfang kan opstilles beskedne skilte, der udelukkende tjener som  

 oplysning om beliggenheden af en næringsdrift, selvom der er nogen afstand  

 mellem skilt og virksomhed.
Bestemmelsen får først virkning, når ministeren  

 har fastsat nærmere regler.
Reglerne forudsættes at indeholde bestemmelser  

 om, at skiltene kun kan opsættes i tilknytning til veje og indkørsler.
Der  

 forudsættes endvidere fastsat enkle, administrerbare regler for skiltenes  

 størrelse og øvrige udformning m.v.
 Ved »idrætsanlæg« i stk. 3 er der tænkt på anlæg, hvortil  

 der er en vis offentlig adgang i modsætning til helt private, lukkede anlæg.
Reglen i § 21, der alene har landskabsmæssig betydning, har altid været  

 administreret stramt - en praksis, der forudsættes videreført uændret.
Med  

 hjemmel i § 73, stk. 8, kan der fastsættes regler for tilsyn med, at  

 bestemmelsen overholdes.
Til kapitel 4 Offentlighedens adgang til naturen 1. Indledning Reglerne i dette kapitel svarer til den gældende lovs kapitel VIII om  

 almenhedens færdsel og ophold.
Der er dog foretaget en række både sproglige  

 og lovtekniske forenklinger og moderniseringer.
Endvidere er der tale om visse udvidelser af offentlighedens adgang til  

 naturen.
Det foreslås således, at - private skove på mindst 5 ha åbnes for færdsel på cykel på anlagte veje  

 og befæstede stier, - private skove på under 5 ha også er åbne for sådan færdsel medmindre  

 ejeren fastsætter indskrænkninger, - anlagte veje og befæstede stier i det åbne land bliver åbne for  

 offentligheden for færdsel til fods og på cykel efter reglerne i § 26.
Det er fredningsnævnene, der administrerer de tilsvarende bestemmelser i  

 den gældende lov.
Ifølge den administrative struktur, der foreslås i  

 lovforslaget, bliver det fremover amtsrådene, der skal administrere reglerne.
Reglerne er udtryk for den umiddelbare ret, befolkningen har til at færdes  

 i naturen.
Derimod giver de - som hidtil - ikke hjemmel for organisationer og  

 lign. til - uden ejerens tilladelse - at anvende arealerne til organiserede  

 former for friluftsliv, som f.eks. lejrslagning og sportsarrangementer.
Der  

 er naturligvis ikke noget til hinder for, at lodsejerne - såvel private som  

 offentlige - kan tillade en videregående adgang, ligesom der kan indgås  

 aftale herom efter reglerne i § 55.
 For samtlige adgangsreglers vedkommende gælder, at den eksisterende lovs  

 regler om statslig overtagelse, hvis offentlighedens adgang påfører ejeren  

 gener (naturfredningslovens § 54, stk. 10-12, § 55, stk. 9, og § 56, stk. 4),  

 foreslås ophævet, idet de har været uden praktisk betydning.
 Med ordet »beboelsesbygning« i §§ 22-25 menes en bygning,  

 der fremtræder som opført med henblik på beboelse, uanset om der er tale om  

 helårs- eller fritidsbeboelse, eller om den for tiden er beboet.
 Med ordet »driftsbygning« i §§ 23 og 24 menes en  

 faststående driftsbygning for den pågældende jordbrugsejendom.
 Det bemærkes, at selv om der ikke er opholdsret i nærheden af beboelses-  

 og driftsbygninger, kan der godt være færdselsret.
 Med udtrykket »lovlig adgang« i §§ 23-25 er der ikke  

 tilsigtet nogen realitetsændring i forhold til naturfredningsloven, der  

 anvender udtrykket »offentlig vej eller sti, eller hvortil der i øvrigt  

 er adgang på lovlig måde«.
2. Bemærkninger til de enkelte bestemmelser Til § 22 Reglen svarer i princippet til den gældende lovs § 54. Dog er der visse  

 regler i den gældende, meget detaljerede, bestemmelse, der ikke er gentaget.  

 Det gælder § 54, stk. 3, om adgang til strandbredder langs diger, der er  

 anlagt i henhold til digelovgivningen.
Det er opfattelsen, at  

 kystbeskyttelsesloven i tilstrækkeligt omfang regulerer dette.
Derved  

 bortfalder den eksisterende ordning, hvorefter udgifter i forbindelse med  

 almenhedens adgang til disse strandbredder refunderes digebestyrelsen med  

 halvdelen af statskassen og halvdelen fra amtsrådet, jf. afsnit 3.2.6. i de  

 almindelige bemærkninger.
Desuden foreslås § 54, stk. 7, om vejadgang til stranden heller ikke  

 gentaget.
Reglen har stort set aldrig været anvendt, idet adgangsproblemer  

 normalt løses på kommunalt initiativ eller ved fredning.
 Endelig er § 54, stk. 9, om særreglerne for de sønderjyske strande  

 udeladt, så der fremover vil herske samme retstilstand i hele landet.
Til § 23 Reglen svarer i princippet til den gældende lovs § 55. Dog foreslås det,  

 at cykling bliver tilladt i private skove, hvilket allerede er tilfældet i de  

 offentlige skove.
Ejeren af en privat skov på mindre end 5 ha kan dog ved skiltning i medfør  

 af mark- og vejfredslovens § 17 fastsætte indskrænkninger i offentlighedens  

 adgang.
Det bemærkes i denne forbindelse, at ligesom efter den gældende lov  

 er det uden betydning for fastsættelsen af arealgrænsen på 5 ha, om skoven  

 består af flere parceller.
Som hidtil må færdsel i privatejede skove kun finde sted på anlagte  

 veje og stier men ikke udenfor disse.
Færdsel må således ikke finde sted  

 f.eks. på udyrkede, uhegnede arealer beliggende i disse skove.
Sådanne  

 arealer udgør en del af skoven og er derfor ikke omfattet af § 24.
 Det præciseres i stk. 2, at offentlighedens adgang ikke må  

 forhindres eller vanskeliggøres.
Bestemmelsen tilsigter ikke at gribe ind i den almindelige drift af  

 skoven.
Der er således ikke pligt for skovejeren til at træffe særlige  

 foranstaltninger i strid med den almindelige arbejdstilrettelæggelse, at  

 fjerne grene, hugstaffald m.v., som for en kortere periode evt. kan  

 vanskeliggøre færdslen.
Og bestemmelsen medfører ingen ændringer i ejerens  

 ret til at omlægge skovens vejsystem.
Stk. 2 indeholder endvidere et forbud mod at opsætte usædvanlige  

 hegn omkring skove.
En udtømmende beskrivelse af, hvad der er usædvanlige  

 hegn, lader sig ikke foretage.
Levende hegn, lette trådhegn m.v. må betragtes  

 som sædvanlige hegn, også selv om den pågældende skov ikke tidligere har  

 været hegnet.
Hegning om kulturer, juletræs- og pyntegrøntbevoksninger,  

 frøavlsbevoksninger m.v. er sædvanlig, uanset at sådanne hegn netop har til  

 formål at holde publikum ude fra disse arealer.
Om et givent hegn er usædvanligt beror på et skøn, hvor mange forskellige  

 omstændigheder spiller ind.
Det, bestemmelsen navnlig tilsigter, er at undgå  

 hegn, der ved deres højde, konstruktion eller materialevalg virker  

 dominerende eller skæmmende, eller som hindrer vildtets frie passage.
Der er  

 tale om hegn af en type, som en »gennemsnitsskovejer« normalt ikke  

 ville sætte op omkring sin skov.
 Stk. 3 og 4 svarer til de gældende regler.
Stk. 5 vedrører de privatejede skove.
Reglerne i 1. og 2. pkt.  

 vedrører alle privatejede skove, medens 3. pkt. omhandler private skove, der  

 er mindre end 5 ha.
Med begrebet »stier og anlagte veje« tilsigtes ingen ændring i  

 forhold til praksis efter naturfredningsloven, idet »stier og anlagte  

 veje« defineres som etablerede færdselsbaner i modsætning til  

 midlertidigt synlige spor efter kørsel, tyndingsindgreb og lign. samt  

 dyreveksler.
Cykling er tilladt på anlagte veje og stier, der er befæstet,  

 f.eks. med stabilgrus, og dermed mere robuste.
Private skove på mindst 5 ha er åbne for offentlighedens færdsel efter  

 hovedreglen i stk. 1, og de supplerende regler bl.a. i stk. 5, 1. og  

2. pkt.
Det er her foreslået, at ophold ikke må finde sted inden for  

 150 m fra beboelses- og driftsbygninger, se afsnit 1. ovenfor.
Efter den  

 gældende lov gælder begrænsningen kun inden for 50 m fra beboelsesbygninger.  

 Ændringen er begrundet i et ønske om at harmonisere reglerne om opholdsret  

 for skove og udyrkede arealer, og skal ses i sammenhæng med den udvidede  

 adgangsret ifølge lovforslaget.
Om stk. 5, 3. pkt. bemærkes, at skove, der er mindre end 5 ha,  

 findes overalt i det danske landskab.
Ofte vil der kun være adgang til dem ad  

 veje og stier, der ikke i almindelighed er åbne for offentlighedens færdsel,  

 eller hvor ejeren ihvertfald kan hindre denne, hvis han ønsker det.
Af hensyn til befolkningens friluftsliv, er det vigtigt, at der på  

 regionalt niveau sker en nøjere analyse af de muligheder, som befolkningen  

 har for at færdes i naturen, og at der på grundlag heraf sker en planlægning  

 af, hvor det er vigtigt, at der også skabes muligheder for, at der kan færdes  

 i eller igennem småskovene.
Amtsrådet kan træffe aftale med ejerne af disse  

 skove om, at de er åbne for færdsel enten efter de almindelige regler i § 23,  

 stk. 1-5 eller efter mere specielle regler afpasset de konkrete forhold.
 Den analyse og planlægning, der skal finde sted, må ses i snæver  

 sammenhæng med reglerne i lovforslagets § 26. Planlægningen vil også blive et  

 meget centralt element i det samarbejde, der skal ske mellem amtsrådet og de  

 forskellige regionale interesseorganisationer i de grønne råd, der foreslås  

 nedsat efter lovforslagets § 64, stk. 2, jf. bemærkningerne hertil og til §  

 27 nedenfor.
I nogle tilfælde vil amtsrådet være i stand til at opnå aftaler uden  

 videre, f.eks. hvor ejeren allerede i dag accepterer, at skoven er åben.
I  

 andre tilfælde vil det være nødvendigt at etablere en aftale indenfor  

 rammerne af lovforslagets kapitel 8, jf. de almindelige bemærkninger hertil  

 og forslagets § 55, stk. 1, nr. 3 med bemærkninger.
Om undtagelsen i stk. 6 bemærkes, at skove, der ejes af offentlige  

 stiftelser, efter den før 1989 gældende skovlovgivning og efter  

 naturfredningsloven har været ligestillet med offentligt ejede skove.
Da der  

 således for disse skove i dag gælder en videregående adgang end i andre  

 privatejede skove, foreslås det, at denne adgang opretholdes, selv om  

 begrebet »offentlige stiftelser«, der så vidt muligt må fortolkes  

 som hidtil, iøvrigt har mistet dets betydning.
Til § 24 Reglen svarer til § 56 i naturfredningsloven.
Dog er det ikke længere et  

 krav, at opholdet skal være kortvarigt.
Der skønnes ikke at være behov for at  

 begrænse opholdets varighed ud over, hvad der følger af bestemmelsen i stk.  

 3, hvorefter der kun er adgang til private udyrkede arealer fra kl. 7 til  

 solnedgang.
Endvidere er stk. 2 ny.
Den skal sammenholdes med den tilsvarende  

 bestemmelse i § 23, stk. 3. § 24 omfatter de udyrkede arealer, der hverken er  

 strande (§ 22) eller klitfredede arealer (§ 25), eller er beliggende i skove,  

 jf. bemærkningerne til § 23.
Efter stk. 3 må ophold ikke finde sted inden for 150 m fra  

 beboelses- og driftsbygninger.
Efter den gældende lov gælder begrænsningen  

 kun for beboelsesbygninger.
Se afsnit 1. ovenfor og bemærkningerne til § 23,  

 stk. 5.
Til § 25 Reglen svarer til sandflugtslovens § 6, stk. 2. I lighed med hvad der i  

 dag gælder for de klitfredede arealer, gælder adgangsretten hele døgnet.
Til § 26 Reglen indenbærer, at offentligheden sikres adgang til at færdes til fods  

 og på cykel også ad private anlagte veje og befæstede stier i det åbne land.  

 Ejeren har dog i de i stk. 2 og 3 oporegnede situationer ret til helt eller  

 delvis at forbyde færdsel.
 I lighed med de øvrige adgangsregler i §§ 22-25 begrænser den foreslåede  

 bestemmelse anvendelsesområdet for mark- og vejfredslovens § 17. Den har ikke  

 nogen selvstændig betydning for adgangen til at færdes på offentlige veje.  

 Dette reguleres ved lov om offentlige veje.
 Derimod indebærer den en udvidet adgang til færdsel - men ikke ophold - på  

 private, enmandsejede veje og stier og private fællesveje og -stier i det  

 åbne land.
Bestemmelsen om, at adgang sker på eget ansvar, ændrer ikke forudsætningen  

 i privatvejsloven om, at de vejberettigede brugere af private fællesveje og  

 -stier skal holde disse i en efter færdslens art og omfang, god og forsvarlig  

 stand.
Bestemmelsen præcisrer, at åbningen af anlagte veje og befæstede stier  

 ikke udvider vedligeholdelsesforpligtelserne i forhold til vejlovgivningen og  

 almindelige erstatningsretlige regler.
 Hvis vejmyndighederne ønsker at stille yderligere krav til  

 vedligeholdelse, må de benytte privatvejslovens muligheder for evt. at  

 overtage vejene og stierne som offentlige.
 Amtsrådet kan ud fra en samlet vurdering tilsidesætte et forbud mod  

 færdsel for gennemgående veje og stiers vedkommende.
Amtsrådets kompetence er begrænset til gennemgående veje og stier.
Heri  

 ligger et ønske om at kunne give offentligheden mulighed for at komme fra et  

 punkt til et andet i det åbne land, f.eks. hvor dette er forudsat i den  

 amtskommunale stiplanlægning.
Amtsrådets beslutning træffes naturligt på  

 baggrund af drøftelser om befolkningens friluftsmuligheder i regionen i det  

 grønne råd.
Jordbrugsorganisationerne, Danmarks Naturfredningsforening og  

 Friluftsrådet har som fødte medlemmer af dette råd indflydelse på den samlede  

 interesseafvejning.
 Amtsrådet skal i øvrigt som tilsynsmyndighed påbyde et færdselsforbud  

 ophævet, hvis amtsrådet finder, at der ikke foreligger en af de situationer,  

 der nævnes i stk. 2 og 3.
Den foreslåede bestemmelse begrænser ikke den bestående mulighed for at  

 nedlægge private veje og stier på privat initiativ, dvs. uden vejmyndighedens  

 tilladelse, hvis de vejberettigede kan blive enige herom.
Den medfører heller  

 ikke ændringer i de særlige regler efter udstykningsloven om at slette og  

 forandre private fællesveje på matrikelkortet.
Reglen i § 26 vedrører ikke veje og stier i skove, herunder småskove under  

 5 ha.
For disse gælder alene reglerne i § 23. Den omfatter heller ikke et  

 internt vej- og stinet i f.eks. en frugtplantage.
Til § 27 I naturfredningslovens §§ 54-56 findes der bestemmelser om, at  

 fredningsnævnet/miljøministeren i særlige tilfælde kan gøre undtagelser fra  

 reglerne om offentlighedens adgang.
Dispensationsadgangen har altid været  

 administreret temmelig restriktivt.
Denne praksis forudsættes med den  

 foreslåede bestemmelse opretholdt.
Som anført i bemærkningerne til § 23, stk. 5, forudsættes det, at det  

 bliver et centralt element i samarbejdet mellem amtsrådet og de forskellige  

 regionale interesseorganisationer i de grønne råd, der foreslås nedsat efter  

 lovforslagets § 64, stk. 2, at få fastlagt en strategi for befolkningens  

 friluftsmuligheder i regionen.
På baggrund heraf kan der for amtsrådet være  

 etableret forudsætninger for at tillade lukning af visse arealer, f.eks. i  

 dyrenes yngletid.
 Dispensationen kan gives midlertidigt eller permanent.
 Bestemmelsen i stk. 2 svarer til sandflugtslovens § 6, stk. 3.
 Bestemmelsen i stk. 3 findes tilsvarende i naturfredningslovens §§  

 54 -56a.
 I medfør af disse regler er der udstedt følgende bekendtgørelser:
- nr. 373 af 15. august 1979 om almenhedens færdsel og ophold i private  

 skove, - nr. 631 af 24. december 1980 om almenhedens færdsel og ophold på  

 udyrkede arealer, - nr. 557 af 19. november 1983 om almenhedens færdsel og ophold på samt  

 badning fra strandbredder, og - nr. 59 af 9. januar 1989 om almenhedens færdsel og ophold i skove, der  

 tilhører staten, kommuner, kirker, præsteembeder og offentlige stiftelser.
 Disse regler vil, jf. lovforslagets § 101, blive opretholdt, indtil der  

 med hjemmel i § 27 udstedes nye regler.
De kommende nye regler vil være en slags »ordensreglement« for  

 offentlighedens færden i naturen.
Reglerne vil i sig selv indebære en vis  

 begrænsning af offentlighedens adgangsret.
De vil komme til at indeholde  

 regler i lighed med de gældende regler for offentlighedens færdsel og ophold  

 i skove.
 Miljøministeriet planlægger i øvrigt at iværksætte en oplysningskampagne  

 om den rette »brug« af naturen.
Reglen i stk. 4 er ny og alene af budgetretlig karakter.
Som nævnt  

 i de indledende bemærkninger til kapitel 4 kan en lodsejer altid tillade en  

 videregående adgang end §§ 22-26 bestemmer.
Med bemyndigelsen i stk. 4  

 tilsigtes at skabe hjemmel til f.eks. at indføre en ridetegnsordning for  

 ridning i statsskovene.
Bestemmelsen vedrører på ingen måde en privat ejers ret til at betinge en  

 videregående adgang af en afgift.
Dette beror som hidtil på en aftale mellem  

 ejeren og den eller de personer, der får en videregående adgang.
Reglen i stk. 5 er ny.
Under forhandlingerne om naturfredningsloven  

 i 1969 blev der indgået aftale om, at staten - efter behandling i et udvalg  

 med repræsentanter for Dansk Skovforening, Friluftsrådet og ministeriet -  

 godtgør dokumenteret tab ved brand, hærværk og tyveri i de private skove  

 forårsaget af publikum.
Udgifterne ved ordningen har hidtil været afholdt via  

 tekstanmærkning på de årlige finanslove.
 Det findes imidlertid nu formålstjenligt at formalisere ordningen og give  

 hjemmel for miljøministeren til at fastsætte nærmere regler om ordningen.  

 Samtidig foreslås det, at ordningen udvides til også at gælde private  

 udyrkede arealer og private veje og stier i det omfang disse er åbne for  

 offentligheden i medfør af reglerne i § 24 og § 26. Disse regler vil som  

 angivet i de almindelige bemærkninger blive forhandlet med de berørte parter,  

 ligesom Folketingets Miljø- og Planlægningsudvalg vil blive inddraget inden  

 udstedelsen.
 I forbindelse med den nærmere udmøntning af bestemmelserne skal det  

 overvejes, om man skal anvende den hidtidige ordning blot udvidet med de  

 nævnte arealtyper, eller om denne ordning kan afløses af en eller anden form  

 for forsikringsordning, eventuelt kombineret med offentligt tilskud.
 Om de anslåede udgifter henvises til lovforslagets almindelige  

 bemærkninger.
Til § 28 Reglen svarer til naturfredningslovens § 63, stk. 1.
Til § 29 Bestemmelsen i stk. 1 svarer indholdsmæssigt til  

 naturfredningslovens § 60 a, som bl.a. giver mulighed for at begrænse  

 støjende aktiviteter.
Den er dog udvidet til også at omfatte ikke-motordrevne  

 fartøjer samt anden færdsel på søterritoriet, f.eks. surfboards og lign.
 De regler, der vil blive udarbejdet, kan også omfatte erhvervsmæssig  

 udlejning af fartøjer m.v. til friluftsformål.
 Bestemmelsen vil kunne anvendes til at fastsætte regler, der indeholder et  

 generelt forbud mod anvendelse af visse typer transportmidler udenfor  

 områder, hvor amtsrådet ved opslag eller anden form for offentlig  

 bekendtgørelse har givet tilladelse hertil.
 Med stk. 2, der er ny, tilsigtes at skabe hjemmel til at udarbejde  

 ordensregler, der kan håndhæves efter denne lov, for sejlads og anden færdsel  

 på statens søer.Anvendelsen af bemyndigelsen efter stk. 2 vil blive  

 forhandlet med de pågældende statslige ejere.
Til kapitel 5 Beskyttelse af plante- og dyrearter Til § 30 Bestemmelsen erstatter § 59 i naturfredningsloven med de ændringer, som  

 var foreslået til denne ved lovforslag nr. 213 af 18. februar 1988, jf. de  

 almindelige bemærkninger, afsnit 2.7.
I medfør af stk. 1, er der som hidtil hjemmel til at frede dyre-  

 og plantearter.
I medfør af den gældende lov er der allerede gennemført  

 en fredning af krybdyr og padder.
Det er hensigten at foretage fredning også  

 af visse plantearter og insekter bl.a. som opfølgning af de forpligtigelser,  

 Danmark har i medfør af Bern-konventionen.
Det bemærkes, at den tilsvarende  

 hjemmel i § 59 i naturfredningsloven ikke omfatter pattedyr og fugle.
Dette  

 skyldes, at fredning af danske pattedyr og fugle sker med hjemmel i lov om  

 jagt og vildtforvaltning.
Lovforslaget tilsigter ikke at ændre herpå.
Når  

 undtagelsen ikke er udtrykkeligt nævnt i lovens tekst, skyldes det  

 lovtekniske grunde.
Jagt- og vildtforvaltningslovens bestemmelser om fredning  

 af pattedyr og fugle vil således stadig være gældende.
 I øvrigt er det hensigten, at der med hjemmel i stk. 1 skal ske en  

 videreførsel af de gældende regler om beskyttelse af truede arter.  

 Bestemmelsen giver således hjemmel til at udstede regler om forbud mod eller  

 kontrol med transport, opbevaring, udstilling, reklamering, salg, køb,  

 ind- og udførsel, transit, og konservering med henblik på at beskytte  

 eller regulere udnyttelsen af vilde dyre- og plantearter, således som de  

 bl.a. har fundet udtryk i Miljøministeriets bekendtgørelse nr. 23 af 25.  

 januar 1984 om anvendelse af konventionen om international handel med  

 udryddelsestruede vilde dyr og planter (Washingtonkonventionen) og  

 Miljøministeriets bekendtgørelse nr. 16 af 13. januar 1984 om erhvervsmæssig  

 konservering af visse truede dyrearter m.v.
 Opmærksomheden henledes på, at der også i anden lovgivning kan findes  

 regler, som ud fra andre formål regulerer ind- og udførsel af dyr og planter.  

 Til eksempel herpå kan anføres landbrugsministeriets bekendtgørelse nr. 61 af  

 2. februar 1988 om lov om udførsel og indførsel af levende dyr m.v.  

 Bestemmelsen tilsigter ikke at gribe ind i eller fortrænge sådanne regler,  

 som naturligvis fortsat skal overholdes, uanset de regler som måtte blive  

 fastsat i medfør af naturbeskyttelsesloven.
I stk. 1, er der endvidere hjemmel til at fastsætte regler om  

registrering og mærkning af vilde dyre- og plantearter.
Denne hjemmel  

 er ny, og det bemærkes, at det ikke er hensigten, at fastsætte almindelige  

 regler af denne art, idet bestemmelser om anmeldelse, registrering og  

 mærkning stort set kun vil være relevante for bestemte vilde plante- og  

 dyrearter eller produkter heraf.
Som eksempler herpå kan især peges på visse  

 her i landet beroende dyr eller produkter heraf, der er omfattet af  

 Washington-konventionen om kontrol med international handel med  

 udryddelsestruede vilde dyr og planter og af rådsforordning (EØF) nr. 3620/82  

 af 3. december 1982 om gennemførelse i Fællesskabet af denne konvention, jf.  

 Miljøministeriets bekendtgørelse nr. 23 af 25. januar 1984. Efter disse  

 regler er det forudsat, at der kan gøres undtagelse fra de strenge regler om  

 forbud mod ind- og udførsel og salg m.v., bl.a. i visse tilfælde hvor dyret  

 eller produktet er erhvervet, før reglerne trådte i kraft, og der er tale om  

 førstegangs-transaktioner med disse varer.
For med tiden at kunne undgå disse  

 adminstrativt set ret byrdefulde sager og mindske risikoen for omgåelse, vil  

 det kunne være hensigtsmæssigt at fastsætte regler om, at visse dyr eller  

 produkter af denne karakter anmeldes (og registreres) inden en vis frist, med  

 den virkning at de i modsat fald uden videre anses for omfattet af de  

 almindelige regler eller i hvert fald anses for omfattet af disse regler,  

 hvis ejeren ikke kan godtgøre, at de er indført eller erhvervet, før disse  

 regler trådte i kraft.
Regler om mærkning vil - foruden eventuelt i den ovennævnte forbindelse -  

 kunne være nødvendige, når det drejer sig om f.eks. dyr opdrættet i  

 fangenskab, for hvilke der, bl.a. indenfor rammerne af de nævnte regler om  

 Washington-konventionen, i visse henseender gælder lempeligere regler.
Det  

 bemærkes herved, at EF-Kommissionen har fremlagt et udkast til en forordning  

 om mærkning af visse grupper af dyr overfor den forvaltningskomite, der er  

 nedsat i medfør af rådsforordningen, og at der ved den foreslåede bestemmelse  

 tilvejebringes en hjemmel til at kunne fastsætte bestemmelser om straf for  

 overtrædelse af reglerne i en sådan forordning.
I stk. 2, er der endelig indsat en ny hjemmel for miljøministeren  

 til at bestemme, at den, som erhvervsmæssigt udnytter vilde dyre- og  

 plantearter, skal have autorisation hertil.
En sådan  

 autorisationsordning vil i første omgang ifølge sagens natur alene kunne  

 etableres med henblik på at opfylde lovens formål.
Der er således ikke skabt  

 adgang til eksempelvis at indføre en autorisationsordning for erhvervsfiskere  

 o. lign.
I første omgang vil ordningen formentlig kun blive aktuel for de, som  

 erhvervsmæssigt ind- og udfører vilde dyr, der er omfattet af reglerne om  

 Washington-konventionen.
En autorisationsordning vil kunne være et væsentligt  

 redskab i bestræbelserne for at sikre reglernes overholdelse.
En sådan  

 ordning vil næppe blive relevant for andre end levende dyr og vil endvidere  

 kunne indskrænkes til de arter eller grupper, hvor en sådan yderligere  

 kontrolforanstaltning i særlig grad er indiceret.
En autorisationsordning vil  

 blive betinget af, at reglerne og de betingelser, der knyttes til de enkelte  

 ind- og udførsler, f.eks. med henblik på at dyrene transporteres forsvarligt,  

 til stadighed overholdes.
Det vil i øvrigt blive tilstræbt, at en  

 autorisationsordning ikke i sig selv bliver administrativt krævende.
En  

 eventuel ordning vil blive fastsat efter forhandling med Justitsministeriet  

 under hensyn til de snævre forbindelser, der er mellem på den ene side ind-  

 og udførsler af vilde dyr og på den anden side den handel med disse dyr, der  

 er undergivet regler, der henhører under Justitsministeriets område.
Der  

 henvises herom til betænkning nr. 1154 af 19. november 1987 om dyreværn.
Bestemmelsen i stk. 3 indebærer ikke realitetsændringer, idet det  

 fremgår af bemærkningerne til naturfredningslovens § 59, jf.  

 Folketingstidende 1983/84, Tillæg A sp. 1583, at der ved anvendelsen af de i  

 § 59 hjemlede beføjelser - foruden etiske hensyn og varetagelse af en  

 formuftig anvendelse af de naturlige ressourcer - også kan tages hensyn til  

 visse dyrs farlighed, således at der f.eks. kan gennemføres forbud mod  

 indførsel af giftslanger til privat hold.
Bestemmelsen i stk. 3 skal ses i  

 sammenhæng med bestemmelserne i § 10 i dyreværnsloven (nr. 386 af 6. juni  

 1991), hvorefter justitsministeren kan fastsætte nærmere regler om forbud mod  

 hold af dyr, der kan frembyde fare eller skabe frygt, eller som vanskeligt  

 kan holdes i fangenskab på dyreværnsmæssig forsvarlig måde.
Regler efter den  

 foreslåede bestemmelse vil blive fastsat i samarbejde med Justitsministeriet.
Til § 31 Stk. 1, forbyder udsætning af artsfremmede dyr.
I stk. 2  

 er der hjemmel for miljøministeren til at regulere forholdet for planters  

 vedkommende.
Begge bestemmelserne skal i øvrigt ses på baggrund af bl.a. de  

 meget strenge regler, der efter lov nr. 288 af 6. april 1986 (med senere  

 ændring) om miljø og genteknologi gælder for udsætning af gensplejsede  

 organismer i naturen.
Introduktion af ikke hjemmehørende planter og dyr i den danske natur  

 (eller re-introduktion af arter, som engang har levet her) kan medføre  

 uheldige økologiske konsekvenser, idet disse (nye) arter kan være så  

 overlevelsesdygtige og dominerende, at de kan true naturligt hjemmehørende  

 arters eksistens.
Som eksempel kan nævnes indførslen af den nordamerikanske  

 tøffelsnegl til Europa.
Arten har nu spredt sig langs den europæiske  

 atlanterhavskyst, hvor den anretter stor skade på østers og andre muslinger  

 som næringskonkurrent.
Fra planternes verden kan nævnes eksemplet med den  

 oprindeligt som prydplante indførte kæmpebjørneklo.
Danmark har gennem tiltrædelsen i 1982 af Den Europæiske  

 Naturbeskyttelseskonvention forpligtet sig til at føre kontrol med  

 indførelsen af ikke naturligt hjemmehørende arter m.m. jf. konventionens  

 artikel II.2.b.
Princippet herom gælder også ifølge rekommendationer og  

 lignende fra bl.a.
Europarådet, som Danmark har tiltrådt og findes også i  

 art. 196 i FN's Havretskonvention.
Den foreslåede ændring af loven skal  

 derfor også ses som et led i opfyldelsen af disse internationale  

 bestemmelser.
 Det er hensigten at udarbejde en fortegnelse over naturligt hjemmehørende  

 fisk og lignende, som kan udsættes uden tilladelse efter § 31.
 I forbindelse med udarbejdelsen af regulativ efter lov om vandløb, vil der  

 endvidere kunne gives konkrete tilladelser til udsætning af fremmede arter.
Reglen i stk. 3 omfatter kun planter, som ikke tilhører den  

 naturligt hjemmehørende vildtlevende flora, idet spørgsmålet om  

 re-introduktion af vilde plantearter, der tidligere har levet i Danmark, og  

 en kontrol heraf næppe vil være relevant.
Baggrunden for reglen er i øvrigt,  

 at det danske natur- og kulturlandskab i stadig større omfang får tilført  

 planter, som ikke er naturligt hjemmehørende.
Det er imidlertid ikke  

 hensigten, at bestemmelsen skal bruges til generelt at stoppe denne  

 udvikling, som i mange henseender kan være til gavn for navnlig jordbruget.  

 Bestemmelsen skal også i øvrigt anvendes yderst selektivt og har alene til  

 formål at hindre, at der udsættes og sås planter, som vil kunne spredes til  

 den vilde natur og her få en kraftigt dominerende plads på bekostning af  

 andre arter.
Dette beskyttelsesbehov gælder især for så vidt angår de  

 naturtyper, som er nævnt i §§ 3 og 4. Her vil man normalt kunne sætte som  

 vilkår i forbindelse med behandlingen af sager om dispensation til  

 tilplantning og lign. af disse områder, at der ikke sker udplantning eller  

 såning af sådanne fremmede planter.
 Det bemærkes, at i det omfang der fastsættes regler om, at såning eller  

 udplantning af bestemte planter kræver tilladelse, vil der også med hjemmel i  

 stk. 3 kunne fastsættes regler om bl.a., på hvilke vilkår eller i hvilke  

 områder dette kan ske, således at der eventuelt tilvejebringes en almindelig  

 reguleringsordning vedrørende disse planter, hvis dette administrativt set er  

 mere hensigtsmæssigt end et konkret tilladelsessystem.
 Udnyttelsen af bestemmelsen i stk. 3, vil alene ske efter forhandling med  

 Landbrugsministeriet samt landbrugs-, gartneri- og skovbrugserhvervet.
Til § 32 Bestemmelsen svarer til den hidtidige bestemmelse i naturfredningslovens  

 § 43, stk. 3, der blev indført i 1978. Ifølge denne kan rørskær i perioden 1.  

 marts-1. november kun ske med tilladelse fra miljøministeren.
Forslaget til §  

 32 viderefører denne retstilstand uændret, og bestemmelsen forudsættes  

 administreret som hidtil.
Det bemærkes, at Miljøministeriet har udgivet en  

 folder om bestemmelsen, og det skønnes, at denne i dag er kendt af så godt  

 som alle rørhøstere.
Til kapitel 6 Fredning 1. Fredningsnævnene m.v.
Kapitel 6 indeholder regler om fredningers indhold, tilvejebringelse og  

 retsvirkninger, herunder erstatning.
De gældende regler findes i  

 naturfredningslovens kapitel 3.
Det traditionelle fredningsbegreb er kendt fra den første  

 naturfredningslov fra 1917. Uanset de andre muligheder, det offentlige  

 efterhånden har fået til at regulere udviklingen i det åbne land, og den  

 udvidelse, der i de senere år er sket i de generelle reguleringer, er  

 fredningerne forblevet et centralt instrument til gennemførelse af dansk  

 fredningspolitik.
Dette skyldes ikke mindst, at en konkret fredning stadig er  

 den stærkeste offentlige regulering, der kan pålægges fast ejendom.
En  

 fredning kan således indeholde såvel bestemmelser om bevaring, det vil sige  

 forbud mod ændringer af den hidtidige tilstand og drift, som påbud om at  

 foretage eller tåle en ændring for at opnå den tilstand, som er formålet med  

 fredningen.
 Naturfredningslovens bestemmelser om fredninger har kun været ændret  

 væsentligt i 1978, hvor proceduren blev ændret især med henblik på en øget  

 offentlig medvirken ved fredningernes gennemførelse.
Lovforslaget opretholder fredningsinstituttet som et særligt rets-og  

 styringsmiddel til en varig sikring af de formål, som er omfattet af loven.
I  

 lovforslag L 75 var foreslået, at fredningsnævnene og Overfredningsnævnet  

 blev nedlagt, og at kompetencen til at behandle og træffe afgørelse i  

 fredningssager blev henlagt til amtsrådene med klageadgang til det  

 Naturklagenævn, der samtidig blev foreslået oprettet.
Som følge af de  

 tilkendegivelser, som fremkom ved behandlingen af L 75, er det ændret.
Ifølge  

 dette lovforslag bevares fredningsnævnene.
Deres kompetence foreslås  

 imidlertid begrænset i forhold til naturfredningslovens bestemmelser til kun  

 at omfatte behandling af fredningssager og dispensationer fra fredninger.  

 Samtidig begrænses antallet af fredningsnævn, idet der foreslås oprettet et  

 fredningsnævn for hvert amt, dog således at eet nævn dækker både Københavns  

 Amt samt Københavns og Frederiksberg kommuner.
Den foreslåede modernisering  

 af fredningsnævnenes antal og arbejdsområde vil bidrage til, at nævnenes  

 arbejde effektiviseres, således at sagsbehandlingstiden nedbringes.
Procedurereglerne forenkles.
Der er således ligesom i det hidtidige  

 lovforslag, kun et formaliseret krav om en offentlighedsperiode under  

 behandlingen af et fredningsforslag, se bemærkningerne til § 37.
Reglerne om udløsning af erstatning ved gennemførelse af fredninger er  

 ikke ændret i forhold til naturfredningsloven.
Derimod er der foretaget en  

 revision af lovteksten med henblik på at forenkle reglerne.
I øvrigt sker der ikke ændringer i fredningsinstituttet og fredningssagers  

 behandling på andre punkter, end hvor dette følger af ændrede regler eller  

 udtrykkeligt fremgår af lovforslagets bemærkninger.
Således vil der f.eks.  

 uanset at bevarelsen af større landskaber ikke udtrykkelig nævnes som en  

 selvstændig interesse i formålsbestemmelserne naturligvis fortsat kunne  

 gennemføres egentlige landskabsfredninger også af større områder, hvis det  

 skønnes, at den generelle regulering ikke er tilstrækkelig til at varetage de  

 typiske status-quo formål.
Det samme gælder de såkaldte bynære fredninger med  

 rekreative formål (beliggenhedsfredninger).
 2. Regler om klage o. lign.
 Da en fredning efter lovforslaget ofte er ensbetydende med et konkret  

 indgreb i ejendomsretten, indeholder forslaget klageadgang til  

 Naturklagenævnet, der får samme sammensætning som Overfredningsnævnet, jf.  

 bestemmelserne i §§ 79-84. Dette svarer til ordningen efter den gældende lov.
Forslaget opretholder den hidtidige lovgivnings fulde klageadgang for alle  

 1. instansafgørelser i sager om gennemførelse af fredning, jf. § 43. Således  

 kan både fredningsnævnets afgørelse om fredningens gennemførelse, dens  

 indhold og afgrænsning samt erstatningsafgørelser påklages til  

 Naturklagenævnet.
Tilsvarende gælder fredningsnævnets beslutning om at afvise  

 at gennemføre en fredning.
Klageberettigede vedrørende nævnenes afgørelser om fredning svarer til den  

 gældende lov, idet det dog er præciseret, at de berørte offentlige  

 myndigheder og organisationer, som har en væsentlig interesse i afgørelsen,  

 er klageberettigede.
Særligt om klageadgangen for Miljøministeriet bemærkes,  

 at den vil kunne sikre, at nationale og internationale fredningsinteresser  

 varetages i fornødent omfang.
Nævnets afgørelser om dispensationer kan  

 påklages efter de almindelige regler i kapitel 12. Disse sager skal derfor  

 kun kunne behandles af klagenævnet, hvis der efter nævnets skøn er tale om en  

 meget væsentlig interesse i forhold til formålet.
Dette vil dog formentlig  

 kun være tilfældet undtagelsesvis, idet sager af denne karakter som alt  

 overvejende hovedregel vil være ensbetydende med en sådan fravigelse af  

 fredningen, at der jf. § 50, stk. 2, kræves en ny fredningssag.
De øvrige  

 sager om dispensation fra fredninger afgøres af miljøministeren.
Derimod vil  

 tvivlsspørgsmål om hvorvidt en ansøgning kan fremmes i form af en  

 dispensation fra fredningen, jf. § 50, stk. 1, eller kræver en ny  

 fredningssag, jf. stk. 2, formentlig som oftest have en sådan karakter, at de  

 må afgøres af klagenævnet.
Antallet af sådanne sager vil dog antagelig - på  

 baggrund af den hidtidige praksis, der forudsættes opretholdt uændret - blive  

 beskedent.
 Med hensyn til erstatningsafgørelser ved gennemførelse af fredninger  

 opretholdes den særlige Taksationskommission for naturfredning, hvorved det  

 opnås, at der i klagesager kan foretages taksation af et organ, der er  

 uafhængigt af den myndighed, der gennemfører fredningen, samtidig med at der  

 sikres en særlig »fredningsekspertise« og anvendelse af ensartede  

 erstatningsprincipper for hele landet.
3. Handlingsplaner for fredninger Skov- og Naturstyrelsen har i samarbejde med Amtsrådsforeningen, Danmarks  

 Naturfredningsforening og andre direkte berørte interesseorganisationer  

 udarbejdet handlingsplaner for fredninger på land og på havet jf.  

 miljøministerens skrivelse af 7. juni 1989 til Folketingets Miljø- og  

 Planlægningsudvalg og Skov- og Naturstyrelsens brev af 21. juni 1989 til  

 amtskommuner, kommuner og myndigheder samt organisationer om  

 handlingsplanerne.
Hermed er der tilvejebragt rammer for langt størstedelen  

 af de nærmest kommende års større fredningssager.
Vedrørende  

 »naturgenopretningsfredninger« henvises til afsnit 4 nedenfor.
Disse handlingsplaner skal også ses på baggrund af den stedfundne  

 planlægning, først og fremmest regionplanlægningen og fredningsplanerne, der,  

 jf. de almindelige bemærkninger afsnit 2.11, skal førdiggøres efter de  

 oprindelige regler.
De sidstnævnte planer, der skal godkendes er godkendt af  

 miljøministeren, angiver således i vidt omfang, hvor  

 naturbeskyttelsesinteresser, rekreative og kulturhistoriske interesser er  

 lokaliserede, og til en vis grad tillige, hvorledes indsatsen skal  

 prioriteres.
4. Forholdet mellem kapitel 6 om fredning og kapitel 8 om erhvervelse,  

 lån og tilskud m.v. (naturforvaltning) Kapitel 6 om fredning skal ses i snæver sammenhæng med kapitel 8  

 om erhvervelse, lån og tilskud, idet de to regelsæt supplerer  

 hinanden.
Dette gælder navnlig for forholdet mellem på den ene side  

 rådighedsindskrænkninger for private lodsejere i medfør af fredninger efter  

 kapitel 6 og på den ande side aftaler med private lodsejere, jf. forslaget  

 til § 55, stk. 1, nr. 3, jf. stk. 3 om tilskud til bevaring, pleje og  

 genopretning af naturområder eller offentlig adgang.
Formålet med de to  

 reglesæt er stort set det samme, hvorimod instrumenterne adskiller sig  

 væsentligt fra hinanden, først og fremmest ved at reglerne i kap. 8 bygger på  

 frivillige aftaler.
Men også herudover er der imidlertid væsentlige  

 forskelle, der medfører, at de to reglesæt - uanset en vis overlapning -  

 supplerer og komplementerer hinanden i højere grad, end de kan ses som  

 alternative instrumenter.
 De forskelle mellem de to regelsæt, der samtidig karakteriserer de  

 respektive anvendelesesområder, er navnlig følgende:
- en varig sikring af et (større) område vil kun kunne opnås gennem en  

 fredning, bl.a. fordi andre gældende regler sætter relativt snævre grænser  

 for det tidsrum, for hvilket der kan indgås aftaler om (dele af en) fast  

 ejendom, - hvor flere lodsejere er indblandet, vil en fredning efter kapitel 6 ofte  

 være indiceret på forhånd, fordi blot en enkelt lodsejer, der ikke ønsker at  

 medvirke i en aftale, ellers kan blokere et større sammenhængende projekt.
 På denne baggrund vil det typiske område for aftaler med private lodsejere  

 om bevaring, pleje eller genopretning navnlig omfatte tilfælde, enten  

 hvor der er tale om begrænsede områder, hvor formålet kan opnås gennem f.eks.  

 tilskud til en bestemt driftsform, pleje i en nærmere bestemt periode eller  

 gennem visse engangsforanstaltninger (naturgenopretning) mod en økonomisk  

 kompensation, eller hvor hurtige »indgreb« er påkrævet, og  

 lodsejerne er indforstået hermed, idet en aftale - i modsætning til  

 fredninger (og fredningsforslag) - kan gennemføres med meget kort varsel.
4. Bemærkninger til de enkelte bestemmelser Til § 33 Stk. 1 svarer til den gældende lovs § 10, stk. 1.
 Stk. 2 indeholder en oversigt over myndighedsbehandlingen af en  

 fredningssag.
 Stk. 3 bestemmer, hvem der kan tage initiativ til en fredningssag.
Efter den gældende naturfredningslovs § 13 tilkommer kompetencen til at  

 rejse fredningssag ministerier, amtsråd, kommunalbestyrelser eller en  

 anerkendt forening eller institution.
Den eneste anerkendte forening er  

 Danmarks Naturfredningsforening.
For så vidt angår andre ministerier end Miljøministeriet, vil det  

 hidtidige samarbejde med de berørte ministerier omkring fredningssager  

 fortsætte.
Således vil Kulturministeriet og Kirkeministeriet fortsat indgå i  

 et samarbejde med Skov- og Naturstyrelsen for så vidt angår fredninger til  

 beskyttelse af de arkæologiske interesser og kirkernes omgivelser.
 Stk. 6 svarer til naturfredningslovens § 6.
 Stk. 5 svarer til naturfredningslovens § 10, stk. 3.
Til § 34 Bestemmelsen svarer til den gældende lovs § 11. Dog er det med en ændret  

 formulering af første punktum klargjort, at et foreløbigt forbud kan gå ud på  

 at hindre, at tilstanden af et areal ændres, selv om denne anvendelses er et  

 led i ejendommens fortsattte drift.
Formålet hermed er ikke at tilvejebringe  

 en generel hjemmel til at nedlægge forbud mod en aktuel, lovlig udnyttelse af  

 en ejendom.
Der skal derimod som hidtil kunne nedlægges forbud mod en ændret  

 anvendelse af en ejendom og endvidere mod sådanne driftsmæssige  

 foranstaltninger, der - hvis de blev gennemført - ville forspilde formålet  

 med en fredningssag.
Der tænkes herved på foranstaltninger, der, uanset at de  

 kan karakteriseres som led i en sædvanlig drift, vil ændre et områdes  

 aktuelle tilstand.
Af administrative grunde samt for at undgå tvivl om  

 forbudets tidsmæssige afgrænsning er der foreslået den ændring, at  

 forbudet skal offentlig bekendtgøres, at gyldigheden af det indtræder  

 med offentliggørelsen, samt at forbudets gyldighedsperiode gælder fra  

 offentliggørelsen.
Lodsejerne skal dog (som hidtil) have individuel  

 meddelelse om forbudet, der også fortsat skal tinglyses.
Til § 35 Som nævnt i indledningsafsnit 1 til kapitel 6 begrænses antallet af  

 fredningsnævn til eet pr. amt.
Fredningsnævnene foreslås i øvrigt sammensat på samme måde som efter de  

 hidtil gældende regler i naturfredningsloven.
Det vil sige, at hvert  

 fredningsnævn består af to faste medlemmer, nemlig en formand, der skal være  

 dommer, som udpeges af miljøministeren efter høring af justitsministeren, og  

 et medlem, der vælges af amtsrådet.
Det tredie medlem varierer, idet det  

 vælges af kommunalbestyrelsen i den kommune, det omhandlede areal ligger i.
I  

 Københavns og Frederiksberg kommuner vælger kommunalbestyrelsen 2 medlemmer,  

 idet det ene medlem erstatter det amtsrådsvalgte medlem.
Dette svarer til  

 lovforslagets § 77, hvorefter de opgaver og beføjelser, som loven henlægger  

 til amtsrådet, for Københavns og Frederiksberg kommuners vedkommende udøves  

 af kommunalbestyrelsen.
 Valgperioden for fredningsnævnene er knyttet til valgene til de kommunale  

 råd og dermed til en fireårs periode ligesom efter de hidtil gældende regler.
Til § 36 Bestemmelsen svarer til naturfredningslovens § 13, stk. 2, idet dog  

 oplysning om matrikelbetegnelsen er tilføjet.
Til § 37 Bestemmelsen i stk. 1 indeholder et krav om offentliggørelse af et  

 forslag til fredning.
Dette svarer til det hidtidige krav.
Det forslag, der  

 offentliggøres, skal indeholde alle de oplysninger, der fremgår af § 38.  

 Dette kan i fornødent omfang suppleres med, at nærmere regler fastsættes i  

 forretningsordenen for fredningsnævn efter forslagets § 35, stk. 8.
 Stk. 2 svarer til gældende lovs § 16, stk. 1.
Af forenklingshensyn er der ligesom i det hidtidige lovforslag kun et  

 formaliseret krav om een offentlighedsperiode under behandlingen af et  

 fredningsforslag.
Offentlighedsperioden ligger i forbindelse med  

 fredningsnævnets behandling.
Det er således ikke fundet nødvendigt at indføje  

 formelle regler om udarbejdelse og offentliggørelse af et foreløbigt  

 fredningsforslag.
Det har dog i praksis vist sig, at behandlingen af  

 fredningsforslaget lettes betydeligt, såfremt den, der agter at rejse en  

 fredningssag, drøfter sagen grundigt igennem med de berørte parter, inden  

 sagen rejses for fredningsnævnet, således som det hidtil er sket i  

 forbindelse med de foreløbige fredningsforslag.
Det vil være hensigtsmæssigt,  

 at denne praksis videreføres.
Stk. 5 omhandler mulighederne for at fremsætte indsigelser,  

 ændringsforslag eller erstatningskrav.
Der er ikke fastsat nogen frist for  

 sådanne indsigelser og krav, men fredningsnævnet kan efter principperne i  

 forvaltningsloven fastsætte en sidste frist forud for nævnets afgørelse, hvor  

 dette er hensigtsmæssigt.
Til § 38 Bestemmelsen afløser gældende lovs § 18.
Den foreslåede bestemmelse er forenklet i forhold til den gældende, især  

 ved at opremsningen af de elementer, der kan indgå i en fredningsbestemmelse,  

 er udeladt.
Dette betyder ikke, at der sker en indskrænkning i, hvilke  

 forhold en fredning kan regulere, idet forslaget giver adgang til at  

 fastsætte alle de former for regulering og indgreb, der er nødvendige for at  

 opnå formålet med fredningen, herunder de arter af indgreb m.v., der er  

 omtalt i den gældende lovs § 18. Man kan ikke objektivt afgøre, hvilke  

 reguleringer, der vil være nødvendige for at opnå formålet med fredningen,  

 hvorfor dette fortsat må bero på et skøn.
Fredningsbestemmelser, der tager sigte på at bevare den nuværende  

 tilstand, vil således fortsat kunne indeholde f.eks. forbud mod dyrkning,  

 beplantning, indgreb overfor dyre- og planteliv, mod gravning eller  

 bebyggelse af enhver art eller af visse typer.
Fredningsbestemmelserne kan  

 også indeholde regler bl.a. om, hvordan det fredede areal må anvendes,  

 herunder bestemmelser om færdsel, og om at visse former for anvendelse kræver  

 forudgående tilladelse.
De kan endvidere give almenheden adgang til færdsel,  

 ophold og lignende på de fredede arealer.
For at sikre gennemførelsen af en fredning kan den indeholde  

 retningslinier om udførelse af anlæg og pleje samt påbud om udførelse af  

 nærmere angivne foranstaltninger, ligesom det kan bestemmes, at en ejendom  

 eller en del af en ejendom skal afstås til det offentlige.
Den hidtidige  

 særlige hjemmel for fredningsnævnene til at give offentlige myndigheder påbud  

 om udførelse af anlægsarbejder er indeholdt heri, og en særlig bestemmelse  

 herom er derfor ikke medtaget.
 I lovforslagets formålsbestemmelse er det tydeliggjort, at lovens  

 forskellige midler kan anvendes ikke blot til at bevare den eksisterende  

 natur, men også til at retablere, restaurere eller skabe naturområder.  

 Fredning kan således også fortsat benyttes til at sikre bynære arealer til  

 rekreative formål (beliggenhedsfredning).
 Uanset at bevarelsen af større landskaber ikke udtrykkelig nævnes som en  

 selvstændig interesse i formålsbestemmelsen, vil der naturligvis fortsat  

 kunne gennemføres egentlige landskabsfredninger også af større områder, hvis  

 det skønnes, at den generelle regulering ikke er tilstrækkelig til at  

 varetage de typiske status-quo formål.
I det tidligere fremsatte, men bortfaldne forslag til ændring af  

 naturfredningsloven (L 213 1987), der er omtalt i afsnit 2.1. i de almindelig  

 bemærkninger, var det forudsat, at der i en fredningsafgørelse kunne gives et  

 område status af naturreservat, således som det allerede er sket i nogle  

 fredninger efter den gældende lovs § 60 af dele af søterritoriet (f.eks.  

 Naturreservat Vadehavet). Der henvises herved til Folketingstidende 1987-88,  

 tillæg A, sp. 4177 ff.
Der er intet til hinder for, at visse fredninger får  

 tillagt betegnelsen naturreservat, hvor dette er særlig indiceret, fordi  

 hovedformålet er en beskyttelse af dyre- og plantelivet, og offentlighedens  

 adgang er forbudt eller stærkt begrænset.
I de tilfælde, hvor der i en fredning indgår naturgenopretning eller  

 lignende, vil det ofte være nødvendigt, at der træffes afgørelser i form af  

 tilladelser eller lignende efter anden lovgivning inden fredningssagens  

 afslutning.
Dette skyldes, at fredningssager om naturgenopretning m.v. i  

 modsætning til traditionelle status-quo fredninger går ud på at ændre den  

 hidtidige tilstand eller tilvejebringe en helt ny tilstand.
I sådanne tilfælde vil det efter de hidtidige regler være nødvendigt, at  

 der sideløbende med fredningssagen behandles sager af de myndigheder, som er  

 tillagt kompetence efter anden relevant lovgivning, og efter de  

 procedureregler, som er foreskrevet efter de pågældende love.
Ved behandling  

 af sådanne sager er der derfor behov for at tilvejebringe en enklere  

 fremgangsmåde, der tjener til at undgå en besværlig og tidrøvende  

 dobbeltadministration, men som samtidig sikrer, at de interesser, som skal  

 varetages i medfør af anden lovgivning, bliver tilgodeset gennem  

 fredningssagens behandling.
For at imødekomme disse hensyn indeholder stk.  

 6 hjemmel til i en fredning at beslutte, at fredningen samtidig gælder  

 som tilladelse eller godkendelse efter reglerne i denne lov eller efter  

 regler i anden lovgivning.
Gennemførelse af denne »bonusordning« nødvendiggør, at der er en  

 hjemmel i de pågældende love til fravigelse fra den sædvanlige kompetence og  

 procedure, og ordningen vil alene muliggøre, at en fredning indeholder en  

 helt konkret beskreven tilladelse eller dispensation, derimod ikke en bredt  

 formuleret fravigelse fra lovgivningen.
Sådanne hjemler er indsat i stk.  

 5 og ved konsekvensændringer i skovloven, planlægningsloven og  

 vandløbsloven, jf. §§ 94, 99 og 100.
Hvis der er tale om en traditionel status-quo fredning, vil det normalt  

 ikke være relevant at benytte denne ordning, og ved visse andre fredninger  

 kan det være uhensigtsmæssigt at afslutte behandlingen efter anden lovgivning  

 før gennemførelsen af fredningen.
Det bør imidlertid i de sidstnævnte  

 tilfælde oplyses i fredningen, hvis dens gennemførelse vil være afhængig af  

 tilladelser i henhold til anden lovgivning, men der er ikke i lovforslaget  

 optaget noget krav derom.
Til § 39 Bestemmelsen svarer til den gældende lovs § 19.
Stk. 2 svarer til den gældende lovs § 19, stk. 3, om godtgørelse  

 ved tab i anledning af fredninger, der ikke gennemføres.
Bestemmelsen tager  

 sigte på de tilfælde, hvor en fredningssag griber ind i en i øvrigt lovlig  

 anvendelse, der er i gang, og hvor fredningen ikke gennemføres, hvorfor der  

 ikke bliver tale om en erstatning efter stk. 1. Hvis fredningen bliver  

 gennemført, vil et tab af den pågældende karakter indgå i  

 erstatningsfastsættelsen efter stk. 1. Gældende praksis på dette område  

 forudsættes opretholdt.
Til § 40 Stk. 1 svarer til naturfredningslovens § 17, stk. 5.  

 Fredningsnævnene har således efter forslaget ikke mulighed for at foretage en  

 afvisning af et fredningsforslag umiddelbart efter modtagelsen.  

 Fredningsnævnene skal derfor gennemføre den almindelige  

 offentlighedsprocedure, før der kan træffes en eventuel beslutning om, at  

 fredning af det pågældende område ikke bør ske.
Dette har sammenhæng med, at  

 det efter gældende kontradiktionsprincipper ikke synes rimeligt, at  

 fredningsnævnet kan afvise en sag, uden at de involverede forinden har haft  

 lejlighed til at udtale sig om fredningsforslaget.
 Stk. 2 svarer i princippet til den gældende lovs § 20. Nærmere  

 regler om nævnets bekendtgørelse i fredningssager kan fastsættes i  

 forretningsordenen for fredningsnævn, jf. § 35, stk. 8.
 Stk. 3. svarer til gældende lovs § 21.
Til § 41 Stk. 1 svarer til gældende lovs § 22.
Stk. 2 indeholder en regel om, at retsvirkningen af det  

 offentliggjorte forslag til fredning fortsat gælder, indtil der er truffet  

 endelig afgørelse i fredningssagen i de tilfælde, hvor fredningsnævnets  

 afgørelse går ud på enten at afvise at gennemføre fredningen eller på at  

 indskrænke denne.
Herved sikres, at der ikke, medens klagefristen løber eller  

 under behandlingen af en klagesag, sker uoprettelige indgreb i strid med den  

 foreslåede fredning.
Til § 42 Bestemmelsen svarer til den gældende lovs § 25.
Til §§ 43 og 44 Bortset fra at klagemyndigheden ikke som i den gældende lov er  

 Overfredningsnævnet, men Naturklagenævnet, svarer bestemmelserne  

 indholdsmæssigt til gældende lovs §§ 26-29. Der er dog foretaget en  

 forenkling af beskrivelsen af ankemyndighedens sagsbehandling m.v.
 Formuleringen af § 44, stk. 3, om, at klagenævnet kan udskyde  

 afgørelsen af et erstatningsspørgsmål til Taksationskommissionen, indebærer  

 således også alene en sproglig forenkling, men ikke en realitetsændring.
 Nærmere regler om bekendtgørelse og underretning kan fastsættes i  

 forretningsordenen for Naturklagenævnet, jf. § 83.
Til §§ 45 og 46 Bestemmelserne svarer til gældende lovs § 30 og gældende lovs § 5 om  

 nedsættelse af Taksationskommissionen.
Til § 47 Bestemmelsen om, at der kan ydes en passende godtgørelse for udgifter til  

 sagkyndig bistand svarer til den gældende lovs § 31, hvoraf det fremgår, at  

 sådanne afgørelser ikke kan ankes.
Afgørelser om »sagsomkostninger«  

 træffes således endeligt af hver instans for sig.
Der er dog i forhold til § 31 foreslået en mindre ændring, der tilsigter  

 en klargørelse af, at der også kan ydes en vis godtgørelse for rimelige  

 omkostninger til sagkyndig bistand til private ejere eller brugere, der har  

 været impliceret i en fredningssag, uden at de har fået tilkendt  

 fredningserstatning.
Dette svarer til den i dag i praksis eksisterende  

 ordning.
Til § 48 Bestemmelsen svarer til den gældende lovs § 32.
Til § 49 Stk. 1 og 2 svarer til gældende lovs § 23.
 Stk. 3, 4 og 5 svarer til gældende lovs § 24.
Efter bestemmelsen i stk. 1 kan erstatning først kræves udbetalt, når det  

 er endeligt afgjort, om en fredning skal gennemføres.
I den forbindelse er  

 den gældende lovs § 33 om, at gennemførelsen af fredninger, hvor staten skal  

 betale mere end 500.000 kr. i erstatning, er afhængig af, at Folketingets  

 Finansudvalg giver tilslutning til, at beløbet udbetales, ikke videreført.  

 Baggrunden er, at bestemmelsen ikke længere findes tidssvarende bl.a. set i  

 lyset af, at naturforvaltningsprojekter, der indebærer samlede erhvervelser  

 på under 3 mio. kr., kan gennemføres uden forelæggelse for Finansudvalget,  

 samt at den årlige bevilling til fredningserstatninger kun er på 6,5 mio. kr.
 Den hidtidige praksis opretholdes, således at renter af erstatning, jf. §  

 39, stk. 3, og godtgørelse for tab i forbindelse med en fredning, der ikke  

 gennemføres, jf. § 39, stk. 2, omfattes af de tilkendte erstatninger og  

 godtgørelser.
Til § 50 Bestemmelserne i stk. 1 og 2 om dispensationer og videregående afvigelser  

 samt om hel eller delvis ophævelse af fredninger svarer i hovedtræk til den  

 gældende lovgivnings § 34 og 34 a.
Bortset fra hvad der følger umiddelbart af ændringerne, forudsættes den  

 hidtidige praksis opretholdt, jf. især afgørelserne i Overfredningsnævnets  

 meddelelsesblad »Overfredningsnævnet orienterer«.
Bestemmelserne  

 finder også anvendelse på fredninger, gennemført efter den gældende og  

 tidligere lovgivning.
Til § 51 Ligesom efter den gældende lovs § 60 kan fredning af statsejede arealer  

 og på søterritoriet ske ved udstedelse af bekendtgørelse.
I L 75 var adgangen til at frede statsejede arealer ved bekendtgørelse  

 udgået, idet evt. fredning af sådanne arealer forudsattes at ske efter  

 reglerne i kapitel 6. Det er imidlertid fundet hensigsmæssigt at bibeholde  

 adgang til at frede statsejede arealer ved bekendgørelse.
Baggrunden herfor  

 er, at det i visse tilfælde vil være fordelagtigt at frede arealer på  

 søterritoriet og tilstødende statsejede arealer ved samme procedure.
Dette  

 vil f.eks. være aktuelt ved revision af nogle af de eksisterende  

 bekendtgørelsesfredninger.
Ordningen imødekommer samtidig et ønske fra nogle  

 af de grønne organisationer.
Lovforslaget udvider det område på havet, der kan fredes, fra kun at  

 omfatte søterritoriet til også at omfatte fiskeriterritoriet.
Efter de  

 gældende regler anvendes fredning af havområdet til sikring af væsentlige  

 natur- og kulturhistoriske værdier samt til regulering af interessekonflikter  

 mellem disse områder og frilufts/erhvervsinteresser.
Efter de hidtidige  

 bestemmelser kan en række af disse interesser ikke varetages gennem  

 naturfredningsloven udenfor grænserne af søterritoriet.
Forslaget om at  

 udvide bestemmelsen til fiskeriterritoriet, herunder de indre farvande, skal  

 også ses som en konsekvens af den ændring, der i 1982 blev gennemført af  

 loven om jagt og vildtforvaltning.
Ved denne ændring blev blandt andet  

 bestemmelserne om jagttider og fredningsbestemmelser udvidet til også at  

 omfatte fiskeriterritoriet, fordi det ikke ansås for rimeligt, at visse  

 totalfredede dyr, med mindre lovens geografiske område blev udvidet, lovligt  

 ville kunne fanges i den del af fiskeriterritoriet, der ligger udenfor  

 søterritoriet.
Det samme gælder for naturbeskyttelsesloven.
Endvidere kan  

 Ramsar-områder og EF-fuglebeskyttelsesområder strække sig ud over  

 søterritoriet.
Danmark har den 9. september 1982 ratificeret konventionen af 19.  

 september 1979 om beskyttelse af Europas vilde dyr og planter samt naturlige  

 levesteder (Den europæiske Naturbeskyttelseskonvention) og den 5. august 1982  

 konventionen af 23. juni 1979 om beskyttelse af migrerende arter af vilde dyr  

 (Bonn-konventionen om migrerende dyrearter). Begge konventioner, herunder  

 regionale aftaler i henhold til Bonn-konventionen (som f.eks. den i  

 princippet godkendte tekst til en aftale om småhvaler i Østersøen og  

 Nordsøen) pålægger staterne at træffe foranstaltninger til beskyttelse af  

 trækkende arter, der forekommer indenfor deres jurisdiktionsområde.
Et  

 betydeligt antal fugles trækruter går over havområder, der ligger udenfor  

 søterritoriet, men indenfor fiskeriterritoriet.
På disse havområder  

 forekommer i perioder betydelige koncentrationer af fugle.
Generelt er danske  

 havområder i øvrigt - også udenfor søterritoriet - af international betydning  

 som raste- og overvintrings- og fældningsområder for en række fuglearter.
 En bestemmelse, hvorefter der kan etableres særligt beskyttede områder på  

 fiskeriterritoriet - udenfor søterritoriet - er også i overensstemmelse med  

 principperne i FN's havretskonvention.
 Begrænsningen i den hidtidige lov til kun at gælde søterritoriet er  

 således uhensigtsmæssig og kan ikke begrundes med biologiske eller andre  

 hensyn, ligesom det ikke svarer til regler og principper i de forskellige  

 internationale overenskomster.
 Dette er baggrunden for, at adgangen til at foretage fredninger af  

 havområdet foreslås udvidet til at gælde hele fiskeriterritoriet, således som  

 det er fastlagt ved lov om Danmarks Riges fiskeriterritorium.
 Ændringen sigter alene mod en udvidelse af det marine areal, der kan  

 fredes, men ikke mod en ændring i den hidtidige arbejdsdeling i forhold til  

 Fiskeriministeriet, Trafikministeriet, Energiministeriet eller andre  

 ministerier, der vil blive inddraget i forberedelsen af eventuelle  

 fredningsbekendtgørelser, idet omfang sådanne berører de pågældende  

 ministeriers ressort.
Beskyttelsen af naturinteresserne på fiskeriterritoriet bør iøvrigt som  

 udgangspunkt ske gennem administrationen af speciallovgivningen, eksempelvis  

 saltvandsfiskeriloven, undergrundsloven og havanlægsloven.
Regulering af  

 erhvervsfiskeri samt olie/gasefterforsknings- og indvindingsvirksomhed i  

 forhold til fredningsmæssige interesser vil således fortsat kun ske ved  

 fredning, hvor der er tungtvejende grunde hertil, og speciallovgivningen ikke  

 på tilfredsstillende måde kan sikre varetagelse af de  

 naturbeskyttelsesmæssige hensyn.
Til kapitel 7 Naturpleje og sandflugtsbekæmpelse Til § 52 Såfremt der ikke løbende eller periodevis foretages pleje af områder, der  

 omfattes af de generelle beskyttelsesregler i § 3 (og til dels § 4, stk. 1),  

 f.eks. ved græsning eller høslet, vil de hurtigt kunne skifte karakter, ofte  

 med uheldige konsekvenser i naturfredningsmæssig henseende.
F.eks. vil heder,  

 strandenge, enge og overdrev, der ikke græsses eller slås, efterhånden gro  

 til.
Ligeledes vil visse moser efterhånden omdannes til skov.
I tilfælde,  

 hvor man vil fastholde eller genskabe områdets karakter, vil det kunne være  

 nødvendigt f.eks. at foretage rydning af opvoksende træer og buske.
Det foreslås derfor i § 52, stk. 1, at amtskommuner og kommuner,  

 der ejer arealer, som er beskyttet af § 3, stk. 2, får pligt til at pleje  

 områderne.
Det bemærkes, at selvom staten ikke udtrykkeligt er nævnt,  

 forudsættes det, at de statslige arealforvaltende myndigheder løbende træffer  

 de foranstaltninger, som er nødvendige for at holde deres arealer i en  

 rimelig stand.
Bestemmelsen omfatter ikke arealer, der tilhører kirker og  

 præsteembeder.
Dette spørgsmål vil blive optaget til nærmere forhandling med  

 Kirkeministeriet.
Pligten til pleje efter stk. 1 indebærer, at den ansvarlige sørger  

 for, at det område, der er tale om, i hvert fald ikke varigt skifter  

 karakter.
Det kan f.eks. betyde, at selvsåede træer på en hede eller eng fra  

 tid til anden skal fjernes.
Der vil normalt ikke blive tale om store og  

 udgiftskrævende foranstaltninger.
Stk. 2 er en videreførelse af reglen i den gældende  

 naturfredningslovs § 62 a, der er udvidet til også at sikre hjemmel til pleje  

 af fortidsminder og af de fredede arealer, for hvilke der ikke er fastsat  

 tilstrækkelige regler om pleje i fredningsbestemmelserne.
Bestemmelsen giver  

 derimod ikke hjemmel til pleje i strid med udtrykkelige  

 fredningsbestemmelser.
Der er herved sket en præcisering i overensstemmelse  

 med bemærkningerne til den tilsvarende bestemmelse i L 75. Ved en kommende  

 udnyttelse af hjemmelen til at fastsætte regler for pleje af fredede arealer  

 vil det bl.a. blive angivet, at amtskommunernes plejeforanstaltninger skal  

 ske uden væsentlige gener for ejerne eller brugerne.
Denne ret vil således  

 kun kunne udnyttes, når ejeren og brugeren er underrettet herom i rimelig tid  

 forinden.
Såfremt ejeren eller brugeren i stedet ønsker at foretage de  

 nødvendige plejeforanstaltninger, vil de have mulighed for det.
Det  

 forekommer i øvrigt yderst sjældent, at amtsrådet plejer et areal uden  

 ejerens samtykke.
Bestemmelsen i L 75 om amtskommunernes ret til at foretage  

 plejeforanstaltninger på ikke fredede arealer, som er i privat eje og  

 omfattes at de generelle beskyttelsesbestemmelser i § 3, § 4, stk. 1 og §§  

 12-13, er ikke medtaget.
Pleje af privatejede, ikke fredede arealer kan  

 herefter ske ved frivillig aftale med den private grundejer, jf. forslagets  

 kapitel 8 om naturforvaltning.
Til §§ 53 og 54 Bestemmelserne svarer til de gældende regler i sandflugtslovens § 4, § 7  

 og § 17, stk. 2.
Til kapitel 8 Naturforvaltning 1. Indledning Kapitlet er i princippet en uændret videreførelse af  

 naturforvaltningsloven (Lov nr. 339 af 24. maj 1989), som Folketinget vedtog  

 den 11. maj 1989. Der er dog foretaget de nødvendige redaktionelle ændringer  

 som følge af, at reglerne nu indarbejdes i lovforslaget.
Der henvises i den  

 forbindelse også til afsnit 3 i de indledende bemærkninger og til kapitel 6  

 om forholdet mellem fredninger og erhvervelse, lån og tilskud m.v.
 Endvidere er der foretaget en begrænsning i ekspropriationsbestemmelsen  

 samt nogle praktisk betonede ændringer og tilføjelser.
2. Administrationen af naturforvaltningsloven Administrationen af naturforvaltningsloven varetages af Miljøministeriet,  

 Skov- og Naturstyrelsen, som rådgives af et udvalg, nedsat i medfør af  

 naturforvaltningslovens § 8. Dette udvalg videreføres i  

 Naturforvaltningsudvalget, jf. lovforslagets § 61. Udvalget rådgiver  

 ministeren ved fastlæggelsen af de generelle retningslinier for  

 administrationen af naturforvaltningsloven, ligesom udvalget får forelagt  

 større eller principielle sager i medfør af lovforslagets kap. 8.
 Endvidere rådgiver udvalget om fordelingen på lovens anvendelseskategorier  

 af det kommende års og budgetoverslagsårenes bevillinger.
 Det rådgivende Udvalg har i august 1991 afgivet en beretning for mål,  

 resultater og erfaringer i forbindelse med naturforvaltningsprojekter i  

 1989-90.
Det er besluttet at fastholde den hidtidige praksis, hvorefter den samlede  

 bevilling er tilstræbt anvendt med ca. 40 pct. til naturprojekter, ca. 40  

 pct. til skovprojekter og ca. 20 pct. til friluftsprojekter.
I praksis har  

 det imidlertid vist sig vanskeligt entydigt at kategorisere projekterne efter  

 denne inddeling, fordi næsten alle projekter indeholder flere af de tre  

 nævnte kategorier.
Derfor kan 40:40:20-fordelingen alene betragtes som en  

 retningslinie.
Der vil endvidere som hidtil løbende være behov for at fravige  

 fordelingsnøglen i forhold til de mulige og relevante projekter samt de  

 årlige bevillinger.
Det må på nuværende tidspunkt skønnes, at den samlede bevilling for  

 1989-1991 vil være disponeret således, at ca. 44 pct. er anvendt til  

 naturprojekter, ca. 35 pct. til skovprojekter og ca. 21 pct. til  

 friluftsprojekter.
Baggrunden for fravigelsen af den tilstræbte fordeling er  

 i al væsentlighed, at iværksættelsen af den statslige skovrejsning har  

 afventet udarbejdelsen af regionplantillæggene for skovrejsning og områder,  

 hvor skovrejsning er uønsket.
Den statslige skovrejsning er et led i den ideelle målsætning om en  

 fordobling af det danske skovareal i løbet af 80-100 år, svarende til ca.  

 5.000 ha skov årligt.
Denne skovrejsning forudsættes ligeligt fordelt på det  

 private skovbrug og staten.
De hidtidige bevillinger over  

 naturforvaltningsloven rummer imidlertid kun mulighed for statslig  

 skovtilplantning af ca. 1.000 ha årligt.
Dette skyldes, at det er besluttet  

 at prioritere plantning af løvskov og bynær skov højt, og at begge forhold er  

 fordyrende.
Mens det er fastlagt, at planlægning for skovrejsning sker i  

 regionplanregi, kan man, jf. bemærkningerne til  

 naturforvaltningslovforslaget, ikke sige noget entydigt om  

 planlægningsgrundlaget for natur- og friluftsprojekterne.
Her vil den  

 amtskommunale fredningsplanlægning udgøre et væsentligt grundlag.
 Den statslige skovrejsning vil ske i overensstemmelse med den  

 områdeudpegning, der fastlægges i regionplantillæggene for skovrejsning m.v.
Generelt lægges der ved gennemførelsen af naturforvaltningsprojekter stor  

 vægt på lodsejernes frivillige medvirken og på samarbejdet mellem  

 myndigheder.
Den lokale opbakning er på alle måder afgørende.
Således har det  

 været holdningen både i Det rådgivende Udvalg og Skov- og Naturstyrelsen, at  

 ekspropriation kun bør anvendes rent undtagelsesvist i forbindelse med helt  

 centrale naturgenopretnings- eller friluftsprojekter.  

 Ekspropriationshjemmelen har endnu ikke været anvendt.
I overensstemmelse med  

 den hidtidige praksis er hjemmelen til ekspropriation til statslig  

 skovrejsning udgået, jf. lovforslagets § 60, stk. 2.
Som hidtil vil en del af bevillingen til naturforvaltningsprojekter blive  

 overført som et generelt naturforvaltningstilskud til amtskommunerne.  

 Tilskuddet er hidtil givet i form af generelle øremærkede tilskud til de  

 enkelte amtskommuner.
Fremover vil der i stedet gennem bloktilskuddene blive  

 overført 35 mio. kr. årligt til amtskommunerne, svarende til det beløb, der  

 på finansloven for 1991 er afsat til generelle naturforvaltningstilskud til  

 amtskommunerne.
 Tilskuddene anvendes til gennemførelse af projekter på ikke-statsejede  

 arealer inden for den emnekreds, der fremgår af lovforslagets kapitel 8, og  

 efter nærmere af Skov- og Naturstyrelsen fastlagte prioriteringsprincipper.  

 Amtskommunerne kan dog ikke anvende bloktilskudsmidlerne til arealerhvervelse  

 eller skovtilplantning.
 I fortsættelse af hidtidige aftaler i relation til naturforvaltningsloven  

 forudsættes det endvidere, at amtskommunerne ikke formindsker den  

 naturplejeindsats, der er gennemført hidtil.
 Amtskommunerne vil - som i dag - blive anmodet om at udarbejde en årlig  

 oversigt over igangsatte og gennemførte naturforvaltningsprojekter til Skov-  

 og Naturstyrelsens og Naturforvaltningsrådets orientering.
 Større anlægsprojekter, det vil sige projekter til en samlet  

 anlægsomkostning på mere end 500.000 kr. forudsættes fortsat prioriteret og  

 finansieret af Skov- og Naturstyrelsen i samarbejde med  

 Naturforvaltningsrådet.
 Der blev i forbindelse med vedtagelsen af naturforvaltningsloven nedsat  

 regionale udvalg i en række amter med henblik på bl.a. at rådgive amtsrådene  

 om administrationen af de generelle øremærkede naturforvaltningstilskud.  

 Nedsættelsen af regionale råd er nu formaliseret i lovforslagets § 64, stk.  

 2.
Ud over de økonomiske rammer, jf. afsnittet om de økonomiske  

 administrative rammer, er der ved Akt 7 25/10 1989 fastsat retningslinier  

 hvoraf fremgår, at naturforvaltningsprojekter, der indebærer  

 ejendomserhvervelser eller afhændelser til over 3 mio. kr., eller som er af  

 principiel betydning for lovens administration, skal forelægges for  

 Finansudvalget til orientering, inden de sættes iværk.
De i Akt 7 25/10 1989  

 angivne retningslinier forudsættes fastholdt uændret.
Bemærkninger til de enkelte bestemmelser Til §§ 55 og 56 I § 55, stk. 1, 1. pkt., er der i forhold til  

 naturforvaltningsloven medtaget muligheden for, at miljøministeren kan  

 afholde også anlægsudgifter på erhvervede ejendomme.
Dette er sket med  

 henblik på en præcisering af, at visse af de naturgenopretnings- og  

 skovtilplantningsaktiviteter, der forudsættes på de erhvervede ejendomme, vil  

 have anlægskarakter.
 I en ny § 55, stk. 3, bestemmes, at aftaler om naturbevaring,  

 naturgenopretning og offentlighedens adgang kan tinglyses på de berørte  

 ejendomme, og at tinglyste aftaler er bindende for ejere og indehavere af  

 rettigheder over ejendommen, uanset hvornår retten er stiftet.
Det findes ikke nødvendigt, at alle naturforvaltningsaftaler tinglyses på  

 de berørte ejendomme.
For aftaler med en relativ kort løbetid (f.eks. 5 år),  

 og hvor det afledte tilskud til lodsejerne udbetales årligt, findes  

 tinglysning at være ufornøden.
Erfaringerne viser imidlertid, at lodsejerne i visse tilfælde er  

 interesseret i, at der gennemføres f.eks. naturgenopretning på deres  

 ejendomme, men at de ønsker at bevare ejendomsretten over arealerne.
Da  

 naturgenopretningen tilsigter at skabe en permanent (ny) naturtilstand,  

 findes det i sådanne tilfælde hensigtsmæssigt, at en naturforvaltningsaftale  

 herom med henblik på varig sikring tinglyses på ejendommen.
Da en sådan  

 naturgenopretning har engangskarakter, vil det være hensigtsmæssigt, at  

 tilskuddet ydes som et engangstilskud, hvorfor det findes påkrævet, at  

 aftalerne sikres permanent ved, at de tinglyses forud for øvrige rettigheder.
 Bestemmelsen i naturforvaltningslovens § 3, stk. 2, om, at provenuet ved  

 salg af fast ejendom tillægges årets bevilling, er ikke medtaget i  

 lovforslaget, da denne bestemmelse har en ren bevillingsretlig karakter.
Det forudsættes imidlertid fortsat, at salgsprovenuer, der er mindre end 3  

 mio. kr., kan tillægges naturforvaltningsbevillingen, mens sager, der  

 indbefatter salgsprovenuer større end 3 mio. kr., vil blive forelagt for  

 Finansudvalget, jf.
Akt 7 25/10 89, hvormed Finansudvalget tilsluttede sig  

 nærmere retningslinier for administrationen af naturforvaltningsloven,  

 herunder specielt sager, der rummer køb eller salg af fast ejendom for beløb  

 større end 3 mio. kr.
 Af redaktionelle grunde er bestemmelsen i naturforvaltningslovens § 10 om  

 erstatning for brand- og hærværksskader som følge af en aftalt offentlig  

 adgang til en privat ejendom nu flyttet op som et nyt § 55, stk. 4.
Til §§ 57-60 § 57 om forkøbsret er en videreførelse af bestemmelsen i  

 naturforvaltningslovens § 4.
Som også anført i bemærkningerne til forslaget til naturforvaltningsloven  

 er der ikke knyttet noget formelt planlægningskrav til pålæggelse af  

 forkøbsret.
Dette må også ses i sammenhæng med de generelle bestræbelser for  

 en smidiggørelse og afformalisering af planlægningsgrundlaget.
Anvendelsen af  

 forkøbsretten vil imidlertid ske på baggrund af de løbende  

 planlægningsovervejelser på naturbeskyttelsesområdet, ligesom  

 fredningsplanlægningen kan udgøre et grundlag for pålæggelse af forkøbsret.  

 Forkøbsret vil ikke, mod ejerens ønske, blive anvendt med henblik på statslig  

 skovrejsning.
 Det er fundet hensigtsmæssigt, at sager om ekspropriation efter  

 lovforslagets naturforvaltningskapitel i princippet behandles efter samme  

 procedure som fredningssager.
Det følger af § 58, stk. 1, nr. 1, at en forkøbsret, der er pålagt efter §  

 57, ikke kommer til anvendelse, når staten, en amtskommune eller en kommune  

 erhverver ejendommen til andre formål end denne lovs.
Dette gælder også i de  

 tilfælde, hvor erhvervelsen sker i form af ekspropriation.
 I § 59, stk. 1, der omhandler proceduren i sager, hvor forkøbsret  

 gøres gældende, er det præciseret, at lovforslagets taksationskommission (og  

 ikke vejtaksationsmyndighederne) behandler de sager om forkøbsret, hvor  

 vederlaget for den erhvervede ejendom ikke består af en pengeydelse, men hvor  

 vederlaget forlanges omsat til et pengebeløb.
I § 60, stk. 2, er det fastsat, at ekspropriation ikke kan anvendes  

 i forbindelse med den statslige skovrejsning.
Det vil aldrig være af så  

 afgørende betydning, at en bestemt ejendom indgår i et skovprojekt på et  

 bestemt tidspunkt, at ekspropriation bør tages i anvendelse.
Det er i øvrigt  

 ønskeligt og i overensstemmelse med tanken om flersidigt skovbrug i  

 skovloven, at der henligger utilplantede arealer inden for en skov, og  

 sådanne arealer kan udmærket være privatejede.
 I § 60, stk. 3, der omhandler fremgangsmåden ved ekspropriation, er  

 der henvist til de relevante procedureforskrifter i kap. 6 om fredninger,  

 idet det præciseres, at miljøministeren træder i stedet for fredningsnævnet i  

 disse sager.
Sager om klage over en ekspropriationsbeslutning vil ofte udelukkende  

 dreje sig om erstatningsfastsættelsen.
I sådanne sager kan Naturklagenævnet  

 vælge at lade Taksationskommissionen behandle spørgsmålet om erstatningens  

 størrelse, jf. lovforslagets § 44, stk. 3.
Til § 61 Det rådgivende Udvalg, nedsat efter § 8 i naturforvaltningsloven,  

 foreslås erstattet af Naturforvaltningsudvalget, der i princippet er en  

 videreførelse af Det rådgivende Udvalg.
 § 61, stk. 2, er formuleret, således at det præciseres, at  

 miljøministeren - efter indstilling fra de pågældende myndigheder og  

 organisationer m.v. - udpeger medlemmerne af Naturforvaltningsudvalget.  

 Bestemmelsen er ajourført som følge af nedlæggelsen af Hovedstadsrådet og som  

 følge af, at Naturfredningsrådet og Fortidsminderådet ikke længere omtales  

 direkte i loven.
I et nyt stk. 3 foreslås dog, at miljøministeren til  

 Naturforvaltningsudvalget udpeger to medlemmer med henholdsvis  

 naturvidenskabelig og kulturhistorisk ekspertise.
Det forudsættes, at disse  

 medlemmer udpeges efter indstilling fra de råd, der måtte blive nedsat i  

 medfør af lovforslagets § 64, stk. 1, til erstatning for Naturfredningsrådet  

 og Fortidsminderådet.
Endvidere foreslås, at dansk turisme repræsenteres med eet medlem i  

 Naturforvaltningsudvalget.
Dette medlem forudsættes udpeget af ministeren  

 efter indstilling fra Danmarks Turistråd og Turismens Fællesråd.
Til kapitel 9 Naturovervågning, rådgivning m.v.
Til § 62 Bestemmelsen introducerer en naturovervågningspligt for miljøministeren  

 og andre berørte offentlige myndigheder og institutioner.
I miljøministerens  

 redegørelse til Folketingets miljø- og planlægningsudvalg om naturbeskyttelse  

 og friluftsliv af 2. marts 1987 fremhæves, at en bedre naturovervågning er et  

 afgørende grundlag for en effektiv naturpolitik, og at der må sikres en  

 regelmæssig indsamling og analyse af oplysninger, der kan belyse naturens  

 tilstand og udvikling.
Naturovervågning har således navnlig til formål at  

 skabe et bedre grundlag for forberedelse og opfølgning af lovgivning,  

 generelle administrative forskrifter samt konkrete beslutninger om  

 naturforvaltning og dermed for en varetagelse af de brede naturhensyn, der  

 ligger bag loven.
 Mens overvågningen af især forureningstilstandene i vandmiljøet, luften og  

 jorden igennem en årrække har udviklet sig i et samarbejde mellem  

 Miljøministeriet og bl.a. amtskommunerne, så er der endnu ikke etableret  

 tilsvarende rammer for et aktuelt overblik over tilstandene og udviklingen i  

 de naturlige plante- og dyrebestande samt de naturtyper, som udgør  

 levestederne.
Skov- og Naturstyrelsen har ansvaret for - i et samarbejde med Danmarks  

 Miljøundersøgelser og andre centrale myndigheder, de højere læreanstalter,  

 amtskommunerne, naturorganisationerne og erhvervsorganisationerne - at  

 udarbejde og justere overvågningsprogrammer, der muliggør, at styrelsen  

 løbende kan følge og rapportere om tilstande og tendenser i det danske  

 plante- og dyreliv og de forskellige naturtyper for hele landet samt i dets  

 forskellige dele.
Som et særligt felt kan i denne sammenhæng fremhæves den  

 løbende overvågning af tilstandene i de særligt udpegede nationalt og  

 internationalt betydningsfulde naturområder her i landet, som Danmark ifølge  

 internationale konventioner er forpligtet til at foretage.
Til § 63 Miljøministerens faglige rådgivning og øvrige bistand kan både angå  

 naturbeskyttelsesspørgsmål her i landet, i bestemte andre lande og på tværs  

 af landegrænser.
I praksis vil rådgivningen blive foretaget af Skov- og  

 Naturstyrelsen.
Den rådgivning og øvrige bistand, som bestemmelsen omhandler,  

 afgrænses i overensstemmelse med de rammer og principper, der fremgår af  

 formålsbestemmelsen i lovens § 1. Bestemmelsen i § 63, stk. 1  

 afspejler den praksis, som har udviklet sig, og er i øvrigt begrundet i det  

 internationale samarbejde særligt vedrørende de forskellige konventioner om  

 beskyttelse af vilde planter, dyr og deres levesteder, som Danmark har  

 tilsluttet sig.
Bestemmelsen skal endvidere ses i lyset af den voksende  

 erkendelse af behovet for at foretage en økologisk vurdering af  

 udviklingsprojekter og Miljøministeriets rolle i denne forbindelse.
 Vedrørende stk. 2 bemærkes, at miljøministeren i 1990, på baggrund  

 af erfaringerne fra en 3-års forsøgsperiode, besluttede, at  

 naturvejledningsarbejdet i Danmark skulle videreføres.
Der er herefter - ansat naturvejledere ved en række statsskovdistrikter, hvor  

 naturvejledning iøvrigt indgår som en integreret del af distrikternes  

 arbejde, - givet tilskud til naturvejledningsarbejdet i landets amtskommuner, - givet tilskud til naturvejledningsinitiativer i kommuner, museer,  

 foreninger og organisationer.
 Skov- og Naturstyrelsen udfører en koordinerende og rådgivende funktion og  

 forestår efteruddannelse af naturvejledere.
 Naturvejledningen finansieres af de midler til friluftslivet, som er  

 stillet til rådighed efter naturforvaltningsloven, jf. lovforslagets kapitel  

 8.
 Reglen i stk. 2 indeholder hjemmel til, at miljøministeren - om  

 nødvendigt - kan fastsætte retningslinier for amtskommunernes  

 naturvejledningsarbejde, således at dette finder sted efter fælles  

 overordnede målsætninger og på en koordineret måde, herunder med de statslige  

 og de øvrige naturvejledningsaktiviteter.
Til § 64 I stk. 1 er der hjemmel for ministeren til at nedsætte sagkyndige  

 råd, der skal rådgive myndighederne i spørgsmål indenfor lovens område.
Med hjemmel i denne bestemmelse agtes der oprettet et naturvidenskabeligt  

 råd i lighed med det eksisterende naturfredningsråd, jf. bemærkningerne til §  

 103, stk. 3. Spørgsmålet om den naturvidenskabelige og -fredningsmæssige  

 rådgivning på længere sigt vil iøvrigt blive taget op i forbindelse med en  

 gennemgang af jagt- og vildtforvaltningsloven.
Det i dag eksisterende  

 fortidsminderåd vil ligeledes kunne opretholdes med hjemmel i den foreslåede  

 bestemmelse i stk. 1.
 Efter stk. 2 skal hvert amtsråd nedsætte et udvalg med  

 repræsentation af de berørte interesser til at rådgive i spørgsmål vedrørende  

 amtsrådets administration af loven.
Allerede nu foregår der i en vis udstrækning kommunikation mellem de  

 enkelte amtskommuner og de berørte natur- og erhvervsinteresser om  

 amtsrådenes administration af naturfredningslovgivningen.
Den foreslåede  

 lovfæstelse af sådanne regionale »grønne råd«, vil lægge denne  

 kommunikation i fastere rammer, og dermed styrke den.
Behovet for repræsentation af natur- og erhvervsinteresser i rådene kan  

 variere fra amt til amt, afhængig af bl.a. den lokale foreningsstruktur og  

 arbejdsopgaverne.
Bestemmelsen giver derfor amtsrådene en frihed til at  

 sammensætte de enkelte råd, så de opfylder de lokale behov.
Det må dog  

 forudsættes, at jordbrugets organisationer, Danmarks Naturfredningsforening  

 og Friluftsrådet altid har sæde i rådet.
Rådene skal alene beskæftige sig med rådgivning om generelle og  

 principielle spørgsmål, der henhører under amtsrådenes administration af  

 loven.
Eksempelvis vil det være nærliggende at inddrage rådene i arbejdet med  

 amtsrådets planlægning af offentlighedens adgang til det åbne land, jf.  

 bemærkningerne til § 25 og § 27, og administrationen af de generelle  

 naturforvaltningstilskud, jf. bemærkningerne til kap. 8, afsnit 2. Rådene  

 skal i almindelighed ikke deltage i konkret sagsbehandling eller have  

 egentlige beføjelser efter loven.
 Det er forudsat, at amtsrådet leverer den nødvendige sekretariatsbistand  

 til rådet, jf. de almindelige bemærkninger i afsnit 3.3.6.
Mødehyppigheden må fastsættes efter behov.
Det må dog vurderes, at det i  

 almindelighed vil være tilstrækkeligt med 2-4 møder årligt.
Til kapitel 10 Administration Til § 65 Bestemmelsen indeholder hjemmel for myndighederne til at gøre undtagelse  

 (dispensere) fra en række af lovens bestemmelser.
Det er i bemærkningerne til  

 de pågældende bestemmelser nærmere beskrevet, hvorledes dispensationsadgangen  

 tænkes administreret.
Der henvises herved også til den graduerede  

 formulering, nemlig »gøre undtagelse« i stk. 2 og »i  

 særlige tilfælde gøre undtagelse« i stk. 1 og 3, der  

 navnlig markerer, at hidtidig praksis skal opretholdes.
Efter denne er f.eks.  

 strandbeskyttelseslinien (§ 15) og fortidsmindebeskyttelseslinien (§ 18)  

 udtryk for et forbud, der sjældent gøres egentlige undtagelser fra.
En  

 tilsvarende karakter som strandbeskyttelseslinien har §§ 3 og 4, i hvert fald  

 f.s.v. angår væsentlige indgreb, samt bestemmelserne om klitfredning og  

 beskyttelsen af fortidsminderne, hvor dispensationsbeføjelsen, jf. stk. 1, er  

 tillagt miljøministeren.
Med hensyn til klitfredning svarer  

 dispensationsadgangen til bestemmelserne i den gældende sandflugtslovs §§ 5  

 og 6.
 Generelt bemærkes, at der ikke tilsigtes en ændring i den hidtidige  

 dispensationspraksis, men at specielle samfundsmæssige, herunder især  

 nationale interesser, fx i alternative energiformer såsom vindmøller, i den  

 konkrete sag vil kunne medføre en forskydning af den vægt, der tillægges de  

 naturbeskyttelsesmæssige hensyn, som bestemmelserne tilsigter at varetage.
Vedrørende stk. 3 bemærkes, at mens varetagelsen af beskyttelsen af  

 selve fortidsminderne er henlagt til miljøministeren som en konsekvens af de  

 nationale interesser, der er knyttet til denne opgave, er beskyttelsen af  

 fortidsmindernes omgivelser henlagt til amtsrådet.
Imidlertid er der et behov  

 for, at der sikres en sammenhæng mellem beskyttelsen af fortidsminderne og  

 deres omgivelser, og at arkæologisk og kulturhistorisk sagkundskab inddrages  

 i afgørelsen.
Dette er sikret ved, at miljøministeren kan bestemme, at der skal  

 foretages høring.
Ordningen svarer til den hidtidige arbejdsfordeling mellem  

 fredningsnævnene og Skov- og Naturstyrelsen, og til det frikommuneforsøg, der  

 er etableret i Nordjyllands amt.
 Bestemmelsen vil samtidig blive anvendt til at forenkle administrationen i  

 de tilfælde, hvor den særlige kulturhistoriske sagkundskab ikke er nødvendig  

 for sagernes afgørelse.
De udtalelser, der afgives efter bestemmelsen, vil - som efter de hidtil  

 gældende regler - være en sagkyndig angivelse af, hvilke arkæologiske og  

 kulturhistoriske hensyn, der bør indgå i afgørelsen.
Amtsrådet skal således  

 afveje disse hensyn over for andre hensyn i sagen.
En sådan samlet afvejning  

 vil ligeledes skulle finde sted i forbindelse med miljøministerens  

 klagebehandling af en sag efter § 85. I klagesagen såvel som i amtsrådets  

 afgørelse vil udtalelsen alene udgøre den sagkyndige vurdering af de særlige  

 arkæologiske og kulturhistoriske aspekter i sagen og vil således ikke  

 foregribe den samlede stillingtagen i en klagesag.
Stk. 4, 1. pkt. fastslår, at kommunalbestyrelsen er  

 dispensationsmyndighed for så vidt angår sø- og åbeskyttelseslinien i byzone  

 og sommerhusområder samt skovbyggelinien, der alene opretholdes i byzone og  

 sommerhusområder.
Dispensationsadministrationen varetages således af den  

 myndighed, der iøvrigt varetager lokalplanlægningen og byggelovgivningen.  

 Særreglen om forudgående orientering af skovejere, jf. princippet i den  

 gældende lovs § 47, stk. 3, videreføres i stk. 4, 2. pkt.
Til § 66 Bestemmelserne i stk. 1 svarer i realiteten til de hidtil gældende  

 regler i naturfredningslovens § 64. Reglen udelukker ikke, at der i særlige  

 tilfælde efter myndighedens skøn kan ske tinglysning af andre betingelser end  

 de i bestemmelsen nævnte.
 En tilladelse bortfalder, når den ikke er udnyttet inden 3 år fra det  

 tidspunkt, hvor den er meddelt, eller hvis den ikke har været udnyttet i 3 på  

 hinanden følgende år, jf. stk. 2. Den sidstnævnte 3-årsfrist, der er  

 ny i forhold til den gældende lov, er også optaget i lov om planlægning og  

 lov om råstoffer.
 Begrebet tilladelse i stk. 2 omfatter her, som andre steder i  

 loven, også dispensationer.
Den gældende tidsfrist for udnyttelse af tilladelser efter  

 naturfredningsloven er 5 år.
Det skønnes imidlertid tilstrækkeligt med en  

 frist på 3 år.
 For tilladelser efter naturfredningsloven, der er givet inden denne lovs  

 ikrafttræden, vil naturfredningslovens 5-årsfrist stadig gælde, jf. § 102.  

 Efter § 103 gælder endvidere det princip, at sager om tilladelser efter  

 naturfredningsloven færdigbehandles efter reglerne i naturfredningsloven,  

 hvis sagen er modtaget før denne lovs ikrafttræden, men 3-årsfristerne vil  

 efter § 103, stk. 1, også gælde for sådanne tilladelser.
Til § 67 Bestemmelsen omhandler retningslinier for amtsrådenes og  

 kommunalbestyrelsernes administration, herunder mulighederne for at  

 ministeren overtager afgørelser af mere vidtrækkende betydning, f.eks. hvor  

 en afgørelse har konsekvenser udover den enkelte amtskommunes grænser eller  

 er af national eller international betydning.
 Stk. 1 omhandler call-in situationen, hvor en sag på forhånd eller  

 under behandlingen i amtsrådet overtages af ministeren.
 Stk. 2 svarer til den gældende naturfredningslovs § 43, stk. 7 og  

 8. Der vil med hjemmel i denne bestemmelse blandt andet kunne udarbejdes  

 bindende retningslinier for amtsrådenes administration af bl.a. tilladelse  

 til indgreb i de områder, der er beskyttet efter § § 3 og 4 samt for  

 administrationen af beskyttelseslinierne i §§ 15-19.
Til § 68 Efter stk. 1 kan miljøministeren pålægge amtsråd og  

 kommunalbestyrelser at tilvejebringe oplysninger og kortmateriale til brug  

 for vurdering af forhold, der er omfattet af loven.
Kommunalbestyrelserne er  

 alene medtaget, fordi det efter § 65, stk. 4, er dem, som i byzone og  

 sommerhusområder kan gøre undtagelse fra skovbyggelinien og sø- og  

 åbeskyttelseslinien.
Det vil derfor i praksis næsten udelukkende være  

 amtsrådene, som får til opgave at tilvejebringe oplysningerne.
 Efter stk. 1 er der adgang for ministeren til at udstede generelle  

 forskrifter til amtsrådene, ligesom der er adgang til at rette henvendelse  

 til et enkelt eller flere amtsråd.
De oplysninger, der kan forlanges, er oplysninger der skal bruges til at  

 vurdere forhold, der er omfattet af loven.
Der kan således blive tale om at  

 tilvejebringe oplysninger ikke blot om konkrete afgørelser om fredninger og  

 dispensationer, men også om registreringer til brug for arbejdet med  

 naturovervågning, jf. bemærkningerne til § 62. Også oplysning om amtsrådenes  

 registreringer efter § 7 er omfattet af forslaget til § 68, stk. 1.
 Adgangen til at kræve, at oplysningerne foreligger i en bestemt form, er  

 indsat for at gøre det muligt at sammenligne disse og behandle dem på en  

 hensigtsmæssig måde, eksempelvis ved indlæsning på EDB.
Bestemmelsen i stk. 2 svarer til § 35, stk. 3, i den gældende lov.  

 Bestemmelsen vil bl.a. kunne anvendes til at udarbejde sammenfattende  

 kortmateriale, der viser fordelingen af fredningsinteresser set i national  

 sammenhæng.
Formålet med et sådant kortmateriale er at knytte de enkelte  

 amtskommuners planlægning sammen til en sammenhængende oversigt over  

 fredningsinteressernes fordeling.
Kortmaterialet kan anvendes f.eks. i  

 forbindelse med vurdering af større vej- og elanlæg, der passerer  

 amtsgrænserne, jf. lovforslagets § 20. Endvidere vil et sådant materiale være  

 af betydning for det internationale samarbejde om beskyttelse af  

 naturinteresserne.
Til § 69 Bestemmelsen viderefører i princippet reglerne i den hidtil gældende  

 naturfredningslov om ophævelse af bygge- og beskyttelseslinier.
Samtidig  

 overfører den den hidtidige kompetence til at ændre beskyttelseslinien  

 omkring fortidsminder fra fredningsnævnene til ministeren.
Der har ikke  

 hidtil været hjemmel til at ophæve kirkebyggelinien, og der skønnes ikke at  

 være behov for at indføre en sådan hjemmel.
Bestemmelsen vil fortsat primært blive anvendt i forbindelse med  

 lokalplanlægningen, hvor lokalplanerne regulerer de samme forhold som bygge-  

 og beskyttelseslinierne mere detaljeret.
Ansøgningen om ophævelse vil som  

 hidtil normalt følge lokalplanforlagene ved deres behandling i Skov- og  

 Naturstyrelsen således, at eventuelle forudsætninger for ophævelsen kan  

 indarbejdes i lokalplanen.
Til § 70 Reglen svarer til naturfredningslovens § 65 a og findes i øvrigt  

 tilsvarende i en stor del af Miljøministeriets øvrige lovgivning.
I lighed  

 med hvad der gælder for den lovgivning, som lovforslaget afløser, vil Skov-  

 og Naturstyrelsen blive bemyndiget til at udøve visse af de beføjelser, der  

 er tillagt ministeren.
Til § 71 Stk. 1 og 2 svarer indholdsmæssigt til § 60 b, i  

 naturfredningsloven.
Vedrørende stk. 3 bemærkes, at forordninger gælder umiddelbart i  

 medlemslandene og derfor ikke kræver transformering til dansk ret, men der  

 kan være behov for at fastsætte supplerende regler om anvendelsen, bl.a.  

 bestemmelser om straf for overtrædelse af forordningerne, jf. § 89, stk. 3.  

 Sådanne bestemmelser er hidtil blevet fastsat med hjemmel i den gældende lovs  

 § 60 b, stk. 2. Det skønnes imidlertid hensigtsmæssigt at fastsætte en  

 udtrykkelig bestemmelse herom.
Det bemærkes i øvrigt, at EF-retsakter på  

 naturbeskyttelsesområdet fremover ligesom hidtil vil blive gennemført  

 administrativt, hvis der er hjemmel hertil i lovgivningen.
I modsat fald vil  

 de blive gennemført ved den fornødne lovgivning.
Til § 72 Bestemmelsen giver miljøministeren bemyndigelse til at fastsætte regler  

 om brugerbetaling i forbindelse med lovens administration, herunder til  

 dækning af myndighedernes omkostninger ved behandling af sager om tilladelser  

 eller dispensationer og ved behandling af klagesager.
 Gebyrer vil kun kunne komme på tale i tilfælde, hvor en person ved  

 ansøgning, klage eller lignende har givet anledning til en  

 myndighedsbehandling.
 Miljøministeriet vil i øvrigt tage initiativ til drøftelser med de berørte  

 parter om mulighederne for og udformningen af sådanne  

 brugerbetalingsordninger.
Miljøministeriet vil også for så vidt angår gebyr for klagesagsbehandling  

 sammen med de berørte parter vurdere, om og i hvilket omfang der kan indføres  

 klagegebyrer m.v. med henblik på at afskære de mindre betydende klagesager i  

 overensstemmelse med den brede enighed herom.
Ministeriet vil i denne  

 forbindelse lægge til grund, at klageordningen må hvile på det princip, at  

 klagegebyret skal tilbagebetales, når klagen imødekommes.
I dette arbejde vil  

 erfaringerne fra klagegebyrordningen i den nugældende vandløbslov, som  

 tilsyneladende har medført en væsentlig begrænsning af klagesagsantallet,  

 kunne indgå.
Ud over, hvad der fremgår af det ovennævnte, kan gebyrer blandt andet  

 blive aktuelle i forbindelse med den i § 30 hjemlede registrerings- og  

 mærkningsordning, jf. bemærkningerne til denne bestemmelse.
Men herudover kan  

 det - eventuelt som led i særlige EF-regler herom og/eller med henblik på en  

 fuld brugerfinansiering - især blive aktuelt at fastsætte gebyrer for  

 udstedelse af tilladelser, dispensationer og certifikater indenfor rammerne  

 af Washington-konventionen og for kontrollen med overholdelsen af disse  

 regler.
Det bemærkes herved bl.a., at det af kontrolmæssige grunde er  

 nødvendigt at gennemgå næsten alle importerede partier af vilde dyr, og at  

 denne kontrol ofte er administrativt belastende.
I reglerne vil der også  

 kunne fastsættes bestemmelser om, at en speciel dispensation eller lignende  

 betinges af, at de administrative omkostninger i forbindelse med en løbende  

 kontrol af overholdelsen af vilkårene i dispensationen, betales af ansøgeren.  

 En eventuel opfyldelse af EF-regler om harmonisering af gebyrer på dette  

 område vil kunne ske med hjemmel i bestemmelsen.
Til kapitel 11 Tilsyn Til §§ 73 og § 74 Reglerne svarer til de, der blev indarbejdet i naturfredningsloven og  

 sandflugtsloven ved lov nr. 25o af 23. maj l984 (håndhævelsesloven).  

 Udtrykket »fredningsbestemmelserne« omfatter også  

 fredningskendelser og overenskomster om fredning indgået for et  

 fredningsnævn.
 Amtsrådets tilsynsforpligtelse efter § 73, stk. 1, begrænses af  

 reglerne i stk. 2 og 3.
Bestemmelsen i § 73, stk. 2, svarer til bestemmelsen i  

 sandflugtslovens § 13 med den ændring, at tilsynet efter nedlæggelsen af  

 sandflugtskommissionerne skal udføres alene af Miljøministeriet.
Tilsynet vil  

 i praksis blive lagt ud til de lokale skovdistrikter.
De midler, der står til tilsynsmyndighedernes disposition til opfyldelse  

 af kravet i § 73, stk. 6, er bl.a. forbud, påbud eller  

 selvhjælpshandlinger.
Med hensyn til klage over f.eks. påbud forudsættes  

 hidtidig praksis opretholdt.
Overtrædelse af forbud og påbud er strafbar  

 efter § 89, stk. 1, nr. 4.
Det bemærkes, at det efter § 74 er både ejeren og brugeren, der har  

 en forpligtelse til at berigtige retsstridige forhold.
Efter den gældende  

 bestemmelse i § 67 i naturfredningsloven er det kun ejeren af en ejendom, som  

 er forpligtet til at berigtige retsstridige forhold herpå. Ændringsforslaget  

 har i denne henseende alene til formål at tydeliggøre, at forpligtelsen til  

 at berigtige retsstridige forhold også påhviler brugere af en ejendom,  

 eksempelvis når denne er forpagtet ud eller overtaget som brugelig pant.  

 Ordlyden af bestemmelsen kommer herved til at svare til lignende bestemmelser  

 i anden lovgivning, f.eks. bygningsfredningslovens § 33, stk. 1.
 Såfremt den relevante myndighed har lovliggjort forholdet, eksempelvis ved  

 en dispensation, består der naturligvis ingen pligt til at berigtige  

 forholdet.
Til § 75 Bestemmelsen svarer til gældende lovs § 5o om istandsættelse af  

 beskadigede fortidsminder.
Der er dog medtaget en udtrykkelig hjemmel til at  

 forlange foranstaltninger gennemført, der hindrer gentagen beskadigelse.
Det  

 drejer sig især om hegning mod kreaturer.
Der er ligeledes i stk. 3  

 medtaget en udtrykkelig hjemmel for ministeren til selv at foretage en  

 genopretning, som ejer og bruger ikke skønnes at kunne udføre kulturhistorisk  

 forsvarligt.
Disse to hjemler svarer til eksisterende praksis.
Til § 76 Bestemmelsen svarer i realiteten til den hidtidige bestemmelse i  

 naturfredningslovens § 65 om fredningsmyndighedernes adgang til offentligt-  

 og privatejede arealer.
Formuleringen er imidlertid moderniseret, bl.a.  

 således at den svarer nogenlunde til den ordlyd, som er anbefalet i  

 betænkning nr. lo39/l985 om tvangsindgreb udenfor strafferetsplejen.
Det er  

 samtidig præciseret, at adgangen kan ske uden retskendelse, og at også  

 personer, som af myndighederne er bemyndiget dertil, har den i bestemmelsen  

 angivne adgangsret.
Dette har betydning i f.eks. de tilfælde, hvor  

 myndighederne benytter private konsulentfirmaer til at løse opgaver i  

 forbindelse med forberedelse af fredningssager eller andre  

 undersøgelsesopgaver i henhold til loven.
Det kræves, at de der er  

 bemyndiget, i givet fald kan dokumentere dette overfor rette vedkommende.
 Med ordet »myndighederne« i stk. 1 sigtes først og  

 fremmest til det i Miljøministeriet, amtsrådene eller kommunalbestyrelserne  

 ansatte personale, men også andet personale kan, jf. § 73, stk. 4, komme ind  

 i billedet.
 Besigtigelsesretten omfatter også en adgang til at udtage prøver af f.eks.  

 vand- og jordbundsforholdene, når det kan ske uden gene eller skade for  

 ejeren.
Reglen i naturfredningslovens § 65, stk. 2 om at besigtigelse kan  

 foretages uden at tilkalde sagens parter, er ikke gentaget i lovforslaget,  

 idet den må betragtes som overflødig.
Det forudsættes dog, at der som hidtil  

 så vidt muligt skal gives forudgående meddelelse om besigtigelse, herunder om  

 eftersyn af forretningslokaler som led i kontrollen.
Udover hvor forudgående  

 meddelelse ikke kan gives af praktiske grunde, kan forudgående meddelelse  

 undlades, hvor øjemedet med eftersynet ville forspildes, hvis en sådan  

 meddelelse blev givet.
Af bemærkningerne til den nugældende bestemmelse i naturfredningslovens §  

 65, stk. 3, jf.
Folketingstidende 1983-84, tillæg A, sp. 1544 ff og 1585 ff,  

 fremgår, at formålet med bestemmelsen, som i realiteten er gentaget i § 76,  

stk. 1, 2. pkt., bl.a. har været at tilvejebringe hjemmel til kontrol  

 og eftersyn, således at dette kan ske uden ransagningskendelse i tilfælde,  

 hvor den erhvervsdrivende modsætter sig eftersynet.
Det skal i den  

 forbindelse bemærkes, at eftersynet også omfatter gennemgang af  

 forretningsprotokoller, skabe og lign. i forretningslokaler, hvis dette er  

 nødvendigt for at kunne afgøre, om lovgivningen er overholdt.
Bestemmelsen  

 giver kun hjemmel til undersøgelse af lokaler, der helt eller delvis udgør -  

 eller anvendes som - forretningslokaler, hvorimod undersøgelse af lokaler,  

 der udelukkende anvendes til privat bopæl, må ske under iagttagelse af de  

 sædvanlige regler om ransagningskendelse.
På den anden side må alt, hvad der  

 findes i forretningslokalet, og som det ikke klart fremgår anvendes  

 udelukkende til privat brug, kunne undersøges.
Under kontrolbesøget kan  

 effekter tages i forvaring eller beslaglægges efter retsplejelovens  

 almindelige regler herom.
I betænkning nr. 1039/1985 om tvangsindgreb udenfor strafferetsplejen  

 anbefaler udvalget, at det af lovbestemmelser bør fremgå, at borgerne har  

 pligt til at yde vejledning og hjælp til myndighederne, når disse udnytter de  

 beføjelser, som er tillagt myndighederne i loven.
Det er på den baggrund  

 fundet hensigtsmæssigt at indsætte en bestemmelse i stk. 3, som  

 udtrykkeligt pålægger de i bestemmelsen omhandlede indehavere af  

 erhvervsvirksomheder og de i disse beskæftigede personer efter anmodning at  

 yde myndighederne vejledning og bistand under myndighedernes besigtigelse  

 eller eftersyn.
Til § 77 Bestemmelsen er en konsekvens af lov nr. l9l af 29. marts l989 om  

 ophævelse af lov om et hovedstadsråd.
Til kapitel 12 Klage og søgsmål I dette kapitel foreslås, at der oprettes et uafhængigt klagenævn, der  

 benævnes Naturklagenævnet.
Dette nævn vil efter forslaget få den samme  

 blandede politisk-juridiske sammensætning, som Overfredningsnævnet har haft  

 siden 1917.
 Det foreslås, at Naturklagenævnet - foruden klagesager efter lov om  

 naturbeskyttelse - skal behandle og afgøre klagesager efter de nyligt  

 vedtagne love, råstofloven (lov nr. 357 af 6. juni 1991) og planlægningsloven  

 (lov nr. 388 af 6. juni 1991), jf. herved forslagets §§ 98 og 99.
Det forudsættes, at nævnet kun skal behandle og afgøre et begrænset antal  

 klager, formentlig omkring 150-200 pr. år.
Nævnet bør kun behandle klager,  

 der rummer spørgsmål af meget væsentlig interesse i forhold til den  

 regulering, som de pågældende love indeholder. Øvrige klager bør behandles og  

 afgøres af miljøministeren (efter bemyndigelse en styrelse under ministerens  

 instruktionsbeføjelse).
Klagereglerne i lov om råstoffer og lov om planlægning samt i dette  

 lovforslag er udformet på denne baggrund.
Det er kun i begrænset udstrækning  

 muligt at anvende lovhjemmelen for en afgørelse som kriterium for, om en  

 klage bør afgøres af nævnet eller ministeren.
Som regel kan der opstå både  

 »store« og »små« sager på grundlag af een og samme  

 lovbestemmelse.
Dog foreslås det, at klager over fredninger og  

 miljøministerens ekspropriationsbeslutninger efter § 60 i alle tilfælde  

 behandles og afgøres af Naturklagenævnet.
 Den foreslåede klageordning - bortset fra fredningssager - vil i praksis  

 fungere således: En klage over en afgørelse indgives til 1. instansen, som  

 videresender klagen tilligemed sagens akter og eventuelle bemærkninger i  

 anledning af klagen.
Efter en gennemgang af sagen beslutter klagenævnets formand med bistand af  

 nævnets sekretariat, om klagen skal behandles og afgøres af nævnet eller  

 henvises til ministeren.
Denne beslutning forventes at kunne træffes i løbet  

 af ganske få dage efter sagens modtagelse.
Sagsmængden gør det nødvendigt, at  

 nævnsformanden tilægges denne kompetence uden deltagelse af de øvrige  

 nævnsmedlemmer.
Til § 78 Bestemmelsen afgrænser de afgørelser efter loven m.v., som kan  

 efterprøves af anden administrativ myndighed.
 I § 43 er der fastsat særlige regler for klager over fredningsnævnenes  

 afgørelser om fredning.
Det følger af almindelige regler, at miljøministerens afgørelser ikke kan  

 påklages, med mindre dette fremgår af loven, således som det er tilfældet for  

 så vidt angår § 60, stk. 2. Dette gælder både de afgørelser, som ministeren  

 træffer som første instans, herunder afgørelser i sager, som ministeren  

 vælger at kalde ind efter lovforslagets § 67, stk. 1, og ministerens  

 afgørelser i klagesager, jf. § 85, 2. pkt.
Af oplysende grunde er imidlertid  

 i stk. 3, foreslået optaget en regel herom i loven.
 I stk. 4 er indsat en bestemmelse, der giver miljøministeren  

 bemyndigelse til at bestemme, at der ikke skal være klageadgang knyttet til  

 amtsråderes afgørelse om godkendelse af offentlige anlæg efter regler der  

 udstedes i medfør af § 20, stk. 2. Dette vil være i overensstemmelse med den  

 gældende ordning om amtsrådenes godkendelse af visse vej- og elanlæg i medfør  

 af naturfredningslovens § 42, som forudsættes opretholdt med visse  

 justeringer, jf. bemærkningerne til § 20, stk. 2. Evt. anvendelse af  

 bemyndigelsen efter stk. 4 vil blive forhandlet med Trafikministeriet,  

 Energiministeriet, Boligministeriet og de berørte organisationer.
Til § 79 Der henvises til de indledende bemærkninger til dette kapitel.
Til § 80 Det foreslås, at Naturklagenævnet - ligesom Overfredningsnævnet - foruden  

 formanden skal bestå af 2 højesteretsdommere og et flertal af landspolitiske  

 medlemmer.
De landspolitiske medlemmer foreslås valgt på samme måde som til  

 Overfredningsnævnet.
Der kan som hidtil udpeges såvel folketingsmedlemmer som  

 ikke-folketingsmedlemmer.
 Det forudsættes, at de af Højesteret udpegede suppleanter også er  

 højesteretsdommere.
Til §§ 81-82 Bestemmelserne svarer til almindeligt gældende regler for klagenævn.
I  

 lighed med den gældende ordning vedr.
Overfredningsnævnet foreslås det dog i  

 § 45, at Naturklagenævnets afgørelser om fredningserstatninger ikke skal være  

 endelige men kan påklages til en Taksationskommission.
Til § 83 I en forretningsorden optages de generelle bestemmelser for nævnets  

 virke, herunder eventuelle bestemmelser om særlig formandskompetence.
For det  

 foreslåede naturklagenævns vedkommende bør formanden ikke uden bemyndigelse  

 fra nævnet have kompentence til at afgøre nogen klagesag, men det er af  

 praktiske grunde nødvendigt, at formanden tillægges en selvstændig beføjelse  

 til at henvise de klager til miljøministerens afgørelse, som ikke skønnes at  

 indeholde spørsmål at meget væsentlig interesse.
Hvis nævnet ikke kan  

 tiltræde henvisningen, kan formandsbeslutningen omgøres, så længe  

 miljøministeren (styrelsen) ikke har truffet afgørelse.
Til § 84 Der henvises til de indledende bemærkninger til dette kapitel.
Til § 85 Denne bestemmelse fastlægger, hvilke sager der skal afgøres af  

 Naturklagenævnet, og hvilke der skal afgøres af miljøministeren som  

 klagemyndighed.
Der er fastsat, at nævnet skal afgøre sager, som efter nævnets vurdering  

 har en meget væsentlig interesse i forhold til lovens formål.
Det er således  

 nævnet, der afgør, om klagen skal behandles af nævnet selv eller ministeren.
Det er ikke anset for muligt i lovteksten af anføre, at afgørelser med  

 hjemmel i bestemte lovregler kan påklages til nævnet, idet den enkelte  

 lovbestemmelse kan fremkalde afgørelser af vidt forskellig betydning.
Det er  

 dog i § 43 fastsat, at fredningsnævnets afgørelser om fredning altid kan  

 indbringes for nævnet.
Det samme gælder, jf. § 60, stk. 3, afgørelser om  

 ekspropriation til naturforvaltningsformål og erstatning herfor.
 Det følger af bestemmelsen, at de afgørelser, som påklages af  

 miljøministeren som offentlig myndighed på miljøområdet, skal behandles af  

 nævnet.
Det forudsættes, at nævnet normalt behandler og afgør klagesager, der  

 vedrører Miljøministeriets egne arealer eller som vedrører  

 naturgenopretningsprojekter, hvor Miljøministeriet har en væsentlig interesse  

 i, at sagerne bliver fremmet.
I disse sager ville der kunne rejses tvivl om  

 ministeriets habilitet, og det vil således være naturligt, at  

 Naturklagenævnet behandler dem i overensstemmelse med grundlæggende  

 forvaltningsretlige principper.
Til § 86 Bestemmelsen fastlægger kredsen af klageberettigede:
Afgørelsen kan for det første påklages af adressaten for afgørelsen, som  

 normalt vil være ansøgeren.
Naboer og andre, som har en individuel interesse  

 uden at være ansøgere, vil ikke være klageberettigede.
De kan naturligvis i  

 givet fald gå til domstolene.
Endvidere kan afgørelsen påklages af offentlige myndigheder.
Det er herved  

 forudsat, at denne klageadgang kun kan udnyttes, når myndigheden har en  

 ressortmæssig interesse heri.
 I lighed med hvad der nu gælder efter naturfredningsloven, er også  

 Danmarks Naturfredningsforening klageberettiget.
Endelig er lokale foreninger m.v. klageberettigede, når de kan  

 dokomunentere en væsentlig interesse i afgørelsen.
Det forudsættes herved, at  

 den hidtidige afgrænsning af bl.a. organisationers klageberettigelse stort  

 set opretholdes.
Sådanne organisationer kan have til formål at varetage  

 forskelligartede interesser.
Således vil f.eks. såvel Dansk Ornitologisk  

 Forenings lokalafdelinger som lokale afdelinger af landboorganisationerne  

 kunne være klageberettigede.
Til § 87 Klagefristen er fire uger fra det tidspunkt, hvor afgørelsen er meddelt  

 den klageberettigede, jf. stk. 1. Det er afsenderen, der bærer  

 risikoen for, at klagen kommer rettidigt frem.
 Hvis en afgørelse er offentliggjort, regnes klagefristen fra datoen  

 herfor, uanset tidspunktet for en eventuel individuel underretning, hvad  

 enten denne finder sted før eller efter offentliggørelsen.
 Udløber fristen på en lørdag eller helligdag (herunder søndage), forlænges  

 fristen til den følgende hverdag.
I stk. 2 er det bestemt, at klagen skriftligt skal indgives til den  

 myndighed, der har truffet afgørelsen, hvorfra den skal videresendes til  

 Naturklagenævnet, som så afgør, hvor klagen skal behandles.
Kravet om  

 skriftlighed er opfyldt også, hvis der klages pr. telegram, telefax, telex  

 o.lign.
Efter stk. 3 har en klage opsættende virkning, med mindre  

 klagemyndigheden beslutter det modsatte.
Dette er en sædvanlig praktisk  

 foranstaltning.
 Endvidere er det bestemt, at en tilladelse ikke må udnyttes, før  

 klagefristen er udløbet.
 Da det efter omstændighederne kan være svært på forhånd at afgøre, hvem  

 der er klageberettigede i en konkret sag efter loven, er der i stk. 4  

 givet ministeren mulighed for at fastsætte bestemmelser om underretning af de  

 klageberettigede.
Den tidligere lovgivnings øvrige formelle regler om afgørelser er ikke  

 medtaget, da de er overflødige, enten fordi sådanne regler følger af  

 almindelig god forvaltningsskik, eller fordi der findes udtrykkelige regler i  

 forvaltningsloven herom.
Dette gælder f.eks. krav om at afgørelser skal være  

 skriftlige, om begrundelse af afgørelser og om oplysning om forældelse og  

 lignende.
Til § 88 Bestemmelsen indeholder en regel om »forældelse« af adgangen  

 til efterprøvelse af afgørelser efter loven m.v. ved domstolene.
Den svarer  

 til bestemmelser i de øvrige love på miljøområdet.
Til kapitel 13 Straf og konfiskation Til § 89 Bestemmelsen svarer indholdsmæssigt til de tilsvarende bestemmelser i  

 naturfredningsloven og sandflugtsloven.
Strafferammen i stk. 1 er bøde.
Foreligger der skærpende  

 omstændigheder, kan straffen stige til hæfte eller fængsel i indtil et år,  

 jf. stk. 2. Det vil bl.a. være tilfældet, når overtrædelsen er begået  

 forsætligt eller groft uagtsomt, og når der herved er voldt skade på de  

 interesser, som loven tilsigter at beskytte eller fremkaldt fare herfor,  

 eller når der er opnået eller tilsigtet en økonomisk gevinst ved  

 overtrædelsen for den pågældende selv eller andre, herunder gennem  

 besparelser.
 Det er i lovteksten præciseret, at det også er strafbart at overtræde de  

 overenskomster om fredning, der blev indgået for fredningsnævnene efter den  

 tidligere lovgivning.
I overensstemmelse med forslagene i betænkning nr. 996/l983 om  

 ansvarsplacering m.v. i kommunestyret præciseres det i stk. 4, at  

 staten, amtskommuner, kommuner og kommunale fællesskaber kan pålægges  

 bødeansvar.
Det er herved forudsat, at den strafbare handling er begået af  

 disse som grundejer, bygherre, driftsherre, arbejdsgiver eller lignende.
 Bestemmelsen i stk. 5 findes ligeledes i miljøbeskyttelsesloven.
Hvad angår bestemmelsen om forældelse af strafansvar i stk. 9, som  

 også er ny, bemærkes det, at strafferammen i loven er bøde for visse  

 overtrædelser, under skærpende omstændigheder hæfte eller fængsel i indtil et  

 år.
Efter straffelovens § 93 er forældelsesfristen for strafansvaret 2 år,  

 når der ikke er hjemlet højere straf end fængsel i 1 år for overtrædelsen,  

 eller når straffen for overtrædelsen ikke ville overstige bøde.
I  

 naturfredningslovens § 66, stk. 7, er denne regel fraveget, idet det her er  

 bestemt, at der gælder en 5-årig forældelsesfrist for visse overtrædelser af  

 loven.
I betænkning nr. 981/1983 om håndhævelse af bygge- og  

 miljølovgivningen er det i afsnit lo.6.4. anbefalet, at den fem-årige  

 forældelse i naturfredningsloven og skovloven videreføres.
Begrundelsen  

 herfor er navnlig, at den eneste adækvate reaktion på overtrædelser i mange  

 situationer vil være bødestraf, idet fysisk lovliggørelse ikke er mulig.  

 Forældelsesfristen for overtrædelse af regler udstedt i henhold til loven er  

 imidlertid i overensstemmelse med straffelovens almindelige bestemmelse på 2  

 år.
Da der ved overtrædelse af sådanne regler normalt er tale om overtrædelse  

 af samme karakter som ved overtrædelser af selve lovens bestemmelser, er det  

 fundet rimeligt at foreslå en 5-årig forældelsesfrist for overtrædelse af  

 regler udstedt i henhold til loven.
 Bestemmelsen i stk. 10 svarer til § 66, stk. 4, i  

 naturfredningsloven.
Til § 90 Bestemmelsen svarer til § 66, stk. 4, i naturfredningsloven.
Til § 91 Bestemmelsen svarer til gældende lovs § 67, stk. 4, der blev indsat ved  

 lov nr. 250 af 23. maj 1984 om håndhævelse, jf., Folketingstidende 1983-84,  

 Tillæg A, sp. 1588 f. for at få tilvejebragt en udtrykkelig hjemmel tilfor at  

 få betalt - eller dækket - det offentliges udgifter til bl.a. hjemtransport  

 til oprindelseslandet af »ulovlige« dyr og planter.
Formuleringen  

 af bestemmelsen er her ændret dels af sproglige grunde, dels for at  

 præcisere, at den finder anvendelse ikke blot, hvor indførsel rent faktisk  

 har fundet sted i strid med de gældende regler, men også i tilfælde, hvor det  

 ved varernes ankomst her til landet konstateres, at indførsel må afslås,  

 fordi de nødvendige tilladelser fra afsenderlandet ikke foreligger, eller at  

 indførsel af andre grunde ikke kan tillades.
Det bemærkes herved, at reglens  

 anvendelse ikke forudsætter, at der kan lægges transportøren eller den, som  

 varerne er destineret til, noget til last, idet disse - uanset subjektiv  

 skyld - må være nærmest til at bære risikoen for, at det er eller har været  

 nødvendigt at træffe udgiftskrævende foranstaltninger.
 Udpantning m.v.
Til § 92 Bestemmelsen giver myndigheden udpantningsret dels for de gebyrer, som  

 bliver fastsat med hjemmel i § 72, dels for de udgifter, som myndigheden i en  

 række tilfælde skal afholde for ejerens regning.
Det sidstnævnte kan være  

 tinglysningsgebyr, når der efter § 66, stk. 1, skal ske tinglysning af  

 betingelser for en tilladelse eller dispensation, eller for tinglysning efter  

 § 74, stk. 2, af et påbud om berigtigelse af et ulovligt forhold.
Det kan  

 også være for udgifterne til de selvhjælpshandlinger, som myndighederne skal  

 foretage efter § 53, stk. 3, § 74, stk. 3 og 4, og § 75, stk. 2 og 3 samt  

 udgifter til opbevaring og transport af ulovligt indførte vilde dyr og  

 planter eller produkter heraf, jf. § 91.
 Tilsvarende giver bestemmelsen i stk. 2 myndighederne mulighed for at  

 opkræve morarenter.
Til kapitel 14 Ikrafttrædelse og overgangsbestemmelser Til § 93 Stk. 1 indeholder de almindelige ikrafttrædelsesbestemmelser.
Om stk. 2 bemærkes, at som omtalt i de almindelige bemærkninger  

 afsnit 2, er naturfredningsloven, sandflugtsloven og naturforvaltningsloven  

 indarbejdet i lovforslaget, hvorfor disse 3 love foreslås ophævet.
Opgaverne  

 efter lov om stianlæg m.v. i Københavns-egnens grønne områder er løst, og  

 loven dermed blevet overflødig.
Lov angående forbud mod at medtage løse hunde  

 i Jægersborg Dyrehave m.v. har i mange år været overlappet af mark- og  

 vejfredsloven, hvorfor den kan ophæves.
Om stk. 3 bemærkes, at der ved naturfredningsloven af 1937  

 indførtes en regel om beskyttelse af en 100 m bred zone ved kysterne, således  

 at der i denne zone ikke måtte opføres bygninger eller anbringes andre til  

 beboelse, udsalgssted eller lignende bestemte indretninger.
Fra denne  

 hovedregel gjaldt en serie undtagelser spændende fra generelle bestemmelser  

 til undtagelser tilvejebragt ved konkrete afgørelser.
De sidstnævnte fremkom  

 især ved en gennemgang af landets kyststrækninger, som  

 strandfredningskommissionen af 1937 foretog i årene mellem 1937 og 1940. Ved  

 denne gennemgang blev strandbyggelinien en hel del steder, hvor forholdene  

 gjorde dette naturligt eller rimeligt, fastsat til mindre end 100 m.
Hvor  

 denne reduktion fandt sted, fastsattes dog ofte ved tinglyste deklarationer,  

 at Statsministeriet skulle censurere den eventuelle bebyggelse mellem  

 100-meter linien og den reducerede zone.
I 1967 overførtes kompetencen til at  

 træffe afgørelse efter de nævnte deklarationer til fredningsnævnene.  

 Strandbeskyttelsesliniebestemmelserne giver årlig anledning til ca. 1.000  

 sager hos fredningsnævnene, og det anslås, at ca. 300 af sagerne vedrører  

 godkendelse af bygningstegninger m.m. i områder, der vel ligger inden for 100  

 m fra stranden, men landværts den i 1937 af strandfredningskommissionen  

 konkret nærmere stranden fastlagte strandbeskyttelseslinie.
En del bebyggelse  

 i disse såkaldte censurzoner er placeret inden for områder reguleret ved  

 byplanvedtægt eller lokalplan, mens resten er beliggende i landzone og  

 således omfattet af planlægningslovens bestemmelser om zoneinddelinger og  

 landzoneadministration.
Det må derfor anses for forsvarligt nu at undlade det  

 indseende med byggeriernes udformning, farvevalg o.lign., som  

 censurbestemmelserne medfører.
Til § 94 Nr. 1. Der henvises til lovforslagets § 38, stk. 6, med  

 bemærkninger.
Der foreslås en såkaldt »bonusordning« i skovloven.
Ifølge denne  

 lov er det miljøministeren, der har kompetencen til at ophæve eller  

 suspendere fredskovspligt og til at fravige reglerne om god og flersidig  

 skovdrift.
Efter forslaget er der kun »bonusvirkning« for  

 fredninger, der gennemføres efter naturbeskyttelsesloven, men ikke for  

 eksisterende fredninger efter naturfredningsloven.
Det tilføjes, at  

 skovlovens bestemmelse om, at tilladelse kan gives på vilkår om udlægning og  

 tilplantning af vederlagsareal, kun sjældent har været anvendt i forbindelse  

 med fredningssager.
Det bemærkes i øvrigt, at skovlovsmyndigheden skal have  

 tilsendt fredningsforslag i sager, der berører fredskov, jf. lovforslagets §  

 37.
 Nr. 2. Ændringen er udtryk for en justering af lovteksten.
 Nr. 3. Ændringen er af ren teknisk karakter.
Nr. 4. Som en konsekvens af, at Naturfredningsrådet ikke foreslås  

 lovfæstet, skal Skovrådets sammensætning ændres, da Naturfredningsrådet efter  

 skovlovens § 41, stk. 3, er repræsenteret heri.
For at fastholde balancen  

 mellem repræsentationen fra på den ene side skovbrugserhvervet og på den  

 anden side de natur- og friluftsmæssige interesser i skovene, foreslås  

 Naturfredningsrådets repræsentation erstattet af en repræsentant for det  

 naturvidenskabelige område, og at dette medlem udpeges af miljøministeren.  

 Det vil være naturligt, at udpegningen sker efter indstilling fra det råd,  

 som afløser Naturfredningsrådet, jf. § 64.
 Rådets sammensætning er i øvrigt uændret.
Til § 95 Bestemmelsen er en konsekvens af forslaget om, at fredningsnævnene  

 fremover kun skal behandle egentlige fredningssager, mens sager om bygge- og  

 beskyttelseslinier m.v. overgår til enten amtsråd eller kommunalbestyrelser.
Til § 96 Bestemmelserne i nr. 1 og 2 er en konsekvens af forslaget  

 om, at sandflugtsloven ophæves og sandflugtskommissionerne nedlægges.
 Nr. 3 indeholder alene ændringer, der er af redaktionel art.
Reglen i nr. 4 er en konsekvens af forslaget om at nedlægge  

 fredningsnævnene fremover kun skal behandle egentlige fredningssager, og at  

 henlægge størsteparten af de øvrige sager til amtsrådene, der tillige er  

 myndighed efter kystbeskyttelsesloven.
Det forudsættes, at amtsrådet også ved  

 den fremtidige administration af § 17, stk. 2, tager hensyn til de  

 interesser, der kommer til udtryk i lovforslagets § 22.
Til § 97 Den gældende § 19, stk. 4, i hegnsloven har følgende ordlyd:
» Stk. 4. Ejeren af en til skov grænsende ejendom kan kræve,  

 at skovejeren i skellinien kapper grene i større højde end i stk. 2 anført,  

 når hegnsynet efter indhentet erklæring fra formanden for fredningsnævnet og  

 statens tilsynsførende med de private skove eller, hvis sidstnævnte skønnes  

 inhabil, fra en af Landbrugsministeriet udpeget forstlig sagkyndig finder, at  

 betydningen af sådan kapning væsentlig overstiger de af kapningen følgende  

 ulemper for skovbrynets landskabelige værdi eller for skoven.« Ændringsforslaget er begrundet i 2 forhold.
Dels ændres fredningsnævnene  

 med vedtagelse af forslag til lov om naturbeskyttelse.
Dels har den nye  

 skovlov fra 1989, lov nr. 383 af 7. juni 1989, nedlagt institutionen  

 »Statens tilsynsførende med de private skove«.
I stedet er  

 tilsynsopgaverne henlagt til statsskovdistrikterne.
Derudover er skovlovens  

 formål udvidet til også at varetage bl.a. landskabelige hensyn.
 Det skønnes derfor, at lederen af et statsskovdistrikt (skovrideren) kan  

 varetage både de landskabelige og de forstlige hensyn i en nabotvist af denne  

 art.
 Det bemærkes, at inhabilitet hos skovrideren navnlig kan forekomme, når  

 den pågældende skov tilhører Statsskovbruget.
Til § 98 Forslaget er en konsekvens af, at Overfredningsnævnet foreslås nedlagt og  

 erstattet af Naturklagenævnet.
Til § 99 Nr. 1. Der henvises til bemærkninger til § 38, stk. 6.
 Bestemmelsen var medtaget i forslaget til lov om planlægning, L 76, i §  

 36, stk. 6, men bestemmelsen udgik, fordi naturbeskyttelseslovforslaget ikke  

 blev vedtaget i samme folketingssamling.
 Nr. 2. og 3. Bestemmelserne er en konsekvens af, at  

 Overfredningsnævnet nedlægges og Naturklagenævnet oprettes, jf. § 79.
Til § 100 Der henvises til lovforslagets § 38, stk. 6 med bemærkninger.
 I forslaget til lov om vandløb, L 77, var der medtaget en bestemmelse om  

 fredningsbonus, lovforslagets § 6, stk. 1, nr. 5. L 77 blev ikke vedtaget.
I relation til vandløbsloven indebærer forslaget, at kompetencen til at  

 godkende reguleringer m.v., jf.
Ministeriets bekendtgørelse nr. 424 af 7.  

 september 1983 om vandløbsregulering m.v., herunder om restaurering af  

 vandløb, i forbindelse med fredninger overføres fra vandløbsmyndigheden, dvs.  

 kommunalbestyrelsen og amtsrådet, til fredningsnævnet.
Bestemmelsen indebærer endvidere, at afgørelsen af økonomiske spørgsmål,  

 jf. vandløbslovens §§ 22-24 sammenholdt med lovens kapitel 13 og 14,  

 overføres fra landvæsensretterne til fredningsnævnet.
Udgifterne afholdes i  

 forbindelse med fredningssagen.
 Som eksempler på sager, hvor der kan blive tale om at overføre kompetencen  

 efter vandløbsloven, kan nævnes:
- etablering og retablering af søer - vandstandshævninger i vådområder i øvrigt og - naturgenopretning i ådale, der f.eks. indebærer, at åløb tilbageføres  

 til en mere oprindelig skikkelse.
Til § 101 I stk. 1 fastsættes, at de administrativt fastsatte regler efter  

 de love eller lovbestemmelser, der foreslås ophævet i § 93, stk. 2, forbliver  

 i kraft, indtil de afløses af nye regler efter lovforslaget (eller eventuelt  

 ophæves helt). Bekendtgørelserne om de videnskabelige reservater er udstedt  

 efter tidligere lovgivning.
Det er derfor i lighed med den gældende lovs §  

 69, stk. 5, nødvendigt at opretholde disse bekendtgørelser særskilt, jf.  

stk 2.
Til § 102 Om reglen i stk 1 henvises til bemærkningerne om den tilsvarende  

 regel i § 101, stk. 1, vedrørende de eksisterende bekendtgørelser.
Reglen i  

stk. 2 svarer til gældende lovs § 69, stk. 2.
Til § 103 Under overgangsreglen i § 103, stk. 1, falder f.eks. ikke blot de  

 ved lovens ikrafttræden verserende sager om søer, vandløb, moser m.v. efter  

 reglerne i gældende lovs §§ 43-43c, der således også kan påklages til  

 miljøministeren efter § 45, men også sager vedrørende dambrug (gældende lovs  

 § 43, stk. l) der, jf. afsnit 1 i bemærkningerne til §§ 3 - 7, foreslås  

 udeladt af beskyttelsesordningen som et anlæg, der kræver speciel tilladelse.
Under overgangsreglen i § 103 falder endvidere verserende sager om påbud  

 om hegning og beplantning omkring campingpladser, skydebaner, oplagspladser  

 m.v. efter gældende lovs § 44, der ikke er medtaget i lovforslaget.  

 Baggrunden herfor er, at reglen, der alene refererer sig til forskellige  

 eksisterende anlæg i det åbne land, har været gældende i godt 10 år, hvorfor  

 der må antages nu at være gjort op med de anlæg, hvor der af landskabelige  

 grunde er behov for skærmende beplantning o.lign., således at de enkelte  

 tilbageværende sager kan rejses inden lovforslagets ikrafttræden og afsluttes  

 på grundlag af de hidtil eksisterende regler.
Spørgsmålet om skærmende  

 beplantning m.v. i forbindelse med nye anlæg af den pågældende slags løses  

 som et led i vilkårsfastsættelsen for tilladelser efter planlægningsloven og  

 miljøbeskyttelsesloven.
 Det følger umiddelbart af den foreslåede myndighedsstruktur, at amtsrådet  

 overtager de beføjelser, der er nævnt i stk. 2.
Det er hensigten at nedsætte et naturfredningsråd, jf. hjemmelen i § 64 og  

 bemærkningerne hertil.
Med hjemmel i § 103, stk. 3, agtes et  

 nyetableret naturfredningsråd tillagt de beføjelser, som Naturfredningsrådet  

 har efter den gældende lovgivning.
Som eksempel på rådets beføjelser kan  

 nævnes, at Naturfredningsrådet hidtil har været sagkyndigt medlem af  

 Vildtforvaltningsrådet, der er nedsat i henhold til § 5o a i lov om jagt og  

 vildtforvaltning.
Endvidere er rådet påtaleberettiget og/eller  

 høringsberettiget ifølge en del fredningskendelser, jf. § 15 i bekendtgørelse  

 nr. 617 af 1. december l978 af forretningsorden for fredningsnævn.
Til § 104 Bestemmelsen tilsigter en smidig overgang fra de hidtil gældende til de  

 nye regler.
Det sikres således, at de mere komplicerede  

 naturgenopretningssager straks kan overgå til behandling efter de nye  

 bestemmelser om »fredningsbonus«.
De nærmere retningslinier herfor  

 vil kunne fastsættes i medfør af stk. 5.
Efter 2. behandling den 17. december 1991 Kapitel 1 Formål § 1. Loven skal medvirke til at værne landets natur og miljø, så  

 samfundsudviklingen kan ske på et bæredygtigt grundlag i respekt for  

 menneskets livsvilkår og for bevarelsen af dyre- og plantelivet.
Stk. 2. Loven tilsigter særligt 1) at beskytte naturen med dens bestand af vilde dyr og planter samt deres  

 levesteder og de landskabelige, kulturhistoriske, naturvidenskabelige og  

 undervisningsmæssige værdier, 2) at forbedre, genoprette eller tilvejebringe områder, der er af  

 betydning for vilde dyr og planter og for landskabelige og kulturhistoriske  

 interesser, og 3) at give befolkningen adgang til at færdes og opholde sig i naturen samt  

 forbedre mulighederne for friluftslivet.
 Stk. 3. Der skal ved lovens administration lægges vægt på den  

 betydning, som et areal på grund af sin beliggenhed kan have for almenheden.
 § 2. Lovens beføjelser skal tillige anvendes med sigte på at  

 forøge skovarealet og bekæmpe sandflugt.
Kapitel 2 Generelle beskyttelsesbestemmelser Beskyttede naturtyper m.v.
 Søer, vandløb, heder, moser, strandenge, strandsumpe, ferske enge,  

 overdrev m.v.
§ 3. Der må ikke foretages ændring i tilstanden af naturlige  

 søer, hvis areal er på over 100 m2, eller af vandløb eller dele af vandløb,  

 der af miljøministeren efter indstilling fra amtsrådet er udpeget som  

 beskyttede.
Dette gælder dog ikke for sædvanlige vedligeholdelsesarbejder i  

 vandløb.
Stk. 2. Der må ikke foretages ændringer i tilstanden af 1) heder, 2) moser og lignende, 3) strandenge og strandsumpe samt 4) ferske enge og overdrev, når sådanne naturtyper enkeltvis, tilsammen eller i forbindelse med de  

 søer, der er nævnt i stk. 1, er større end 2.500 m2 i sammenhængende areal.
 Stk. 3. Der må heller ikke foretages ændring i tilstanden af moser  

 og lignende, der er mindre end 2.500 m2, når de ligger i forbindelse med en  

 sø eller et vandløb, der er omfattet af beskyttelsen i stk. 1.
 Stk. 4. Miljøministeren kan fastsætte regler om gødskning på  

 arealer, som er beskyttet efter stk. 2 og 3, herunder regler om mængden af  

 gødning, der må tilføres disse arealer, og forbud mod gødskning.
Sten- og jorddiger § 4. Der må ikke foretages ændring i tilstanden af sten- og  

 jorddiger og lignende.
 Stk. 2. For sten- og jorddiger og lignende, der er beskyttet som  

 fortidsminder, gælder alene reglerne om fortidsminder, jf. § 12 og § 13.
Andre bestemmelser § 5. Miljøministeren kan fastsætte regler om, at bestemmelserne i  

 § 3, stk. 1-3, og § 4, stk. 1, ikke skal gælde for nærmere angivne kategorier  

 af de pågældende naturtyper og sten- og jorddiger og lignende.
 Stk. 2. Miljøministeren kan fastsætte regler om, at § 3, stk. 1-3,  

 og § 4 ikke skal gælde for diger, høfder, bølgebrydere og andre anlæg, som  

 kræver tilladelse i henhold til lov om kystbeskyttelse.
 § 6. Miljøministeren kan fastsætte regler, som beskriver og  

 afgrænser de naturtyper og sten- og jorddiger, der er nævnt i § 3, stk. 1-3,  

 og § 4, stk. 1. Ministeren kan endvidere fastsætte regler om beregning af  

 arealstørrelse for de naturtyper, der er nævnt i § 3, stk. 1-3, og om, at  

 naturlige søer i helt eller delvis offentligt eje eller bestemte typer af  

 sådanne søer skal være omfattet af reglerne i § 3, stk. 1, uanset deres  

 størrelse.
 § 7. Miljøministeren kan fastsætte regler om registrering af de  

 naturtyper og sten- og jorddiger, der er nævnt i § 3, stk. 1-3, og § 4, stk.  

 1.
Klitfredede arealer § 8. Der må ikke foretages ændring i tilstanden af klitfredede  

 arealer.
Der må ikke etableres hegn, og arealerne må ikke afgræsses.
Der må  

 ikke placeres campingvogne og lignende.
Der må heller ikke foretages  

 udstykning, matrikulering eller arealoverførsel, hvorved der fastlægges skel.
 Stk. 2. Følgende arealer er klitfredede:
1) strandbredden langs Skagerrak og Vester-havet i Nordjyllands, Viborg,  

 Ringkøbing og Ribe Amter og strandbredden på Rømø i Sønderjyllands Amt, 2) arealer inden for 100 m fra den inderste grænse af de strandbredder,  

 der er nævnt i nr. 1, og 3) arealer, der er klitfredede i henhold til den hidtidige lovgivning om  

 sandflugtens bekæmpelse.
Stk. 3. De arealer, der er nævnt i stk. 2, nr. 2 og 3, skal være  

 afmærket på stedet.
Klitfredning efter stk. 2, nr. 2, revideres løbende.
Stk 4. Forbudet i stk. 1 gælder ikke for 1) foranstaltninger til dæmpning af sandflugt, 2) landbrugsmæssig drift af arealer, der hidtil lovligt har været udnyttet  

 landbrugsmæssigt, og 3) havneanlæg og de landarealer, der ved lokalplan er udlagt til  

 havneformål.
 Stk. 5. Arealer, der i medfør af § 1, stk. 2, i lov nr. 163 af 11.  

 maj 1935 om tillæg til lov af 29. marts 1867 angående sandflugtens dæmpning  

 m.m. er undtaget fra klitfredning efter de dagældende regler, omfattes ikke  

 af reglerne i stk. 1-3.
 Stk. 6. Miljøministeren kan fastsætte regler om, at stk. 1 ikke  

 skal gælde for diger, høfder, bølgebrydere og andre anlæg, som kræver  

 tilladelse i henhold til lov om kystbeskyttelse.
 Stk. 7. Miljøministeren kan fastsætte regler om anvendelse af de  

 klitfredede arealer, herunder forbyde bestemte former for anvendelse.
 § 9. Miljøministeren kan inddrage andre arealer under  

 klitfredning, hvis de ligger inden for 500 m fra den inderste grænse af de  

 strandbredder, der er nævnt i § 8, stk. 2, nr. 1.
 Stk. 2. Miljøministeren kan inddrage andre arealer end dem, der er  

 nævnt i stk. 1 og i § 8, stk. 2, under klitfredning, hvis ejeren fremsætter  

 begæring herom, eller hvis ejeren ikke opfylder påbud efter § 53, stk. 2, om  

 dæmpning af sandflugt eller om begrænsning i anvendelsen af arealerne.
 Stk. 3. Miljøministeren kan i særlige tilfælde ophæve  

 klitfredning.
 § 10. Klitfredning tinglyses på ejendommen.
 § 11. Miljøministeren kan for at forebygge sandflugt give påbud om  

 anvendelsen af klitfredede arealer og nedlægge forbud mod visse former for  

 anvendelse.
 Stk. 2. Miljøministeren kan nedlægge veje og stier på klitfredede  

 arealer, hvis der er anden fornøden vejadgang til den ejendom, nedlæggelsen  

 vedrører.
 Stk. 3. Der må ikke gives adgang til nye ejendomme ad veje, der  

 fører over klitfredede arealer.
Fortidsminder § 12. Der må ikke foretages ændring i tilstanden af  

 fortidsminder.
Der må heller ikke foretages udstykning, matrikulering eller  

 arealoverførsel, der fastlægger skel gennem fortidsminder.
 Stk. 2. De typer af fortidsminder, der er omfattet af beskyttelsen  

 efter stk. 1, er optaget i bilaget til loven.
Stk. 3. I bilaget til loven er fastsat, at visse typer af  

 fortidsminder kun er omfattet af forbudet i stk. 1, når ejeren har modtaget  

 en meddelelse fra miljøministeren om deres tilstedeværelse.
For fortidsminder  

 under terræn eller under bygninger kan miljøministeren i forbindelse med  

 meddelelsen bestemme, at beskyttelsen efter stk. 1 udstrækkes til  

 ejendomsskellet.
 Stk. 4. Miljøministeren oplyser på begæring, hvilke beskyttede  

 fortidsminder der findes på en ejendom, og hvilken udstrækning de har.
 Stk. 5. Miljøministeren kan lade en meddelelse efter stk. 3 om  

 tilstedeværelsen af et fortidsminde tinglyse på ejendommen.
§ 13. På fortidsminder og inden for en afstand af 2 m fra dem må  

 der ikke foretages jordbehandling, gødes eller plantes.
Der må heller ikke  

 anvendes metaldetektor.
 § 14. Der må ikke foretages ændring i tilstanden af fortidsminder  

 på havbunden, hvis de befinder sig i territorialfarvandet eller på  

 kontinentalsoklen, dog ikke ud over 24 sømil fra de basislinier, hvorfra  

 bredden af det ydre territorialfarvand måles.
 Stk. 2. Vrag af skibe, der må antages at være gået tabt for til  

 enhver tid mere end 100 år siden, samt skibsladninger og dele fra sådanne  

 skibsvrag må ikke ændres eller fjernes, hvis de befinder sig i det område,  

 der er nævnt i stk. 1, i vandløb eller i søer.
 Stk. 3. Miljøministeren registrerer fortidsminder og vrag m.v.,  

 der er omfattet af stk. 1 eller 2. Fund af sådanne fortidsminder og vrag m.v.  

 skal straks anmeldes til ministeren.
 Stk. 4. Miljøministeren kan fastsætte regler om beskyttelse af  

 fortidsminder og vrag m.v., der er omfattet af stk. 1 eller 2.  

 Miljøministeren kan herunder fastsætte, at der ikke må foretages ændring af  

 bundforholdene, optagning af grus eller sand, dumpning eller opfyldning,  

 opankring eller andre foranstaltninger.
Beskyttelseslinier Strande § 15. Der må ikke foretages ændring i tilstanden af strandbredder  

 og af andre kyststrækninger, der ligger inden for en afstand af 100 m fra  

 begyndelsen af den sammenhængende landvegetation.
Der må ikke etableres hegn,  

 placeres campingvogne og lignende.
Der må heller ikke foretages udstykning,  

 matrikulering eller arealoverførsel, hvorved der fastlægges skel.
Stk. 2. Forbudet i stk. 1 gælder ikke for 1) landbrugsmæssig drift bortset fra tilplantning, 2) gentilplantning af skovarealer og beplantning i eksisterende haver, 3) sædvanlig hegning på jordbrugsejendomme, 4) bestående forsvarsanlæg, 5) havneanlæg og de landarealer, der ved lokalplan er udlagt til  

 havneformål, 6) kyststrækninger, der er klitfredede, jf. § 8 og § 9, og 7) andre områder, der efter den hidtidige lovgivning har været undtaget.
Stk. 3. Miljøministeren kan fastsætte regler om, at stk. 1 ikke  

 skal gælde for nærmere angivne arter af anlæg, der tillige vedrører  

 søterritoriet.
Det samme gælder for diger, høfder, bølgebrydere og andre  

 anlæg, som kræver tilladelse i henhold til lov om kystbeskyttelse.
Søer og åer § 16. Der må ikke placeres bebyggelse, campingvogne og lignende  

 eller foretages beplantning eller ændringer i terrænet inden for en afstand  

 af 150 m fra søer med en vandflade på mindst 3 ha og de vandløb, der er  

 registreret med en beskyttelseslinie i henhold til den tidligere lovgivning.
Stk. 2. Forbudet i stk. 1 gælder ikke for 1) foranstaltninger, der efter lov om vandløb er meddelt påbud om eller  

 tilladelse til, 2) gentilplantning af skovarealer og beplantning i eksisterende haver, 3) bestående forsvarsanlæg, 4) havneanlæg og de landarealer, der ved lokalplan er udlagt til  

 havneformål, 5) driftsbygninger, der er nødvendige for jordbrugs- og fiskerierhvervene,  

 og 6) andre områder, der efter den hidtidige lovgivning har været undtaget.
Skove § 17. Der må ikke placeres bebyggelse, campingvogne og lignende  

 inden for en afstand af 300 m fra skove.
For privatejede skove gælder dette  

 kun, hvis arealet udgør mindst 20 ha sammenhængende skov.
Stk. 2. Forbudet i stk. 1 gælder ikke for 1) bestående forsvarsanlæg, 2) havneanlæg og de landarealer, der ved lokalplan er udlagt til  

 havneformål, 3) driftsbygninger, der er nødvendige for jordbrugs- og fiskerierhvervene,  

 og 4) andre områder, der efter den hidtidige lovgivning har været undtaget.
Fortidsminder § 18. Der må ikke foretages ændring i tilstanden af arealet inden  

 for 100 m fra fortidsminder, der er beskyttet efter bestemmelserne i § 12.  

 Der må ikke etableres hegn, placeres campingvogne og lignende.
Stk. 2. Forbudet i stk. 1 gælder ikke for 1) landbrugsmæssig drift bortset fra tilplantning, 2) gentilplantning af skovarealer, der ligger uden for det areal, der er  

 nævnt i § 13, og beplantning i eksisterende haver og 3) sædvanlig hegning på jordbrugsejendomme.
 Stk. 3. Stk. 1 gælder ikke for de typer af fortidsminder, der er  

 nævnt i kapitel 1, nr. 10, og i kapitel 3 i bilaget til loven.
Kirker § 19. Der må ikke opføres bebyggelse med en højde over 8,5 m  

 inden for en afstand af 300 m fra en kirke, medmindre kirken er omgivet af  

 bymæssig bebyggelse i hele beskyttelseszonen.
Kapitel 3 Anlæg i det åbne land Offentlige anlæg § 20. Offentlige anlæg i det åbne land skal placeres og udformes  

 således, at der i videst muligt omfang tages hensyn til de landskabelige  

 værdier og de øvrige interesser, der er nævnt i § 1.
 Stk. 2. Miljøministeren kan fastsætte regler om, at placering og  

 udformning af nærmere angivne kategorier af offentlige anlæg skal godkendes  

 af miljøministeren eller amtsrådet.
Friluftsreklamer § 21. I det åbne land må der ikke anbringes plakater,  

 afbildninger, fritstående skilte, lysreklamer og andre indretninger i  

 reklame- og propagandaøjemed.
Stk. 2. Forbudet i stk. 1 omfatter ikke 1) virksomhedsreklamer, som anbringes i umiddelbar tilknytning til  

 virksomheden, når de ikke virker dominerende i landskabet og ikke er synlige  

 over store afstande, 2) trafikpropaganda, der er godkendt af Rådet for Større  

 Færdselssikkerhed, 3) plakater, der opsættes i forbindelse med folketingsvalg, valg til  

 kommunale eller andre offentlige råd eller folkeafstemninger, og 4) mindre oplysningsskilte vedrørende næringsdrift eller virksomhed opsat  

 på egen ejendom eller ved indkørsel til egen ejendom fra nærmeste offentlige  

 vej eller private fællesvej.
De nærmere regler herom fastsættes af  

 miljøministeren.
 Stk. 3. Amtsrådet kan tillade, at der anbringes reklamer på  

 idrætsanlæg.
Kapitel 4 Offentlighedens adgang til naturen Strande § 22. Strandbredder og andre kyststrækninger mellem daglig  

 lavvandslinie og den sammenhængende landvegetation er åbne for færdsel til  

 fods, kortvarigt ophold og badning.
Adgang sker på eget ansvar.
Det er  

 tilladt kortvarigt at have en båd uden motor liggende på strandbredden.
I  

 perioden 1. april-30. september skal hunde føres i snor.
Stk. 2. Reglen i stk. 1 omfatter ikke arealer, der inden den 1.  

 januar 1916 er udlagt som have eller inddraget under en erhvervsvirksomhed,  

 der drives på ejendommen.
Det samme gælder forsvarsanlæg og havneanlæg.
 Stk. 3. Offentlighedens adgang må ikke forhindres eller  

 vanskeliggøres.
 Stk. 4. På privatejede strandbredder og kyststrækninger må ophold  

 og badning ikke finde sted inden for 50 m fra beboelsesbygninger.
Skove § 23. Skove er åbne for færdsel til fods og på cykel samt for  

 ophold, hvis der er lovlig adgang dertil.
Det gælder dog ikke for  

 skovarealer, der er afmærket som militære anlæg.
Adgang sker på eget ansvar.  

 Hunde skal føres i snor.
Stk. 2. Offentlighedens adgang må ikke forhindres eller  

 vanskeliggøres.
Der må ikke opsættes usædvanlige hegn omkring skove.
 Stk. 3. Ejeren kan forbyde adgang på dage, hvor der holdes jagt,  

 eller i områder, hvor der foregår intensivt skovningsarbejde.
 Stk. 4. Enhver, der færdes i skoven på anden måde end tilladt, har  

 pligt til at oplyse navn og bopæl på forlangende af skovejeren eller dennes  

 repræsentant.
Stk. 5. I privatejede skove må færdsel til fods kun ske ad stier  

 og anlagte veje og færdsel på cykel kun ad befæstede stier og anlagte veje.  

 Der er kun adgang fra kl. 7 til solnedgang, og ophold må ikke finde sted  

 inden for 150 m fra beboelses- og driftsbygninger.
Ejeren af privatejede  

 skove på mindre end 5 ha kan dog ved skiltning efter bestemmelserne i mark-  

 og vejfredslovens § 17 fastsætte indskrænkninger i offentlighedens adgang.
 Stk. 6. Reglerne i stk. 5 gælder ikke for skove, der ejes af  

 offentlige stiftelser.
Udyrkede arealer § 24. Udyrkede arealer er åbne for færdsel til fods og ophold,  

 hvis der er lovlig adgang dertil.
Adgang sker på eget ansvar.
Hunde skal  

 føres i snor.
 Stk. 2. Ejeren kan forbyde adgang på dage, hvor der holdes jagt,  

 eller i områder, hvor der foregår intensivt landbrugsarbejde.
Stk. 3. Til privatejede, udyrkede arealer er der kun adgang fra  

 kl. 7 til solnedgang.
Ophold må ikke finde sted inden for 150 m fra  

 beboelses- og driftsbygninger.
Stk. 4. Bestemmelsen i stk. 1, 1. punktum, gælder ikke privatejede  

 arealer, der i deres helhed er forsvarligt hegnede.
Bestemmelsen gælder  

 heller ikke de bræmmer langs vandløb og søer, som efter lov om vandløb skal  

 holdes udyrkede, medmindre de grænser op til arealer, der er åbne for  

 offentlighedens adgang.
Klitfredede arealer § 25. Klitfredede arealer, jf. § 8 og § 9, er åbne for færdsel  

 til fods og kortvarigt ophold, hvis der er lovlig adgang dertil.
Adgang sker  

 på eget ansvar.
Hunde skal føres i snor.
 Stk. 2. På privatejede, klitfredede arealer må ophold ikke finde  

 sted inden for 50 m fra beboelsesbygninger.
Veje og stier § 26. Anlagte veje og befæstede stier i det åbne land er åbne for  

 færdsel til fods og på cykel.
Adgang sker på eget ansvar.
 Stk. 2. Ejeren kan ved skiltning efter bestemmelserne i mark- og  

 vejfredslovens § 17 helt eller delvis forbyde færdsel, hvis den er til gene  

 for den erhvervsmæssige udnyttelse af ejendommen, hvis den i særlig grad  

 generer privatlivets fred, eller hvis der er behov for beskyttelse af plante-  

 og dyreliv.
 Stk. 3. Ejeren kan på samme måde forbyde færdsel ad private  

 enkeltmandsveje og -stier på dage, hvor der holdes jagt, eller hvor færdslen  

 på grund af intensivt landbrugsarbejde kan være forbundet med fare.
 Stk. 4. Amtsrådet kan helt eller delvis tilsidesætte et forbud mod  

 færdsel for gennemgående vejes og stiers vedkommende.
Andre bestemmelser § 27. Amtsrådet, for statsejede arealer miljøministeren, kan  

 bestemme, at arealer, der er omfattet af §§ 22-26, helt eller delvis lukkes  

 for offentlighedens adgang, hvis særlige forhold taler derfor.
 Stk. 2. Miljøministeren kan forbyde offentlighedens adgang på  

 klitfredede arealer, hvor der er fare for sandflugt.
 Stk. 3. Miljøministeren kan fastsætte regler om offentlighedens  

 adgang til de arealer, der er omfattet af §§ 22-26.
Stk. 4. Miljøministeren kan fastsætte regler, hvorefter  

 offentligheden sikres en videregående adgang til statsejede arealer end nævnt  

 i §§ 22-26. Ministeren kan endvidere fastsætte regler, hvorefter  

 offentligheden sikres en videregående adgang end nævnt i § 23 til skove, der  

 ejes af kommuner, folkekirken eller offentlige stiftelser.
Der kan fastsættes  

 regler om, at videregående adgang betinges af en afgift.
 Stk. 5. Miljøministeren kan fastsætte regler om dækning af skader,  

 der opstår som følge af offentlighedens adgang til private skove, udyrkede  

 arealer samt veje og stier.
Affald § 28. På fremmed ejendom må der ikke uden ejerens tilladelse  

 henkastes eller anbringes affald eller lignende.
Sejlads § 29. Miljøministeren kan fastsætte regler, hvorefter  

 ikkeerhvervsmæssig sejlads og anden færdsel på søterritoriet og efter  

 anmodning fra vedkommende amtsråd på vandløb og søer forbydes helt eller  

 delvis.
 Stk. 2. Miljøministeren kan fastsætte regler om offentlighedens  

 sejlads og anden færdsel på søer, der ejes af staten.
Kapitel 5 Beskyttelse af plante- og dyrearter m.v.
§ 30. Miljøministeren kan fastsætte regler med henblik på at  

 beskytte eller regulere udnyttelsen af vilde dyre- og plantearter, herunder  

 regler om konservering, registrering og mærkning af sådanne arter og dele og  

 produkter af disse.
Reglerne kan omfatte arter, der stammer både fra Danmark  

 og fra udlandet.
 Stk. 2. Miljøministeren kan bestemme, at den, der udnytter vilde  

 dyre- og plantearter erhvervsmæssigt, skal have autorisation hertil.  

 Miljøministeren kan fastsætte regler for sådanne autorisationsordninger.
 Stk. 3. Miljøministeren kan fastsætte regler om kontrol med eller  

 forbud mod indførsel af bestemte arter af vilde dyr, der frembyder risiko for  

 mennesker.
§ 31. Dyr, der ikke findes naturligt vildtlevende i Danmark, må  

 ikke udsættes i naturen uden miljøministerens tilladelse.
Dette gælder også  

 for søterritoriet og fiskeriterritoriet som fastlagt efter lov om Danmarks  

 Riges fiskeriterritorium.
 Stk. 2. Miljøministeren kan med henblik på at værne naturen  

 fastsætte regler om udsætning af bestemte dyr, der ikke findes naturligt  

 vildtlevende i Danmark.
 Stk. 3. Miljøministeren kan med henblik på at værne naturen  

 fastsætte regler om, at bestemte planter, som ikke findes naturligt  

 vildtvoksende i Danmark, kun må udplantes eller sås med særlig tilladelse.
 § 32. Rørskær i perioden 1. marts-31. oktober må kun ske med  

 tilladelse fra miljøministeren.
Kapitel 6 Fredning Oversigt § 33. Fredningsnævnet kan til varetagelse af de formål, der er  

 nævnt i § 1, gennemføre fredning af landarealer og ferske vande efter  

 reglerne i dette kapitel.
Stk. 2. Fredningsnævnets beslutning om fredning kan efter reglerne  

 i § 43 indbringes for Naturklagenævnet.
Naturklagenævnets beslutning om  

 erstatning kan indbringes for Taksationskommissionen efter reglerne i § 45.
 Stk. 3. En fredningssag kan rejses af miljøministeren, amtsrådet,  

 kommunalbestyrelsen eller Danmarks Naturfredningsforening.
 Stk. 4. Amtsrådet yder efter anmodning bistand til  

 fredningsnævnet, Naturklagenævnet og Taksationskommissionen under disse  

 myndigheders behandling af sager efter dette kapitel.
 Stk. 5. For det tab, som en fredning påfører en ejer, bruger eller  

 indehaver af en anden rettighed over en fredet ejendom, ydes der erstatning  

 efter reglerne i § 39.
Foreløbigt forbud § 34. Miljøministeren eller amtsrådet kan nedlægge forbud mod en  

 anvendelse af en ejendom eller mod, at der retligt eller faktisk etableres  

 forhold, som strider mod en påtænkt fredning.
 Stk. 2. Forbudet skal meddeles de berørteejere og tinglyses på de  

 pågældende ejendomme, og der skal foretages offentlig bekendtgørelse herom.
 Stk. 3. Forbudet gælder fra offentliggørelsen heraf, og indtil der  

 er foretaget offentlig bekendtgørelse af et forslag til fredning, jf. § 37,  

 dog længst i et år.
Fredningsnævn § 35. Miljøministeren nedsætter et fredningsnævn for hvert amt.  

 For Københavns Amt, Københavns Kommune og Frederiksberg Kommune nedsættes et  

 fælles fredningsnævn.
Stk. 2. Et fredningsnævn består af 1) en formand, der skal være dommer, og som udpeges af miljøministeren, 2) et medlem, der vælges af amtsrådet, og 3) et medlem, der vælges af kommunalbestyrelsen i den kommune, hvori det  

 pågældende areal er beliggende.
Stk. 3. I Københavns og Frederiksberg Kommuner vælger vedkommende  

 kommunalbestyrelse 1 medlem.
Det andet medlem udpeges af miljøministeren.
Stk. 4. Samtidig med udpegning og valg af medlemmer udpeges og  

 vælges en suppleant for hvert medlem.
Suppleanten for formanden skal være  

 dommer.
Stk. 5. Formanden og dennes suppleant udpeges for en periode, der  

 bestemmes af miljøministeren.
De to øvrige medlemmer vælges for den kommunale  

 valgperiode.
Stk. 6. Indtil et nyt fredningsnævn er nedsat efter kommunalvalg,  

 opretholdes nævnet med dets hidtidige sammensætning.
Miljøministeren kan i  

 øvrigt tillade, at nævnet afslutter behandlingen af en verserende sag.
Stk. 7. Angår en fredningssag et område, der ligger i flere amter,  

 henviser miljøministeren sagen til et af fredningsnævnene.
Dette nævn  

 tiltrædes da af de pågældende amtsråds- og kommunalbestyrelsesvalgte  

 medlemmer af det andet nævn.
 Stk. 8. Miljøministeren kan bestemme, at beføjelserne som formand  

 under nævnets behandling af en fredningssag skal udøves af suppleanten for  

 formanden, selv om formanden ikke er forhindret i at deltage i sagen.
 Stk. 9. Miljøministeren fastsætter en forretningsorden for  

 fredningsnævnene.
Stk. 10. Vederlag til nævnsformændene betales af staten.
Alle  

 øvrige udgifter vedrørende et fredningsnævn betales af vedkommende  

 amtskommune.
Der ydes diæter, erstatning for dokumenteret tabt  

 arbejdsfortjeneste og befordringsgodtgørelse m.v. efter reglerne i lov om  

 kommunernes styrelse til de medlemmer, der er nævnt i stk. 2, nr. 2 og nr. 3.
Behandling af fredningssager § 36. En fredningssag rejses ved indsendelse af et  

 fredningsforslag til fredningsnævnet.
Forslaget skal indeholde  

 fredningsbestemmelser for et nærmere angivet område, oplysning om  

 matrikelbetegnelsen for de ejendomme, der er omfattet af forslaget, samt en  

 redegørelse for forslagets baggrund.
 § 37. Fredningsnævnet foretager offentlig bekendtgørelse af sagens  

 rejsning og sender fredningsforslaget til ejerne og brugerne af de ejendomme,  

 der omfattes af forslaget, til statslige og kommunale myndigheder, hvis  

 interesser berøres af forslaget, samt til organisationer m.v., som antages at  

 have en væsentlig interesse i forslaget.
 Stk. 2. Når der er foretaget offentlig bekendtgørelse, må der ikke  

 foretages noget, som strider mod de foreslåede fredningsbestemmelser.
Stk. 3. Under behandlingen af en fredningssag afholder  

 fredningsnævnet mindst eet offentligt møde om sagen.
Fredningsnævnet  

 bekendtgør mødet på samme måde, som sagens rejsning blev bekendtgjort.
 Stk. 4. Til et møde som nævnt i stk. 3 indbyder fredningsnævnet i  

 det mindste de i stk. 1 nævnte samt dem, der har fremsat anmodning over for  

 fredningsnævnet om at blive indbudt til møde i den pågældende sag.
 Stk. 5. Indsigelser imod eller ændringsforslag til et  

 fredningsforslag samt krav om erstatning i anledning af fredningen skal  

 fremsættes under et møde eller skriftligt over for fredningsnævnet.
Fredningsbestemmelser § 38. En fredning skal indeholde en bestemmelse om formålet med  

 fredningen.
 Stk. 2. En fredning kan gå ud på bevaring af den nuværende  

 tilstand eller tilvejebringelse af en bestemt tilstand, der herefter skal  

 bevares, og den kan regulere offentlighedens færdsel i området.
 Stk. 3. En fredning kan indeholde de bestemmelser, herunder de  

 påbud og forbud vedrørende arealernes anvendelse, der skønnes nødvendige, for  

 at fredningsformålet kan opnås.
 Stk. 4. En fredning kan bestemme, at en fast ejendom eller en del  

 af en fast ejendom skal afstås til det offentlige.
 Stk. 5. Det kan i en fredning bestemmes, at forbudene i § 3, § 4  

 og §§ 15-19 ikke skal gælde i det omfang, forholdet er reguleret af  

 fredningen.
 Stk. 6. En fredning skal angive, i hvilket omfang den træder i  

 stedet for tilladelse m.v. efter reglerne i denne lov eller efter regler i  

 anden lovgivning.
 Erstatning m.v.
§ 39. Fredningsnævnet fastsætter erstatning til ejere, brugere og  

 andre indehavere af rettigheder over de fredede ejendomme for det tab, som  

 fredningen påfører dem.
Erstatning til andre end ejere og brugere kan kun  

 tilkendes, hvis krav om erstatning er fremsat efter reglerne i § 37, stk. 5.  

 Indeholder fredningsbestemmelserne et påbud til en offentlig myndighed,  

 bestemmer fredningsnævnet, om der i den anledning skal ydes erstatning og med  

 hvilket beløb.
 Stk. 2. Gennemføres fredningen ikke, kan fredningsnævnet efter  

 anmodning tilkende en privat ejer eller bruger en godtgørelse i anledning af  

 tab ved ikke at have kunnet udnytte ejendommen som hidtil i tiden mellem den  

 offentlige bekendtgørelse af fredningsforslaget og beslutningen om, at  

 fredningen ikke skal gennemføres.
Stk. 3. Erstatningsbeløb forrentes fra datoen for fredningsnævnets  

 afgørelse, og indtil erstatningen udbetales, med en årlig rente, der svarer  

 til Danmarks Nationalbanks diskonto.
Under særlige omstændigheder kan  

 fredningsnævnet fastsætte et andet begyndelsestidspunkt for forrentningen.
Fredningsnævnets afgørelse § 40. Fredningsnævnets behandling af en fredningssag afsluttes  

 med, at nævnet træffer afgørelse om, hvorvidt fredningen skal gennemføres,  

 idet nævnet i så fald fastlægger fredningens geografiske udstrækning og  

 fastsætter nærmere fredningsbestemmelser for området, jf. § 38, samt afgør  

 erstatningsspørgsmål m.v., jf. § 39.
 Stk. 2. Fredningsnævnet foretager offentlig bekendtgørelse om  

 sagens afgørelse og sender afgørelsen til dem, der har fået  

 fredningsforslaget tilsendt, jf. § 37, stk. 1, samt til enhver, der under  

 sagen har givet møde for nævnet eller har fremsat ønske om underretning om  

 sagens afgørelse.
 Stk. 3. Fredningsnævnet lader fredningsbestemmelserne tinglyse på  

 de pågældende ejendomme.
 § 41. Når der er sket offentlig bekendtgørelse efter § 40, stk. 2,  

 skal fredningsbestemmelserne overholdes af alle og enhver.
Stk. 2. Hvis fredningsnævnets afgørelse er en afvisning af at  

 gennemføre fredningen eller begrænser fredningsområdet eller  

 fredningsbestemmelserne i forhold til forslaget, opretholdes forslagets  

 retsvirkning efter § 37, stk. 2, indtil Naturklagenævnet har truffet  

 afgørelse i sagen.
Hvis fredningsnævnets afgørelse ikke skal efterprøves af  

 Naturklagenævnet ifølge § 42 og ikke påklages efter § 43, stk. 1, bortfalder  

 forslagets retsvirkning dog, når klagefristen efter § 43, stk. 3, er udløbet.
Stk. 3. Hvis der ved fredningen sker afståelse efter § 38, stk. 4,  

 bortfalder alle rettigheder til eller over det afståede, medmindre andet  

 bestemmes i nævnets afgørelse.
Ved afståelse af en del af en ejendom påhviler  

 det den myndighed, som arealet afstås til, at sørge for udstykning eller  

 arealoverførsel og afholde de udgifter, der er forbundet dermed.
Forelæggelse for Naturklagenævnet § 42. Når den samlede erstatning og godtgørelse i anledning af en  

 fredning overstiger 100.000 kr., skal Naturklagenævnet efterprøve  

 fredningsnævnets afgørelse efter § 40, stk. 1, i dens helhed, uanset om  

 afgørelsen påklages.
Klage til Naturklagenævnet § 43. Fredningsnævnets afgørelse om fredningens gennemførelse, om  

 dens indhold og afgrænsning samt om erstatningen kan påklages til  

 Naturklagenævnet.
Stk. 2. Klageberettiget er 1) ejere og brugere, der skal have afgørelsen tilsendt, 2) enhver, der under sagen har givet møde for nævnet eller fremsat ønske  

 om underretning om sagens afgørelse, 3) statslige og kommunale myndigheder, hvis interesser berøres af  

 forslaget, samt 4) organisationer m.v., som antages at have en væsentlig interesse i  

 forslaget.
 De dele af afgørelsen, der vedrører erstatning efter § 39, stk. 1, eller  

 godtgørelse efter § 39, stk. 2, kan dog kun påklages af den, der anser sig  

 for berettiget til større erstatning eller godtgørelse, eller en myndighed,  

 der skal udrede en del af erstatningen.
 Stk. 3. Reglen i § 87, stk. 1, gælder også for klage til  

 Naturklagenævnet.
 Stk. 4. Klage indgives skriftligt til Naturklagenævnet.
Naturklagenævnets afgørelse § 44. Naturklagenævnet kan ændre fredningsnævnets afgørelse,  

 herunder fredningens geografiske udstrækning, fredningsbestemmelserne og  

 erstatningen.
Dette gælder, uanset hvem der har rejst fredningssagen eller  

 påklaget fredningsnævnets afgørelse, og uanset fredningsforslaget og de  

 forslag og krav, der er fremført for fredningsnævnet og Naturklagenævnet.
Stk. 2. Finder Naturklagenævnet i modsætning til fredningsnævnet,  

 at en foreslået fredning bør gennemføres, kan Naturklagenævnet bestemme, at  

 fredningsnævnet skal optage sagen til fornyet behandling.
Naturklagenævnet  

 kan endvidere bestemme, at en udvidelse af fredningens omfang, der er  

 besluttet af Naturklagenævnet, skal behandles af fredningsnævnet.
 Stk. 3. I særlige tilfælde kan Naturklagenævnet undlade at tage  

 stilling til et erstatningskrav og forelægge spørgsmålet for  

 Taksationskommissionen til afgørelse.
Stk. 4. Naturklagenævnet foretager offentlig bekendtgørelse om sin  

 afgørelse og sender afgørelsen til de berørte ejere og brugere samt andre,  

 der har fremsat ønske herom.
Nævnet lader fredningsbestemmelserne tinglyse på  

 de pågældende ejendomme.
Taksation § 45. Naturklagenævnets afgørelse af et erstatningsspørgsmål kan  

 påklages til den i § 46 nævnte Taksationskommission.
Afgørelser efter § 39,  

 stk. 1, 3. pkt., § 39, stk. 2, og § 49, stk. 3-5, kan dog ikke påklages til  

 Taksationskommissionen.
Stk. 2. Klageberettiget er 1) de ejere og brugere m.v., som har påklaget fredningsnævnets afgørelse  

 af erstatningsspørgsmålet til Naturklagenævnet, eller for hvis vedkommende  

 Naturklagenævnet har skærpet fredningsbestemmelserne eller nedsat  

 erstatningen, og 2) en myndighed, der skal udrede en del af erstatningen.
 Stk. 3. Reglen i § 87, stk. 1, gælder også ved klage til  

 Taksationskommissionen.
 Stk. 4. Klage indgives skriftligt til Naturklagenævnet, der  

 videresender klagen til Taksationskommisionen ledsaget af den påklagede  

 afgørelse og det materiale, der er indgået i sagens bedømmelse.
Taksationskommissionen § 46. Miljøministeren nedsætter en Taksationskommission til  

 behandling af klager efter § 45.
Stk. 2. Taksationskommmissionen består af 1) en formand, der skal være landsdommer, og som udpeges af  

 miljøministeren, 2) et medlem, der udpeges af miljøministeren, og 3) et medlem, der vælges af amtsrådet for det amt, hvori det pågældende  

 areal er beliggende, henholdsvis af Københavns og Frederiksberg  

 kommunalbestyrelser.
 Stk. 3. For hvert af medlemmerne udpeges eller vælges en suppleant  

 efter reglerne i stk. 2.
Stk. 4. Samtlige udpegninger og valg gælder for 4 år.
Nyvalg i  

 løbet af perioden gælder dog kun indtil denne periodes udløb.
 Stk. 5. Miljømininisteren fastsætter en forretningsorden for  

 Taksationskommissionen.
§ 47. Fredningsnævnet, Naturklagenævnet og Taksationskommissionen  

 kan bestemme, at der skal ydes en ejer eller bruger en passende godtgørelse  

 for nødvendige udgifter til sagkyndig bistand under fredningssagens  

 behandling.
En afgørelse efter 1. pkt. kan ikke påklages.
Naturklagenævnets genoptagelse af sagen § 48. I særlige tilfælde kan Naturklagenævnet tage spørgsmålet om  

 fredningens gennemførelse samt om dens indhold og afgrænsning op til fornyet  

 behandling, når Taksationskommissionens afgørelse af erstatningsspørgsmålet  

 foreligger, eller når spørgsmålet er afgjort ved endelig dom, jf. § 88.
Erstatningens udbetaling og fordeling § 49. Miljøministeren sørger for, at tilkendte erstatninger og  

 godtgørelser udbetales.
En erstatning kan først kræves udbetalt, når det er  

 endeligt afgjort, om fredningen skal gennemføres, jf. § 48.
Stk. 2. Når panterettigheder i det afståede bortfalder, jf. § 41,  

 stk. 3, kan udbetaling af erstatning for afståelsen kun ske til ejeren med  

 panthavernes samtykke.
Dette gælder dog ikke i tilfælde, hvor  

 fredningsnævnet, Naturklagenævnet eller Taksationskommissionen skønner, at  

 afståelsen ikke medfører forringelse af pantesikkerheden.
Stk. 3. Staten afholder tre fjerdedele af tilkendte erstatninger  

 og godtgørelser.
Den sidste fjerdedel afholdes af vedkommende amtskommune  

 henholdsvis Københavns og Frederiksberg Kommuner.
Ligger det fredede område i  

 begge de nævnte kommuner, i en af kommunerne og en amtskommune eller i flere  

 amtskommuner, træffer fredningsnævnet eller Naturklagenævnet bestemmelse om  

 fordelingen.
 Stk. 4. Ved fredninger, der hovedsagelig har betydning for en  

 kommune, kan fredningsnævnet eller Naturklagenævnet bestemme, at kommunen  

 helt eller delvis skal afholde den del af erstatningen, som efter stk. 3  

 påhviler staten.
 Stk. 5. Ved fredninger, der har national betydning og medfører  

 store udgifter, kan Naturklagenævnet bestemme, at staten skal afholde indtil  

 ni tiendedele af erstatningen m.v.
Dispensation § 50. Fredningsnævnet kan meddele dispensation fra en foreslået  

 eller fastsat fredningsbestemmelse, når det ansøgte ikke vil stride mod  

 fredningens formål.
Reglerne i § 66 finder tilsvarende anvendelse.
 Stk. 2. Videregående afvigelser fra en fredning end nævnt i stk. 1  

 samt hel eller delvis ophævelse af en fredning kan kun foretages efter  

 reglerne om gennemførelse af fredninger.
 Fredninger på statsejede arealer og på søterritoriet m.v.
 § 51. Til varetagelse af de formål, der er nævnt i § 1, kan  

 miljøministeren ved bekendtgørelse gennemføre fredninger på statsejede  

 arealer samt på søterritoriet og fiskeriterritoriet som fastlagt efter lov om  

 Danmarks Riges fiskeriterritorium.
Stk. 2. Til varetagelse af de formål, der er nævnt i § 1, kan  

 fredningsnævnet i forbindelse med beslutninger om fredninger på land  

 gennemføre fredninger på tilgrænsende lavvandede dele af søterritoriet, når  

 der knytter sig en særlig interesse i at medtage disse områder under  

 fredningen.
Bestemmelserne i § 33, stk. 2-4, §§ 35-38, §§ 40-44 og § 50  

 finder også anvendelse for fredninger på søterritoriet.
Kapitel 7 Naturpleje og sandflugtsbekæmpelse § 52. Amtskommuner og kommuner, som ejer ikke fredede arealer,  

 der omfattes af bestemmelserne i § 3, § 4, stk. 1, § 12 og § 13, skal pleje  

 disse.
Dette gælder dog ikke for vandløb og søer.
 Stk. 2. Miljøministeren kan fastsætte regler om pleje af fredede  

 arealer til supplering af de fastsatte fredningsbestemmelser samt regler om  

 pleje af fortidsminder.
 § 53. Miljøministeren iværksætter de foranstaltninger, som er  

 nødvendige for at dæmpe sandflugt på de klitfredede arealer, der er nævnt i §  

 8 og § 9.
Stk. 2. Miljøministeren kan påbyde ejeren af et areal, der ikke er  

 klitfredet efter § 8 eller § 9, for egen regning at udføre de  

 foranstaltninger, som er nødvendige for at dæmpe sandflugt.
Miljøministeren  

 kan påbyde, at ejerens anvendelse af arealet begrænses.
Stk. 3. Såfremt et påbud ikke efterkommes rettidigt, kan  

 miljøministeren umiddelbart lade arbejdet udføre på ejerens regning.
Det  

 samme gælder, hvis arbejdet ikke kan afvente gennemførelsen af et påbud.
§ 54. Udgifterne ved dæmpningsarbejder på klitfredede arealer  

 afholdes med fem sjettedele af staten og en sjettedel af kommunen.
Udgifterne  

 ved dæmpningsarbejder på statens arealer afholdes dog alene af staten.
Kapitel 8 Naturforvaltning Erhvervelse, lån og tilskud m.v.
§ 55. På de årlige finanslove fastsættes en beløbsramme, inden  

 for hvilken miljøministeren kan 1) erhverve fast ejendom og afholde drifts- og anlægsudgifter på  

 erhvervede ejendomme, bl.a. til tilplantning, 2) yde lån til amtskommuner, kommuner eller almennyttige foreninger,  

 stiftelser, institutioner m.v. til erhvervelse af fast ejendom og 3) yde lån og tilskud til amtskommuner, kommuner, almennyttige foreninger,  

 stiftelser, institutioner m.v. samt private ejendomsejere til bevaring, pleje  

 og genopretning af naturområder og til forbedring af mulighederne for  

 friluftslivet.
 Stk. 2. Miljøministeren kan sælge fast ejendom.
Stk. 3. Tilskud efter stk. 1, nr. 3, kan gøres betinget af, at der  

 indgås aftaler om naturbevaring, naturgenopretning og offentlighedens adgang.  

 Sådanne aftaler kan tinglyses på ejendommen.
Tinglyste aftaler er bindende  

 for ejere og indehavere af rettigheder over ejendommene, uanset hvornår  

 retten er stiftet.
 Stk. 4. Miljøministeren kan erstatte de skader, der måtte opstå  

 som følge af en aftalt offentlig adgang til en privat ejendom.
 Stk. 5. Miljøministeren kan fastsætte nærmere regler for  

 administrationen af stk. 1 og 4.
 § 56. Finansministeren fastsætter vilkårene for lån, der ydes  

 efter § 55, stk. 1, nr. 2 og 3.
 Stk. 2. Miljøministeren kan efter forhandling med finansministeren  

 modtage gaver til opfyldelse af lovens formål.
Forkøbsret § 57. Miljøministeren kan bestemme, at ejendomme i landzone eller  

 sommerhusområder, der er særlig egnede til opfyldelse af lovens formål,  

 pålægges forkøbsret for staten.
 Stk. 2. Ejeren af den pågældende ejendom underrettes om  

 forkøbsretten, der tinglyses på ejendommen.
 Stk. 3. Forkøbsretten respekterer private forkøbsrettigheder og  

 køberettigheder, der er tinglyst før den 17. november 1988, men går i øvrigt  

 forud for andre rettigheder over ejendommen, uanset hvornår de er stiftet.
§ 58. Forkøbsretten gælder ved enhver enhvervelse af ejendommen  

 eller dele af ejendommen.
Forkøbsretten kommer dog ikke til anvendelse, 1) når staten, en amtskommune eller en kommune erhverver ejendommen til  

 andre formål end denne lovs, 2) når ejendommen erhverves af en person ved arv, ved overtagelse til  

 hensidden i uskiftet bo eller ved deling af fællesbo, eller 3) når erhververen er den hidtidige ejers ægtefælle eller er beslægtet  

 eller besvogret med den hidtidige ejer i op- eller nedstigende linie eller i  

 dennes sidelinie så nær som søskende eller deres børn.
 § 59. Reglerne i §§ 21-26 i lov om statens fremskaffelse af jord  

 og udlån til jordbrugsmæssige formål m.m. finder tilsvarende anvendelse, når  

 der er pålagt forkøbsret efter § 57, idet miljøministeren træder i stedet for  

 landbrugsministeren og Taksationskommissionen, jf. § 46, træder i stedet for  

 vejtaksationsmyndighederne.
 Stk. 2. Fristen for at gøre forkøbsretten gældende fastsættes dog  

 til 8 uger i sager i medfør af denne lov.
Ekspropriation § 60. Miljøministeren kan ekspropriere ejendom i landzone eller  

 sommerhusområder, når det er af væsentlig betydning at råde over ejendommen  

 for at gennemføre foranstaltninger på grundlag af en planlægning til fremme  

 af lovens formål.
 Stk. 2. Ekspropriation efter stk. 1 kan dog ikke anvendes til at  

 fremme statslig skovtilplantning.
 Stk. 3. Ved gennemførelse af ekspropriation efter stk. 1 finder  

 reglerne i § 39, stk. 1 og 3, § 43, § 44, stk. 1, 3 og 4, § 45, § 47 og § 49,  

 stk. 2, tilsvarende anvendelse med de fornødne modifikationer, idet  

 miljøministeren træder i stedet for fredningsnævnet.
Naturforvaltningsudvalget § 61. Miljøministeren nedsætter et udvalg, som er rådgivende for  

 ministeren i sager af større betydning efter § 55, stk. 1 og 2, § 57, stk. 1,  

 og § 60, stk. 1.
 Stk. 2. Efter indstilling udpeger miljøministeren et medlem fra  

 Finansministeriet, Landbrugsministeriet, Amtsrådsforeningen i Danmark,  

 Kommunernes Landsforening, Danmarks Naturfredningsforening, Friluftsrådet, De  

 danske Landboforeninger, Danske Husmandsforeninger, Tolvmandsforeningerne,  

 Danmarks Jægerforbund, Dansk Skovforening, Dansk Ornitologisk Forening og  

 Danmarks Sportsfiskerforbund.
 Stk. 3. Miljøministeren udpeger desuden 2 medlemmer med  

 henholdsvis naturvidenskabelig og kulturhistorisk ekspertise, et medlem, der  

 repræsenterer dansk turisme, samt udvalgets formand og yderligere et antal  

 medlemmer fra Miljøministeriet.
 Stk. 4. Miljøministeren fastsætter en forretningsorden for  

 udvalget.
Kapitel 9 Naturovervågning, rådgivning m.m.
 § 62. Miljøministeren overvåger i samarbejde med amtsrådene samt  

 andre berørte offentlige myndigheder og institutioner naturens tilstand.
 Stk. 2. Miljøministeren kan fastsætte nærmere regler om, hvorledes  

 overvågningen skal udføres.
 § 63. Miljøministeren forestår rådgivnings-, vejlednings- og  

 informationsvirksomhed om nationale og internationale  

 naturbeskyttelsesspørgsmål over for andre myndigheder og private.
 Stk. 2. Miljøministeren kan fastsætte retningslinier for  

 amtsrådenes naturvejledningsarbejde.
 § 64. Miljøministeren kan nedsætte sagkyndige råd til at rådgive  

 myndighederne i spørgsmål inden for lovens område.
Stk. 2. Amtsrådet nedsætter et råd med repræsentanter for de  

 berørte interesser til at rådgive i spørgsmål vedrørende amtsrådets  

 administration af loven.
Ved rådets sammensætning skal der tilstræbes en  

 afbalanceret repræsentation fra henholdsvis erhvervsorganisationer og natur-  

 og friluftsorganisationer.
Kapitel 10 Administration Dispensation m.v.
 § 65. Miljøministeren kan i særlige tilfælde gøre undtagelse fra  

 bestemmelserne i § 8, stk. 1, § 11, stk. 3, § 12, stk. 1, § 13 og § 14, stk.  

 1 og 2.
 Stk. 2. Amtsrådet kan gøre undtagelse fra bestemmelsen i § 19 og i  

 landzone fra § 16, stk. 1, og § 17, stk. 1.
 Stk. 3. Amtsrådet kan i særlige tilfælde gøre undtagelse fra  

 bestemmelserne i § 3, stk. 1-3, § 4, stk.1, § 15, stk. 1, og § 18, stk. 1.  

 Miljøministeren kan bestemme, at amtsrådet skal indhente en udtalelse fra  

 ministeren, før amtsrådet træffer afgørelse vedrørende § 18, stk. 1.
 Stk. 4. Kommunalbestyrelsen kan i byzone og sommerhusområder gøre  

 undtagelse fra bestemmelserne i § 16, stk. 1, og § 17, stk. 1. Den pågældende  

 skovejer skal underrettes, før der træffes afgørelse om undtagelse fra § 17,  

 stk. 1.
§ 66. Betingelser, der knyttes til en tilladelse, er bindende for  

 ejere og indehavere af andre rettigheder over ejendommen uden hensyn til,  

 hvornår retten er stiftet.
Myndigheden lader på ansøgerens bekostning  

 betingelser af varig interesse tinglyse på den pågældende ejendom.
 Stk. 2. En tilladelse bortfalder, hvis den ikke er udnyttet inden  

 3 år efter, at den er meddelt, eller ikke har været udnyttet i tre på  

 hinanden følgende år.
Andre administrative bestemmelser § 67. Miljøministeren kan beslutte at overtage amtsrådets eller  

 kommunalbestyrelsens beføjelser efter loven i sager, der berører andre  

 myndigheders lovbestemte opgaver eller har større betydning.
 Stk. 2. Miljøministeren kan fastsætte regler om amtsrådets  

 administration af § 21, stk. 3, § 27, stk. 1, og § 65, stk. 2 og 3, samt om  

 kommunalbestyrelsens administration af § 65, stk. 4.
§ 68. Miljøministeren kan pålægge amtsråd og kommunalbestyrelser  

 at tilvejebringe oplysninger, herunder kortmateriale, til brug for vurdering  

 af forhold, der er omfattet af loven.
Oplysningerne kan forlanges afgivet i  

 en bestemt form.
 Stk. 2. Miljøministeren kan udarbejde landsdækkende oversigter  

 over fredningsinteresserne.
§ 69. Miljøministeren kan bestemme, at reglerne i §§ 15-18 ikke  

 skal gælde for nærmere angivne områder.
Ministeren kan ændre grænserne for  

 beskyttelsen efter § 18, såfremt det beskyttede areal ikke derved forøges.
 Stk. 2. Miljøministeren kan fastsætte regler om  

 kommunalbestyrelsens offentliggørelse af ministerens afgørelser i henhold til  

 stk. 1.
 § 70. Miljøministeren kan bemyndige en under ministeriet oprettet  

 styrelse eller tilsvarende institution til at udøve de beføjelser, der i  

 denne lov er tillagt ministeren.
 Stk. 2. Miljøministeren kan fastsætte regler om adgangen til at  

 påklage afgørelser, der er truffet i henhold til bemyndigelse efter stk. 1,  

 herunder at afgørelserne ikke skal kunne indbringes for ministeren.
Internationale forpligtelser § 71. Regeringen kan indgå overenskomster med fremmede stater om  

 fælles foranstaltninger til opfyldelse af lovens formål eller til varetagelse  

 af naturbeskyttelsesinteresser uden for landets grænser.
 Stk. 2. Miljøministeren fastsætter regler til opfyldelse af  

 internationale overenskomster, der indgås i henhold til stk. 1.
 Stk. 3. Miljøministeren kan fastsætte regler, der er nødvendige  

 for anvendelsen her i landet af De Europæiske Fællesskabers forordninger  

 vedrørende forhold, der er omfattet af denne lov.
Gebyrer § 72. Miljøministeren kan fastsætte regler om gebyrer til dækning  

 af myndighedernes omkostninger ved administration af loven.
Kapitel 11 Tilsyn § 73. Amtsrådet påser overholdelsen af denne lov og af de regler,  

 der er udstedt efter loven, samt af fredningsbestemmelser.
 Stk. 2. Miljøministeren påser overholdelsen af reglerne i § 8 og §  

 9 om klitfredning.
 Stk. 3. Kommunalbestyrelsen påser i byzone og sommerhusområder  

 overholdelsen af reglerne i § 16 og § 17 om beskyttelseslinier.
 Stk. 4. Miljøministeren kan bestemme, at tilsynet udøves af en  

 anden myndighed.
 Stk. 5. Tilsynsmyndigheden påser, at påbud og forbud efter denne  

 lov efterkommes, og at vilkår, der er fastsat i tilladelser, overholdes.
 Stk. 6. Tilsynsmyndigheden skal foranledige et ulovligt forhold  

 lovliggjort, medmindre forholdet har underordnet betydning.
 Stk. 7. Kommunalbestyrelsen skal foretage indberetning til  

 tilsynsmyndigheden, når kommunalbestyrelsen får kendskab til et ulovligt  

 forhold, som ikke omfattes af stk. 3.
 Stk. 8. Miljøministeren kan fastsætte regler for udøvelsen af  

 tilsynsvirksomheden.
 § 74. Det påhviler den til enhver tid værende ejer eller bruger af  

 en ejendom at berigtige et ulovligt forhold.
Stk. 2. Tilsynsmyndigheden, jf. § 73, kan for ejerens regning lade  

 et påbud om at berigtige et ulovligt forhold tinglyse på ejendommen.
Når  

 forholdet er berigtiget, skal myndigheden lade påbudet aflyse fra tingbogen.
 Stk. 3. Når et ved dom meddelt påbud om at berigtige et ulovligt  

 forhold ikke efterkommes rettidigt og inddrivelse af tvangsbøder ikke kan  

 antages at føre til, at påbudet efterkommes, kan tilsynsmyndigheden foretage  

 det nødvendige til forholdets berigtigelse på den forpligtedes regning.
Stk. 4. Såfremt et ulovligt forhold frembyder fare for  

 opretholdelsen af tilstanden af et område eller for dyr og planter, der er  

 beskyttet i medfør af loven, og et påbud om at berigtige forholdet ikke  

 efterkommes rettidigt, kan tilsynsmyndigheden umiddelbart lade det nødvendige  

 arbejde udføre på den forpligtedes regning.
Politiet yder nødvendig bistand  

 hertil.
 § 75. Miljøministeren kan lade fortidsminder istandsætte, hvis det  

 ikke medfører udgift for ejeren og brugeren af ejendommen, jf. dog stk. 2 og  

 3.
Stk. 2. Beskadiges, ændres eller flyttes et fortidsminde, kan  

 miljøministeren påbyde ejeren og brugeren at genoprette den hidtidige  

 tilstand samt at foretage foranstaltninger, der er nødvendige for at hindre  

 nye beskadigelser.
Såfremt et påbud ikke efterkommes rettidigt, kan  

 miljøministeren umiddelbart lade arbejdet udføre på den forpligtedes regning.
 Stk. 3. Finder miljøministeren, at en genopretning efter stk. 2  

 ikke kan udføres forsvarligt af ejer eller bruger, kan ministeren foretage  

 genopretning for ejerens eller brugerens regning.
 Stk. 4. Reglerne i stk. 2 og 3 kan ikke anvendes, hvis ejer og  

 bruger godtgør, at beskadigelsen ikke skyldes fejl eller forsømmelse hos dem.
§ 76. Myndighederne efter loven eller personer, der af disse  

 myndigheder er bemyndiget hertil, har uden retskendelse adgang til offentlige  

 og private ejendomme for at udøve de beføjelser, der er tillagt dem i medfør  

 af denne lov, herunder for at foretage undersøgelser af betydning for lovens  

 formål.
Tilsvarende gælder lokaliteter, der helt eller delvis benyttes  

 erhvervsmæssigt.
Legitimation skal forevises efter anmodning.
 Stk. 2. Politiet yder nødvendig bistand til at udnytte  

 adgangsretten efter stk. 1.
 Stk. 3. Ved eftersyn af erhvervsvirksomheder skal indehaveren og  

 beskæftigede personer efter anmodning yde myndighederne fornøden vejledning  

 og hjælp.
 § 77. De opgaver og beføjelser, som loven henlægger til amtsrådet,  

 udøves for Københavns og Frederiksberg Kommuners vedkommende af  

 kommunalbestyrelserne.
Kapitel 12 Klage og søgsmål Klage § 78. Amtsrådets og kommunalbestyrelsens afgørelser efter loven  

 eller de regler, der udstedes efter loven, kan påklages efter bestemmelserne  

 i dette kapitel.
Afgørelser efter § 73, stk. 6, kan dog ikke påklages.
Stk. 2. Fredningsnævnets afgørelser efter § 50, stk. 1, kan  

 påklages efter bestemmelserne i dette kapitel.
For klage over  

 fredningsnævnets øvrige afgørelser gælder § 43.
 Stk. 3. Miljøministerens afgørelser efter loven eller efter  

 regler, der udstedes i medfør af loven, kan ikke påklages til anden  

 administrativ myndighed, jf. dog § 60, stk. 3.
 Stk. 4. Miljøministeren kan bestemme, at afgørelser, der træffes  

 af amtsrådet efter regler udstedt efter § 20, stk. 2, ikke skal kunne  

 påklages.
 § 79. Miljøministeren nedsætter et Naturklagenævn, som er  

 klagemyndighed for administrative afgørelser efter reglerne i dette kapitel,  

 og i det omfang det i øvrigt fastsættes i lovgivningen.
 Stk. 2. Nævnet og dets enkelte medlemmer er uafhængige af  

 instruktioner om den enkelte sags behandling og afgørelse.
§ 80. Nævnet består af 1) en formand, 2) 2 medlemmer, der udpeges af Højesteret blandt rettens medlemmer, og 3) et antal medlemmer, der udpeges ved, at hvert af de partier, der er  

 repræsenteret i Finansudvalget, vælger et medlem.
Stk. 2. Som stedfortræder for formanden kan fungere en  

 viceformand.
Formanden og viceformændene skal opfylde de almindelige  

 betingelser for at være landsdommer.
Stk. 3. Samtidig med udpegning og valg af medlemmer efter stk. 1,  

 nr. 2 og 3, udpeges og vælges en suppleant for hvert medlem.
Suppleanten  

 deltager kun i behandlingen og afgørelsen af en sag, når det pågældende  

 medlem er forhindret varigt eller for længere tid.
Stk. 4. De af partierne og Højesteret foretagne valg gælder for 4  

 år.
Nyvalg af medlemmer og suppleanter i løbet af 4-års-perioden gælder dog  

 kun indtil denne periodes udløb.
Når et parti ikke længere er repræsenteret i  

 Finansudvalget, udtræder det pågældende medlem og suppleanten af  

 Naturklagenævnet.
 § 81. Nævnet er beslutningsdygtigt, når mindst halvdelen af  

 medlemmerne, herunder formanden eller en viceformand, er til stede.
Stk. 2. Nævnets afgørelse i de enkelte sager træffes ved  

 almindelig stemmeflerhed.
Ved stemmelighed er formandens henholdsvis  

 viceformandens stemme udslagsgivende.
§ 82. Nævnets afgørelser kan ikke indbringes for anden  

 administrativ myndighed.
Dette gælder dog ikke erstatningstilkendelser i  

 anledning af en fredning eller en ekspropriation.
 § 83. Miljøministeren fastsætter nævnets forretningsorden.
 Stk. 2. Det kan bestemmes i forretningsordenen, at formanden eller  

 efter formandens bemyndigelse en viceformand på nævnets vegne kan henvise en  

 klage til miljøministerens afgørelse.
 § 84. Nævnets administration varetages af et sekretariat, der  

 tillige bistår med forberedelsen og udførelsen af nævnets beslutninger.  

 Nævnet kan i øvrigt indhente vejledende udtalelser fra særligt sagkyndige.
 § 85. Naturklagenævnet afgør klager, der er indgivet af  

 miljøministeren eller indeholder spørgsmål, som efter nævnets vurdering har  

 meget væsentlig interesse i forhold til lovens formål, jf. dog § 43, stk. 1,  

 og § 60, stk. 3. Miljøministeren afgør andre klager.
§ 86. Klageberettiget er 1) adressaten for afgørelsen, 2) offentlige myndigheder, 3) Danmarks Naturfredningsforening og 4) lokale foreninger og lignende, som har en væsentlig interesse i  

 afgørelsen.
§ 87. Klagefristen er 4 uger fra den dag, afgørelsen er meddelt.  

 Er afgørelsen offentligt bekendtgjort, regnes klagefristen dog altid fra  

 bekendtgørelsen.
Hvis klagefristen udløber på en lørdag eller helligdag,  

 forlænges fristen til den følgende hverdag.
Stk. 2. Klage indgives skriftligt til den myndighed, der har  

 truffet afgørelsen.
Myndigheden videresender klagen til Naturklagenævnet  

 ledsaget af den påklagede afgørelse og det materiale, der er indgået i sagens  

 bedømmelse.
 Stk. 3. Tilladelser må ikke udnyttes, før klagefristen er udløbet.  

 Rettidig klage har opsættende virkning for den påklagede afgørelse, medmindre  

 klagemyndigheden bestemmer andet.
 Stk. 4. Miljøministeren kan fastsætte regler om underretning af de  

 klageberettigede.
Søgsmål § 88. Søgsmål til prøvelse af afgørelser efter loven eller de  

 regler, der udstedes efter loven, skal være anlagt inden 6 måneder efter, at  

 afgørelsen er meddelt den pågældende.
Er afgørelsen offentligt bekendtgjort,  

 regnes fristen dog altid fra bekendtgørelsen.
 Stk. 2. Spørgsmål, der kan prøves af Taksationskommissionen, jf. §  

 45, kan ikke indbringes for domstolene, før kommissionens afgørelse  

 foreligger.
 Stk. 3. Søgsmål om fredninger og ekspropriationer efter denne lov  

 anlægges ved den landsret, under hvilken ejendommen er beliggende.
Kapitel 13 Straf m.v.
Straf og konfiskation § 89. Medmindre højere straf er forskyldt efter anden lovgivning,  

 straffes med bøde den, der 1) overtræder § 3, stk. 1, 2 og 3, § 4, stk. 1, § 8, stk. 1, § 12, stk. 1,  

 § 13, § 14, stk. 1 og 2, § 15, stk. 1, § 16, stk. 1, § 17, stk. 1, § 18, stk.  

 1, § 19, § 21, stk. 1, § 28, § 31, stk. 1, § 32, § 37, stk. 2, § 41, stk. 1  

 og 2, eller § 74, stk. 1, 2) færdes og opholder sig på anden måde i naturen end tilladt efter  

 reglerne i kapitel 4, 3) i strid med reglerne i kapitel 4 forhindrer eller vanskeliggør  

 offentlighedens adgang til naturen, 4) undlader at efterkomme forbud eller påbud udstedt efter § 11, stk. 1, §  

 26, stk. 4, § 27, stk. 1 og 2, § 34, stk. 1, § 53, stk. 2, § 73, stk. 6,  

 eller § 75, stk. 2, 5) i strid med § 76, stk. 1, modvirker adgangen til en ejendom eller  

 undlader at efterkomme en anmodning efter § 76, stk. 3, 6) undlader at efterkomme forbud eller påbud, der er udstedt efter regler  

 fastsat i medfør af loven, 7) handler i strid med en fredningsbestemmelse, en fredningskendelse eller  

 en overenskomst om fredning indgået for fredningsnævn eller tilsidesætter  

 forskrifter, der er udstedt i medfør heraf, 8) tilsidesætter vilkår, der er fastsat i en tilladelse eller godkendelse  

 efter loven eller efter regler udstedt efter loven.
Stk. 2. Straffen kan stige til hæfte eller fængsel i indtil 1 år,  

 hvis overtrædelsen er begået forsætligt eller ved grov uagtsomhed, og hvis  

 der ved overtrædelsen er 1) voldt skade på de interesser, som loven tilsigter at beskytte, jf. § 1  

 og § 2, eller fremkaldt fare derfor eller 2) opnået eller tilsigtet en økonomisk fordel for den pågældende selv  

 eller andre, herunder ved besparelser.
 Stk. 3. I regler, der udstedes efter loven, kan der fastsættes  

 straf af bøde for overtrædelse af bestemmelser i reglerne eller for  

 overtrædelse af bestemmelser i forordninger omfattet af § 71, stk. 3. Det kan  

 endvidere fastsættes, at straffen kan stige til hæfte eller fængsel i indtil  

 1 år under de omstændigheder, der er nævnt i stk. 2.
Stk. 4. For overtrædelser, der begås af aktieselskaber,  

 anpartsselskaber, andelsselskaber eller lignende, kan der pålægges selskabet  

 som sådant bødeansvar.
Er overtrædelsen begået af en amtskommune, en kommune  

 eller et kommunalt fællesskab, jf. § 60 i lov om kommunernes styrelse, eller  

 af staten, kan der pålægges den pågældende myndighed eller det kommunale  

 fællesskab bødeansvar.
 Stk. 5. Sker der ikke konfiskation af udbytte, som er opnået ved  

 overtrædelsen, skal der ved udmåling af bøde, herunder tillægsbøde, tages  

 særligt hensyn til størrelsen af en opnået eller tilsigtet økonomisk fordel,  

 jf. stk. 2, nr. 2.
Stk. 6. Er overtrædelsen begået med et motordrevet køretøj, og er  

 såvel føreren som køretøjet hjemmehørende i udlandet, kan køretøjet  

 tilbageholdes af politiet, indtil bøder, sagsomkostninger og erstatningsbeløb  

 er betalt eller der er stillet sikkerhed for betalingen.
Er beløbet ikke  

 betalt inden 2 måneder efter sagens endelige afgørelse, kan der søges  

 fyldestgørelse i køretøjet.
Stk. 7. Med hensyn til iværksættelse af tilbageholdelse efter stk.  

 6 finder reglerne i retsplejeloven om beslaglæggelse af ting, der findes at  

 burde konfiskeres, tilsvarende anvendelse.
Tilbageholdelse kan kun ske, hvis  

 det findes påkrævet for at sikre betaling af beløbet.
Var føreren uberettiget  

 i besiddelse af køretøjet, kan tilbageholdelse ikke ske.
 Stk. 8. Reglerne i stk. 6 og 7 finder ikke anvendelse med hensyn  

 til førere, der er hjemmehørende i Finland, Island, Norge eller Sverige.
 Stk. 9. Forældelsesfristen for strafansvaret er 5 år for  

 overtrædelse m.v. som omhandlet i stk. 1 og for overtrædelser af bestemmelser  

 i regler udstedt efter loven.
Stk. 10. Sagerne behandles som politisager.
Retsmidlerne i  

 retsplejelovens kapitel 73 kan anvendes i samme omfang som i  

 statsadvokatsager.
 § 90. Miljøministeren bestemmer, hvorledes der forholdes med dyr  

 og planter, herunder dele og produkter heraf, der er konfiskeret i  

 forbindelse med overtrædelse af loven eller af regler udstedt efter loven.
§ 91. Hvis vilde dyr eller planter eller produkter heraf er  

 indført i strid med regler, der er udstedt efter § 30, skal udgifter til  

 opbevaring m.v. og til transport af varerne tilbage til oprindelses- eller  

 afsenderlandet efter påkrav fra miljøministeren bæres af den, der har  

 transporteret dem her til landet, eller af den, for hvem varerne er indført,  

 eller som varerne er bestemt for.
Det samme gælder, hvis varerne ankommer her  

 til landet, uden at betingelserne for, at der kan meddeles  

 indførselstilladelse efter de regler, der er nævnt i 1. pkt., er opfyldt.
 Udpantning m.v.
 § 92. Der er udpantningsret for gebyrer efter § 72 og for  

 udgifter, som myndighederne har krav på at få dækket efter § 53, stk. 3, §  

 66, stk. 1, § 74, stk. 2-4, § 75, stk. 2 og 3, samt § 91.
 Stk. 2. Betales de i stk. 1 nævnte gebyrer og udgifter ikke  

 rettidigt, kan der opkræves morarenter på 1,3 pct. i månedlig rente for hver  

 påbegyndt måned fra forfaldstidspunktet.
Kapitel 14 Ikrafttrædelses- og overgangsbestemmelser § 93. Loven træder i kraft den 1. juli 1992.
 Stk. 2. Følgende lovbestemmelser ophæves:
1) lov om naturfredning, jf. lovbekendtgørelse nr. 530 af 10. oktober  

 1984, 2) lov om sandflugtens bekæmpelse, jf. lovbekendtgørelse nr. 168 af 28.  

 april 1982, 3) lov nr. 339 af 24. maj 1989 om naturforvaltning, 4) lov nr. 595 af 13. november 1940 om stianlæg m.v. i Københavnsegnens  

 grønne områder, 5) lov af 30. januar 1861 angående forbud mod at medtage løse hunde i  

 Jægersborg Dyrehave m.v.
 Stk. 3. Bestemmelser om godkendelse af beliggenhedsplan,  

 bygningstegninger, materialer og farvevalg m.m. i de af  

 strandfredningskommissionen tinglyste deklarationer i henhold til § 25, stk.  

 1, sidste pkt., i bekendtgørelse nr. 194 af 16. juni 1961 af lov om  

 naturfredning ophæves.
 § 94. I lov nr. 383 af 7. juni 1989, skovlov, som ændret ved § 13  

 i lov nr. 138 af 7. marts 1990, foretages følgende ændringer:
 1. I § 4 indsættes som stk. 4:
»Stk. 4. Fredskovspligtige arealer kan holdes utilplantede eller i  

 anden særlig drift i det omfang, det bestemmes i en fredning efter lov om  

 naturbeskyttelse.« 2. I § 15, stk. 1, 1. pkt., indsættes efter  

 »naturhistoriske«: », kulturhistoriske«.
 3. I § 17, stk. 3, ændres »naturfredningslovens  

 kapitel V« til: »naturbeskyttelseslovens § 3«.
 4. I § 41, stk. 2, 2. pkt., ændres »8 medlemmer  

 udnævnes af ministeren efter indstilling fra Landbrugsministeriet, Dansk  

 Skovforening (2 medlemmer), De danske Skovdyrkerforeninger, Hedeselskabet,  

 Danmarks Naturfredningsforening (2 medlemmer), Naturfredningsrådet og  

 Friluftsrådet. 3 medlemmer udnævnes af ministeren som repræsentanter for det  

 skovbrugsvidenskabelige område,» til: »8 medlemmer udnævnes af  

 ministeren efter indstilling fra Landbrugsminsteriet, Dansk Skovforening (2  

 medlemmer), De Danske Skovdyrkerforeninger, Hedeselskabet, Danmarks  

 Naturfredningsforening (2 medlemmer) og Friluftsrådet. 4 medlemmer udnævnes  

 af ministeren som repræsentanter for det skovbrugsvidenskabelige område, det  

 naturvidenskabelige område,».
 § 95. I lov om frikommuner, jf. lovbekendtgørelse nr. 644 af 12.  

 september 1991, foretages følgende ændringer:
 1. § 24, stk. 1, nr. 4, affattes således:
 »4) om, hvilke myndigheder der træffer afgørelse efter  

 naturbeskyttelseslovens § 21, stk. 3, § 27, stk. 1, og § 65, stk. 2 og  

 3,».
 2. § 24, stk. 4 og 6, § 25 og § 26, nr. 1,  

 ophæves.
 § 96. I lov nr. 108 af 5. marts 1988 om kystbeskyttelse foretages  

 følgende ændringer:
 1. § 16, stk. 2, nr. 2, affattes således:
»2) til dæmpning af sandflugt.« 2. I § 16, stk. 3, ændres  

 »sandflugtsmyndighederne« til: »miljøministeren«.
 3. I § 17, stk. 1, 2. pkt., ændres »almenhedens ret  

 efter naturfredningslovens § 54, stk. 1,» til: »offentlighedens ret  

 efter naturbeskyttelseslovens § 22,».
 4. § 17, stk. 2, 3. pkt., ophæves.
 § 97. I lov om hegn, jf. lovbekendtgørelse nr. 799 af 11. december  

 1987, som ændret ved § 17 i lov nr. 138 af 7. marts 1990, ændres i § 19,  

 stk. 4, »formanden for fredningsnævnet og statens tilsynsførende med  

 de private skove eller, hvis sidstnævnte skønnes inhabil, fra en af  

 Landbrugsministeriet udpeget forstlig« til: »lederen af  

 statsskovdistriktet eller, hvis denne skønnes inhabil, fra en af  

 Miljøministeriet udpeget«.
 § 98. I lov nr. 357 af 6. juni 1991 om råstoffer ændres i §  

 14 og § 16, stk. 2, »Overfredningsnævnet« til:  

 »Naturklagenævnet«.
 § 99. I lov nr. 388 af 6. juni 1991 om planlægning, foretages  

 følgende ændringer:
 1. I § 36, stk. 1, nr. 5, indsættes efter  

 »dette«: »er bestemt i en fredning efter lov om  

 naturbeskyttelse eller«.
 2. I § 58, stk. 3, og § 60, stk. 2, ændres  

 »Overfredningsnævnet« til: »Naturklagenævnet«.
 3. I § 58, stk. 5, ændres »Overfredningsnævnets«  

 til: »Naturklagenævnets«.
 § 100. I lov nr. 302 af 9. juni 1982 om vandløb, som senest ændret  

 ved § 14 i lov nr. 138 af 7. marts 1990, foretages følgende ændringer:
 1. Efter § 7 indsættes som ny paragraf:
» § 7 a.
Vandløbsmyndighedens tilladelse eller godkendelse  

 efter denne lov kræves ikke til udførelse af foranstaltninger, som er påbudt  

 i en fredning efter lov om naturbeskyttelse.
Spørgsmål om erstatning i  

 anledning af sådanne foranstaltninger afgøres efter reglerne i lov om  

 naturbeskyttelse.« 2. § 69 affattes således:
 » § 69. Dyrkning, jordbehandling, plantning, jf. dog § 34,  

 terrænændring, anbringelse af hegn, jf. dog § 29, og opførelse af bygværker  

 må ikke foretages i en bræmme på 2 m langs åbne vandløb og søer.
Stk. 2. Vandløbsmyndigheden kan i regulativer for offentlige  

 vandløb bestemme, at det i stk. 1 anførte skal overholdes for større arealer  

 end 2 m bræmmer ved åbne vandløb, samt fastsætte bredden af det areal, det er  

 nødvendigt at råde over ved maskinel udførelse af vedligeholdelsesarbejder i  

 henhold til § 31, stk. 1.« § 101. Regler, der er udstedt efter de bestemmelser, der er nævnt  

 i § 93, stk. 2, forbliver i kraft, indtil de afløses af regler udstedt efter  

 denne lov.
Overtrædelse af reglerne straffes efter de hidtil gældende regler.
 Stk. 2. Miljøministeren kan dog bestemme, at de efter stk. 1  

 opretholdte krav til fredningsplanernes tilvejebringelse og indhold kan  

 fraviges i særlige tilfælde.
Stk. 3. De bekendtgørelser om videnskabelige reservater, der er  

 udstedt i henhold til den hidtidige lovgivning, forbliver i kraft, indtil de  

 ophæves eller ophører.
Bekendtgørelserne kan forlænges.
 Stk. 4. Frikommuneforsøg, der er godkendt efter de regler, der er  

 nævnt i § 95, forbliver i kraft.
§ 102. Afgørelser efter de regler, der er nævnt i § 93, stk. 2, og  

 § 101, bevarer deres gyldighed, indtil der efter loven eller regler udstedt  

 efter loven træffes nye afgørelser.
Overtrædelser af afgørelserne straffes  

 efter de hidtil gældende regler.
 Stk. 2. Kendelser om begrænsninger i almenhedens færdsel på  

 strandbredden, som er truffet efter § 23, stk. 3, i bekendtgørelse nr. 194 af  

 16. juni 1961 af lov om naturfredning, bevarer deres gyldighed, indtil der  

 efter loven eller regler udstedt efter loven træffes nye afgørelser.
 § 103. Sager om tilladelser efter lov om naturfredning, jf.  

 lovbekendtgørelse nr. 530 af 10. oktober 1984, der er modtaget af amtsrådet  

 før denne lovs ikrafttræden, færdigbehandles efter de hidtil gældende regler.  

 Dog gælder § 66, stk. 2, også for sådanne tilladelser.
Stk. 2. Den påtaleret, der i tinglyste byggelinie- og  

 fredningsservitutter i henhold til lov nr. 595 af 13. november 1940 om  

 stianlæg m.v. i Københavnsegnens grønne områder tilkommer statslige  

 myndigheder, tilkommer amtsrådet.
Det samme gælder de beføjelser, som efter  

 deklarationer og overenskomster i henhold til den lov, der er nævnt i stk. 1,  

 tilkommer statslige myndigheder.
 Stk. 3. De beføjelser, der tilkommer Naturfredningsrådet i henhold  

 til lovgivningen, fredningskendelser m.v., tilkommer miljøministeren.  

 Miljøministeren kan dog bestemme, at beføjelserne eller bestemte typer af  

 beføjelser skal udøves af andre myndigheder eller institutioner, herunder råd  

 nedsat efter § 64, stk. 1.
Stk. 4. De beføjelser, der tilkommer fredningsnævn i tidligere  

 afgørelser om bygge- og beskyttelseslinier, offentlighedens adgang og  

 friluftsreklamer, tilkommer amtsrådet.
De beføjelser, som tilkommer  

 Overfredningsnævnet, tilkommer Naturklagenævnet.
§ 104. De hidtidige fredningsnævn og Overfredningsnævnet  

 opretholdes i indtil et år efter denne lovs ikrafttræden til at  

 færdigbehandle verserende sager efter de hidtil gældende regler.
Er en sådan  

 sag da ikke afgjort af nævnet, overgår sagen til den myndighed, der skulle  

 træffe afgørelse i sagen, såfremt den var påbegyndt efter denne lovs  

 ikrafttræden.
Sagen behandles og afgøres herefter i overensstemmelse med  

 reglerne i denne lov og regler, der udstedes efter loven.
Stk. 2. Skønner et af de hidtidige fredningsnævn eller  

 Overfredningsnævnet, at en verserende sag ikke kan afgøres af nævnet inden et  

 år efter lovens ikrafttræden, kan nævnet straks henskyde sagen til den i stk.  

 1, 2. pkt., nævnte myndighed.
Stk. 1, 3. pkt., finder herefter anvendelse.
 Stk. 3. Fredningsnævnets afgørelse i en sag, der er omfattet af  

 stk. 1, 1. pkt., kan påklages efter bestemmelserne i denne lov.
 Stk. 4. Overfredningsnævnets afgørelse af erstatningsspørgsmål i  

 en sag, der er omfattet af stk. 1, 1. pkt., kan påklages til  

 Taksationskommissionen efter bestemmelserne i denne lov.
 Stk. 5. Miljøministeren kan i øvrigt fastsætte nærmere  

 overgangsregler for behandlingen af verserende sager.
 § 105. Loven gælder ikke for Færøerne og Grønland.
Bilag Bilag til lov om naturbeskyttelse Kapitel 1: Følgende fortidsmindetyper er omfattet af beskyttelsen i  

 henhold til lovens § 12, hvis de er synlige i terrænet:
 1. Høje, røser.
 2. Stengrave, dysser, jættestuer.
 3. Skibssætninger.
 4. Ubebyggede voldsteder og værfter.
 5. Forsvarsanlæg.
 6. Ødekirkegårde.
 7. Ruiner.
 8. Runesten, bautasten.
 9. Sten med helleristninger.
 10. Kors, milepæle, vildtbanesten og lignende.
 Fortidsminder, der er omfattet af kapitel 1, har beskyttelseslinie i  

 henhold til lovens § 18, stk. 1, bortset fra nr. 10. Kors, milepæle,  

 vildtbanesten og lignende.
 Kapitel 2: Følgende fortidsmindetyper er kun omfattet af  

 beskyttelsen i henhold til lovens § 12, når ejeren har modtaget meddelelse om  

 deres tilstedeværelse:
 1. Mølleanlæg.
 2. Dæmninger.
 3. Bro- og vejanlæg.
 4. Stenvolde, stenrækker.
 5. Bebyggede voldsteder og værfter.
 6. Helligkilder.
 7. Kanaler.
 8. Anlæg ved eller i søer, åer og moser.
 9. Bopladser.
 Fortidsminder, der er omfattet af kapitel 2, har beskyttelseslinie i  

 henhold til lovens § 18, stk. 1.
 Kapitel 3: Følgende fortidsmindetyper er kun omfattet af  

 beskyttelsen i henhold til lovens § 12, når ejeren har modtaget meddelelse om  

 deres tilstedeværelse:
 1. Fortidsminder omfattet af kapitel 1, som ikke er synlige i terrænet.
 2. Sten og træer, hvortil der er knyttet folketro, historisk overlevering  

 eller kulturhistorisk tradition.
 3. Krigergrave.
 4. Mindesmærker.
 5. Sten- og jorddiger.
 6. Agerspor.
 7. Fangstgruber.
 8. Sten- og grenkast.
 Fortidsminder, der er omfattet af kapitel 3, har ikke beskyttelseslinie i  

 henhold til lovens § 18, stk. 1, jf. § 18, stk. 3.
