Nr LSF 132 Forslag til Beredskabsloven Fremsat af indenrigsministeren (Thor Pedersen) den 2. december 1992 Vedtaget ved tredjebehandling den 18. december 1992 Lov nr. 1054 af 23/12/1992 Kapitel 1 Indledende bestemmelser § 1. Redningsberedskabets opgave er at forebygge, begrænse og  

 afhjælpe skader på personer, ejendom og miljøet ved ulykker og katastrofer,  

 herunder krigshandlinger, eller overhængende fare herfor.
Stk. 2. Redningsberedskabet omfatter det statslige  

 redningsberedskab, herunder det statslige regionale redningsberedskab, og det  

 kommunale redningsberedskab.
Under krise eller krig indgår det statslige  

 lokale redningsberedskab og sygehusberedskabet i redningsberedskabet.
 § 2. Det civile beredskabs opgave er at planlægge og træffe  

 foranstaltninger med henblik på under krise eller krig at videreføre  

 samfundets funktioner samt at yde støtte til landets samlede forsvar.
 § 3. Indenrigsministeren kan bestemme, at redningsberedskabet skal  

 indsættes i udlandet i fredstid i tilfælde af katastrofer, der medfører  

 alvorlig skade på eller udgør en overhængende fare for personer, ejendom  

 eller miljøet.
Kapitel 2 Det statslige redningsberedskab § 4. Indenrigsministeren er øverste administrative myndighed for  

 det statslige redningsberedskab.
Stk. 2. Indenrigsministeren fører tilsyn med det kommunale  

 redningsberedskab.
Indenrigsministeren kan bemyndige Beredskabsstyrelsen til  

 at udøve tilsynet, herunder til at foretage prøvealarmering af  

 redningsberedskabet.
Indenrigsministeren kan fastsætte nærmere regler herom.
Stk. 3. Indenrigsministeren nedsætter et redningsråd, der rådgiver  

 indenrigsministeren i spørgsmål om det kommunale redningsberedskab og  

 foretager prøvealarmering af det statslige regionale og det kommunale  

 redningsberedskab.
Redningsrådet består af 8 medlemmer, hvoraf 3 medlemmer  

 udpeges af Kommunernes Landsforening, 1 medlem udpeges af Københavns og  

 Frederiksberg Kommuner i fællesskab, 1 medlem udpeges af justitsministeren,  

 medens indenrigsministeren udpeger 3 medlemmer.
I sager vedrørende tekniske  

 og personalemæssige spørgsmål tilforordnes rådet 1 repræsentant for den  

 organisation, der repræsenterer de kommunale beredskabschefer, 1 repræsentant  

 for de private redningsvæsener, jf. § 13, stk. 1, og 1 repræsentant for  

 personalet i de kommunale redningsberedskaber.
 Stk. 4. Blandt rådets medlemmer udnævner indenrigsministeren  

 formand og næstformand, hvoraf den ene skal være en af repræsentanterne for  

 Kommunernes Landsforening.
 Stk. 5. Indenrigsministeren afholder udgifterne ved Redningsrådets  

 virksomhed.
 § 5. Beredskabsstyrelsen leder det statslige redningsberedskab og  

 rådgiver myndighederne i spørgsmål om redningsberedskabet og det civile  

 beredskab.
 Stk. 2. Indenrigsministeren fastsætter regler for  

 redningsberedskabets organisation i tilfælde af uheld i nukleare anlæg,  

 herunder om opgavefordelingen og samarbejdet mellem henholdsvis det statslige  

 redningsberedskab og det kommunale redningsberedskab og med hensyn til  

 redningsberedskabets virke i forhold til de øvrige myndigheder, der har  

 opgaver i beredskabet.
 § 6. Indenrigsministeren kan indgå aftale med foreninger,  

 organisationer og private personer om, at disse bistår ved udførelsen af  

 opgaver inden for det statslige redningsberedskab.
 § 7. Det statslige regionale redningsberedskab skal yde assistance  

 til det kommunale redningsberedskab, hvis det skønnes påkrævet på grund af  

 karakteren eller omfanget af en ulykke eller en katastrofe, herunder  

 krigshandlinger.
 § 8. Beredskabsstyrelsen kan indgå aftale med offentlige  

 myndigheder, virksomheder og andre, der har ansvar for beredskab og indsats  

 eller opretholdelse af vigtige samfundsfunktioner i tilfælde af ulykker eller  

 katastrofer, om, at det statslige regionale redningsberedskab varetager  

 opgaver for eller yder bistand til disse.
Kapitel 3 Det kommunale redningsberedskab Organisation § 9. Det kommunale redningsberedskab hører under  

 kommunalbestyrelsen.
 Stk. 2. Kommunalbestyrelsen skal nedsætte en beredskabskommission  

 til at varetage den umiddelbare forvaltning af redningsberedskabet.  

 Kommunalbestyrelsen træffer bestemmelse om kommissionens sammensætning.  

 Kommissionen, hvis medlemstal skal være ulige, skal bestå af borgmesteren,  

 der er formand, politimesteren og et flertal valgt af kommunalbestyrelsen.  

 Kommunalbestyrelsen kan i særlige tilfælde med indenrigsministerens samtykke  

 udpege et andet medlem af kommunalbestyrelsen end borgmesteren til at  

 indtræde som formand for beredskabskommissionen.
 Stk. 3. Reglerne i § 11, stk. 1, § 20, stk. 1-3 og 5, § 21, § 22,  

 § 28, § 29, stk. 1, 2 og 4, § 61, stk. 1 -5, og § 61 b, stk. 1, i lov om  

 kommunernes styrelse finder tilsvarende anvendelse på beredskabskommissionen  

 og dens medlemmer.
Stk. 4. Kommunalbestyrelsen, jf. stk. 2 og § 11, stk. 1, eller den  

 fælles beredskabskommission, jf. § 10, stk. 2, og § 11, stk. 2, kan beslutte,  

 at der ydes beredskabskommissionens medlemmer diæter, erstatning for  

 dokumenteret tabt arbejdsfortjeneste og befordringsgodtgørelse m.v. efter  

 reglerne i § 16 i lov om kommunernes styrelse.
En beslutning efter 1. pkt.  

 skal omfatte alle medlemmer af beredskabskommissionen.
Dog kan  

 kommunalbestyrelsesmedlemmer, der modtager tillægsvederlag efter § 16 a i den  

 kommunale styrelseslov, og borgmestre og magistratsmedlemmer ikke modtage  

 diæter, ligesom kommunalt og statsligt ansatte ikke kan modtage diæter, når  

 varetagelsen af hvervet er et led i de pågældendes embedsgerning.
 § 10 . To eller flere kommunalbestyrelser kan samordne deres  

 redningsberedskab.
Stk. 2. Kommuner, der samordner deres redningsberedskab, skal  

 nedsætte en fælles beredskabskommission til at varetage de opgaver, som  

 kommunalbestyrelserne henlægger til denne.
Beredskabskommissionen skal bestå  

 af et ulige antal medlemmer, herunder borgmestrene i de deltagende kommuner  

 og politimesteren.
Kommunalbestyrelsen kan i særlige tilfælde med  

 indenrigsministerens samtykke udpege et andet medlem af kommunalbestyrelsen  

 end borgmesteren til at indtræde i den fælles beredskabskommission.
 Stk. 3. Samordning af kommuners redningsberedskab skal godkendes  

 af den kommunale tilsynsmyndighed, jf. § 60 i lov om kommunernes styrelse.
 Stk. 4. Indenrigsministeren kan fastsætte nærmere regler for  

 kommuners samordning af deres redningsberedskab.
§ 11. Kommunalbestyrelserne i Københavns og Frederiksberg  

 Kommuner, kommunalbestyrelserne i Københavns Amt og Københavns Amtsråd skal  

 samordne opgaver inden for redningsberedskabet.
Opgaver, der ikke er omfattet  

 af samordningen, skal varetages af kommunalbestyrelsen eller af en  

 beredskabskommission, der er nedsat i overensstemmelse med reglerne i § 9,  

 stk. 2.
Stk. 2. Samordningen efter stk. 1 skal godkendes af  

 indenrigsministeren, som i tilfælde af uenighed mellem kommunalbestyrelserne  

 fastsætter samordningens indhold.
De opgaver, der er omfattet af  

 samordningen, varetages af en fælles beredskabskommission, hvis sammensætning  

 fastsættes af indenrigsministeren.
 Stk. 3. Indenrigsministeren kan godkende, at Frederiksborg og  

 Roskilde Amtsråd samt kommunalbestyrelser i Frederiksborg og Roskilde Amter  

 tilslutter sig samordningen efter stk. 1.
Opgaver § 12. Det kommunale redningsberedskab skal kunne yde en forsvarlig  

 indsats mod skader på personer, ejendom og miljøet ved ulykker og  

 katastrofer, herunder krigshandlinger.
Redningsberedskabet skal endvidere  

 kunne modtage, indkvartere og forpleje evakuerede og andre nødstedte.
 Stk. 2. Indenrigsministeren kan bestemme, at redningsberedskabet i  

 visse kommuner tillige skal kunne yde en øjeblikkelig og mere omfattende  

 indsats mod følgerne af krigshandlinger.
 Stk. 3. Indenrigsministeren kan bestemme, at redningsberedskabet i  

 visse kommuner skal kunne yde en udvidet assistance til andre kommuners  

 redningsberedskab, hvis det skønnes påkrævet på grund af karakteren eller  

 omfanget af en ulykke eller katastrofe, herunder krigshandlinger.  

 Indenrigsministeren fastsætter regler om udgiftsfordelingen mellem staten og  

 de pågældende kommuner.
 Stk. 4. Indenrigsministeren kan bestemme, at kommunalbestyrelsen  

 skal varetage andre beredskabsopgaver end dem, der er nævnt i stk. 1-3.
§ 13. Kommunalbestyrelsen kan indgå aftale med en anden  

 kommunalbestyrelse, med private redningsvæsener eller med andre om at udføre  

 opgaver inden for kommunens redningsberedskab.
Aftalen skal godkendes af  

 Beredskabsstyrelsen.
Kommunalbestyrelsen kan endvidere indgå aftale med  

 Beredskabsstyrelsen om, at det statslige regionale redningsberedskab udfører  

 opgaver inden for kommunens redningsberedskab.
 Stk. 2. Kommunalbestyrelsen kan indgå aftale med foreninger,  

 organisationer og private personer om, at disse bistår ved udførelsen af  

 opgaver inden for kommunens redningsberedskab.
 § 14. Indenrigsministeren fastsætter regler om  

 redningsberedskabets organisation, virksomhed, materiel og dimensionering.
 § 15. Kommunalbestyrelsen skal sørge for, at der er tilstrækkelig  

 vandforsyning til brandslukning.
 Stk. 2. Indenrigsministeren fastsætter regler om vandforsyningen  

 til brandslukning.
Kapitel 4 Indsættelse af redningsberedskabet § 16. Indenrigsministeren fastsætter regler om den tekniske  

 ledelse af indsatsen på skadestedet.
 § 17. Den samlede indsats ved større fredstidsskader koordineres i  

 øvrigt af politimesteren, jf. retsplejelovens § 108.
 Stk. 2. I forbindelse med indsættelse af redningsberedskabet skal  

 politimesteren i fornødent omfang sørge for varsling, afspærring, evakuering  

 og andre nødvendige foranstaltninger.
 § 18. Indenrigsministeren eller en kommunalbestyrelse kan kræve en  

 anden kommunes redningsberedskab (mellemkommunal bistand) eller private  

 redningsvæsener stillet til rådighed for kommunens redningsberedskab.
 Stk. 2. Den tekniske leder af indsatsen på skadestedet skal  

 tilkalde assistance fra en anden kommunes redningsberedskab, det statslige  

 regionale redningsberedskab eller private redningsvæsener, hvis det skønnes  

 påkrævet på grund af ulykkens karakter og omfang.
 Stk. 3. Indenrigsministeren fastsætter regler om bistand efter  

 stk. 1 og stk. 2, herunder om betaling for bistanden.
 § 19. Indenrigsministeren kan fastsætte regler om, at staten i  

 særlige tilfælde deltager i udgifterne i forbindelse med indsættelse af det  

 kommunale redningsberedskab.
 § 20. Redningsberedskabet kan kræve private redskaber og  

 transportmidler af enhver art samt fornødent betjeningsmandskab stillet til  

 rådighed for indsatsen.
 Stk. 2. Den, der i henhold til stk. 1 har stillet redskaber eller  

 transportmidler til rådighed, har ret til erstatning af kommunen for afsavn  

 af materiel og for den skade, materiellet har lidt.
 § 21. Redningsberedskabet har i forbindelse med indsatsen ret til  

 i fornødent omfang at skaffe sig adgang til privat ejendom, om nødvendigt ved  

 at gennembryde og fjerne hindringer.
 Stk. 2. Redningsberedskabet har ret til at nedrive bygninger eller  

 fjerne beplantninger, hvis den tekniske leder af indsatsen på skadestedet  

 finder det nødvendigt for at standse skadens udbredelse.
Stk. 3. Den skade, som redningsberedskabet forvolder ved  

 brandslukning, betragtes som brandskade.
Rammer skaden marker, haver eller  

 beplantninger, der tilhører tredjemand, erstattes skaden dog af kommunen.
 § 22. Redningsberedskabet har under indsats ret til at bruge det  

 vand, der findes i brønde, vandledninger og andre vandsteder.
§ 23. Redningsberedskabet skal under indsats være opmærksom på,  

 hvad der kan have givet anledning til ulykken eller katastrofen.
Finder  

 redningsberedskabet mistænkelige spor, skal politiet straks underrettes og  

 beviset så vidt muligt sikres.
Kapitel 5 Planlægning m.v.
 § 24. De enkelte ministre skal hver inden for deres område  

 planlægge og træffe foranstaltninger til udførelse af opgaver inden for det  

 civile beredskab, jf. § 2.
 Stk. 2. Indenrigsministeren koordinerer planlægningen vedrørende  

 det civile beredskab og de deraf følgende foranstaltninger, jf. stk. 1, og  

 gennemfører den del af planlægningen, der ikke påhviler andre myndigheder.
 § 25. Kommunalbestyrelsen skal udarbejde en samlet plan for  

 kommunens redningsberedskab og civile beredskab.
 Stk. 2. Amtsrådet skal udarbejde en samlet plan for amtskommunens  

 civile beredskab.
 Stk. 3. De planer, der er nævnt i stk. 1 og 2, skal revideres i  

 det omfang, udviklingen gør dette nødvendigt, dog mindst een gang i hver  

 kommunal valgperiode.
 Stk. 4. Planer og revisioner heraf indsendes til  

 Beredskabsstyrelsen.
 § 26. Indenrigsministeren fastsætter vejledende retningslinier for  

 udarbejdelse af de planer, der er nævnt i § 25.
 § 27. De enkelte ministre fastsætter hver inden for deres område  

 vejledende retningslinier for amtskommunernes og kommunernes civile  

 beredskabsplanlægning, jf. § 25, stk. 1 og 2.
 § 28. Vedkommende minister kan pålægge offentlige myndigheder og  

 offentlige og private virksomheder og institutioner at yde bistand ved  

 planlægningen eller udførelsen af opgaver inden for det civile beredskab.
 Stk. 2. Vedkommende minister kan pålægge offentlige og private  

 virksomheder og institutioner at træffe særlige foranstaltninger for så vidt  

 angår varer, tjenesteydelser, produktionsmidler m.v. inden for deres normale  

 virksomhed, hvis dette er påkrævet af hensyn til udførelsen af opgaver inden  

 for det civile beredskab.
 Stk. 3. Inden et pålæg gives i henhold til stk. 1 eller 2, skal  

 der forhandles med de pågældende virksomheder eller institutioner eller med  

 disses organisationer om pålæggets omfang og de nærmere regler for dets  

 gennemførelse, herunder om eventuel erstatning fra staten, jf. stk. 4.
Stk. 4. Medfører et pålæg afgivet i henhold til stk. 1 eller 2  

 økonomisk tab for en virksomhed eller institution, er staten  

 erstatningsansvarlig efter lovgivningens almindelige regler.
Erstatning kan  

 ikke kræves, hvis de omkostninger, der er forbundet med pålæggets  

 gennemførelse, kan dækkes ved indkalkulering i vedkommende vares eller  

 tjenesteydelses pris.
De pågældende virksomheder eller institutioner må ikke  

 derved stilles mindre gunstigt end andre i samme branche.
 Stk. 5. Erstatning ansættes i mangel af mindelig overenskomst i  

 overensstemmelse med regler, der fastsættes af indenrigsministeren.
Kapitel 6 Beredskabets organisation under krise eller krig § 29. Indenrigsministeren fastsætter regler om 1) redningsberedskabets organisation, 2) landets inddeling i rednings- og civilregioner, deres opgaver, deres  

 sammensætning og ledelsen af disse og 3) opgavefordelingen og samarbejdet mellem det statslige  

 redningsberedskab, det kommunale redningsberedskab og de myndigheder, der er  

 ansvarlige for sygehusberedskabet.
 § 30. Det statslige lokale redningsberedskab hører under  

 politimesteren.
 Stk. 2. Politimesteren varetager under krise eller krig efter  

 regler, der fastsættes af indenrigsministeren, følgende opgaver:
1) evakuering, 2) varsling af civilbefolkningen, 3) afspærring og bevogtning i forbindelse med udførelsen af  

 redningsberedskabets opgaver, 4) tilsyn med mørklægning og 5) andre beredskabsopgaver, som efter forhandling med justitsministeren  

 henlægges til politiet.
 Stk. 3. Indenrigsministeren bestemmer, hvem der varetager  

 opgaverne efter stk. 2 i de politikredse, hvor det kommunale  

 redningsberedskab er samordnet efter §§ 10 og 11.
 § 31. De enkelte ministre bestemmer, i hvilket omfang de  

 beføjelser, der kan udøves af centrale forvaltningsmyndigheder, under krise  

 eller krig skal kunne udøves af forvaltningsorganer, der udpeges dertil.
 § 32. En amtskommunes eller kommunes ressourcer inden for det  

 civile beredskab kan af indenrigsministeren eller forvaltningsorganer, som  

 ministeren udpeger hertil, under krise eller krig kræves stillet til rådighed  

 for en anden amtskommunes eller kommunes civile beredskab.  

 Indenrigsministeren kan fastsætte nærmere regler herom.
Kapitel 7 Forebyggende foranstaltninger m.v.
§ 33. Indenrigsministeren fastsætter regler om 1) placering, indretning og brug af virksomheder, hvor der opbevares,  

 anvendes eller fremstilles faste, flydende eller luftformige brandfarlige  

 eller eksplosive stoffer og andre stoffer, der i forbindelse med brand eller  

 anden skade kan medføre en risiko for personer, ejendom eller miljøet, og 2) opbevaring og brug af faste, flydende eller luftformige brandfarlige  

 eller eksplosive stoffer.
Stk. 2. Indenrigsministeren fastsætter regler om 1) brug af ild og lys og 2) foranstaltninger, der er nødvendige til at forebygge eller formindske  

 brandfare og til at sikre forsvarlige rednings- og slukningsmuligheder i  

 tilfælde af brand.
 Stk. 3. Indenrigsministeren fastsætter regler om de  

 foranstaltninger, der skal iværksættes for at imødegå virkningerne af uheld i  

 nukleare anlæg.
 § 34. Kommunalbestyrelsen skal godkende oprettelse, væsentlige  

 ombygninger, udvidelser eller forandringer i driften af virksomheder i det  

 omfang, der er fastsat regler herom i medfør af § 33, stk. 1.
 Stk. 2. Kommunalbestyrelsen kan i øvrigt bestemme, at bygninger og  

 grundarealer skal indrettes og benyttes på en sådan måde, at risikoen for  

 brandfare formindskes mest muligt, og at forsvarlige rednings- og  

 slukningsmuligheder sikres bedst muligt.
 § 35. Kommunalbestyrelsen kan bestemme, at der skal træffes  

 foranstaltninger i det omfang, der fastsættes regler herom i medfør af § 33,  

 stk. 2, nr. 2.
Stk. 2. Kommunalbestyrelsen kan i øvrigt bestemme, at der for  

 bygninger og grundarealer, 1) hvor der er særlig brandfarlige forhold, 2) hvor der samles mange mennesker, eller 3) hvor store værdier er udsat for ødelæggelse, skal træffes driftsmæssige foranstaltninger til at forebygge eller  

 formindske brandfaren og til at sikre forsvarlige rednings- og  

 slukningsmuligheder i tilfælde af brand.
 Stk. 3. Kommunalbestyrelsen kan bestemme, at der skal udsættes  

 brandvagt ved benyttelse af forsamlingslokaler og lignende, og at arrangøren  

 skal betale herfor.
 § 36. Indenrigsministeren fastsætter regler om brandsyn af  

 virksomheder, af fredede bygninger, af bygninger, hvor mange mennesker  

 samles, og af brandfarlige bygninger og oplag, herunder om pålæg om  

 afhjælpning af eventuelle mangler.
 Stk. 2. Indenrigsministeren kan efter forhandling med  

 forsvarsministeren bestemme, at brandsyn for forsvarets etablissementer  

 ordnes på særlig måde.
 § 37. Kommunalbestyrelsen kan efter regler, der fastsættes af  

 indenrigsministeren, pålægge offentlige myndigheder og offentlige og private  

 virksomheder og institutioner at træffe foranstaltninger til deres  

 beskyttelse under krise eller krig (bedriftværn). Udgifterne afholdes af den,  

 der pålægges at træffe de nævnte foranstaltninger.
 Stk. 2. Kommunalbestyrelsen fører tilsyn med bedriftværn.
Kapitel 8 Ekspropriation § 38. Indenrigsministeren eller den, ministeren bemyndiger dertil,  

 kan til brug for redningsberedskabet iværksætte ekspropriation af privat  

 ejendom, herunder befordringsmidler.
 Stk. 2. Vedkommende minister kan iværksætte eller for så vidt  

 angår ikkestatslige foranstaltninger tillade, at der iværksættes  

 ekspropriation af fast ejendom til brug for udførelsen af civile  

 beredskabsopgaver.
 Stk. 3. Ved ekspropriation kan der erhverves ejendomsret eller  

 brugsret eller pålægges rådighedsindskrænkninger.
 Stk. 4. Under krise eller krig kan indenrigsministeren eller den,  

 ministeren bemyndiger dertil, uden retskendelse iværksætte beslaglæggelse med  

 henblik på ekspropriation.
Stk. 5. I mangel af mindelig overenskomst afgør  

 taksationsmyndighederne efter lov om offentlige veje spørgsmålet om  

 erstatning for ekspropriation.
Ved ekspropriation af andet end fast ejendom  

 anvendes loven tilsvarende.
 Stk. 6. En taksationskommissions afgørelse kan ikke indbringes for  

 domstolene, før muligheden for prøvelse ved overtaksationskommission er  

 udtømt.
 Stk. 7. Indenrigsministeren fastsætter regler om ekspropriationens  

 gennemførelse og om sagens behandling for taksationsmyndighederne.
Kapitel 9 Påbud m.v.
§ 39. Den, der opdager en brand eller omstændigheder, som viser,  

 at der er overhængende fare for brand, skal straks underrette dem, der er  

 udsat for fare, og alarmere redningsberedskabet.
Den pågældende skal  

 endvidere søge at dæmpe ilden eller afværge faren.
 § 40. Enhver skal ved brand yde den hjælp, den pågældende formår.
 Stk. 2. Den, der er til stede ved en brand, skal på anmodning af  

 redningsberedskabet deltage i rednings- og slukningsarbejdet.
 Stk. 3. Den, der i henhold til stk. 1 og 2 har deltaget i  

 rednings- og slukningsarbejdet, har ret til erstatning af kommunen for  

 dokumenteret tabt arbejdsfortjeneste.
 § 41. Enhver skal rette sig efter de påbud, der udstedes af  

 redningsberedskabet.
 Stk. 2. Enhver skal overholde afspærringer i forbindelse med en  

 indsats og efterkomme politiets eller redningsberedskabets opfordring til at  

 forlade det afspærrede område eller vejene hertil.
 Stk. 3. Enhver skal ved ordre om evakuering inden for de givne  

 frister forlade opholdsstedet og begive sig ad de anviste veje til de  

 udpegede indkvarteringsområder.
 § 42. Enhver skal på anmodning af redningsberedskabet stille sin  

 bolig eller andre lokaler til rådighed for de evakuerede og bespise dem i  

 nødvendigt omfang.
 Stk. 2. Indenrigsministeren fastsætter den godtgørelse, der skal  

 ydes herfor.
 § 43. Indkvarteringslovens regler om ekstraordinær indkvartering  

 anvendes tilsvarende for personel i redningsberedskabet.
 Stk. 2. Indenrigsministeren fastsætter regler om de  

 indkvarteringsydelser, der kan kræves efter stk. 1, og om den godtgørelse,  

 der skal ydes herfor.
 § 44 . Ved ordre om mørklægning skal enhver straks gennemføre  

 denne i det omfang, der fastsættes af myndighederne.
 Stk. 2. Ansvaret for og udgifterne ved mørklægning påhviler den,  

 der som ejer, lejer eller bruger har rådighed over lyskilden.
 § 45. Vedkommende minister kan pålægge enhver pligt til at meddele  

 oplysninger, der er nødvendige for planlægningen af det civile beredskab.
 § 46. Beredskabsstyrelsen kan hos enhver kræve oplysning om,  

 hvilke beredskabsforanstaltninger der er udført eller agtes udført, samt i  

 øvrigt oplysninger, som skønnes nødvendige til udførelsen af opgaver i  

 forbindelse med redningsberedskabet.
§ 47. Teleselskaberne skal bistå ved alarmering af  

 redningsberedskabet.
Indenrigsministeren kan fastsætte regler herom efter  

 forhandling med kommunikationsministeren.
Kapitel 10 Personelbestemmelser Almindelige bestemmelser § 48. Indenrigsministeren fastsætter regler for uddannelsen af  

 redningsberedskabets personel, herunder om udgiftsfordelingen mellem staten  

 og kommunerne.
 § 49 . Indenrigsministeren kan bestemme, at personel, der har  

 pligt til at medvirke i det indenlandske redningsberedskab, skal indsættes i  

 udlandet, jf. § 3.
 § 50. Under krise eller krig kan personellet i redningsberedskabet  

 ikke ved opsigelse bringe deres pligt til at gøre tjeneste i  

 redningsberedskabet til ophør.
 Stk. 2. Afskedigede befalingsmænd, der ikke på anden måde er  

 forpligtet over for redningsberedskabet, står under krise eller krig til  

 rådighed for redningsberedskabet indtil udløbet af det år, i hvilket de  

 fylder 65 år.
 Stk. 3. Indenrigsministeren kan fastsætte regler om overførsel af  

 personel inden for redningsberedskabet til andre dele af redningsberedskabet.
Frivillige § 51. Indenrigsministeren fastsætter regler for uddannelse af det  

 personel, der ikke aflønnes for deres deltagelse i redningsberedskabet  

 (frivillige), herunder om ydelser til de frivillige og udgiftsfordelingen  

 mellem staten og kommunerne.
 Stk. 2. Indenrigsministeren fastsætter de opgaver, der kan løses  

 af frivillige i det statslige redningsberedskab.
 Stk. 3. Kommunalbestyrelsen fastsætter de opgaver, der kan løses  

 af frivillige i kommunens redningsberedskab og civile beredskab.
 Stk. 4. Under krise eller krig gælder §§ 60-66 også for  

 frivillige.
Værnepligtige § 52. Indenrigsministeren fastsætter antallet af værnepligtige,  

 der indkaldes til redningsberedskabet, og fastsætter regler om tjenestetidens  

 længde og tjenestens tilrettelæggelse.
 § 53. Værnepligtige i det statslige regionale redningsberedskab er  

 med hensyn til indkvartering, forplejning, beklædning, løn, fribefordring og  

 lignende undergivet regler, som svarer til dem, der gælder for hærens  

 værnepligtige.
 Stk. 2. For øvrige værnepligtige i redningsberedskabet kan  

 indenrigsministeren fastsætte regler om de forhold, der er nævnt i stk. 1.
§ 54. De værnepligtige står til rådighed for redningsberedskabet  

 indtil udløbet af det år, i hvilket de fylder 50 år.
Indenrigsministeren kan  

 fastsætte regler herom.
Kontraktansatte menige i det statslige regionale redningsberedskab § 55. For kontraktansatte menige i det statslige regionale  

 redningsberedskab kan indenrigsministeren fastsætte regler om uddannelse og  

 indkaldelse og om de forhold, der er nævnt i § 53, stk. 1. Personer, der er  

 eller har været kontraktansatte menige i det statslige regionale  

 redningsberedskab, står til rådighed for dette indtil udløbet af det år, i  

 hvilket de fylder 50 år, medmindre ministeren bestemmer andet.
Beredskabspligtige § 56. Den, der har bopæl eller ophold her i landet, kan fra og med  

 det år, i hvilket den pågældende fylder 16 år, til og med det år, i hvilket  

 den pågældende fylder 65 år, pålægges at gøre tjeneste i redningsberedskabet  

 (beredskabspligt), hvis særlige omstændigheder gør det påkrævet.  

 Indenrigsministeren kan fastsætte regler herom, herunder hvilke myndigheder  

 der kan pålægge beredskabspligt.
 Stk. 2. Den, der skal møde ved forsvaret i tilfælde af krise eller  

 krig, er ikke omfattet af stk. 1.
 § 57. Offentligt ansatte og ansatte i offentlige og private  

 virksomheder og institutioner skal udføre de opgaver inden for  

 redningsberedskabet og det civile beredskab, der pålægges dem.
 § 58. En afgørelse om, at der pålægges beredskabspligt efter § 56,  

 kan ikke indbringes for anden administrativ myndighed.
Fritagelse for mødepligt § 59. Forsvarsministeren bestemmer, hvem der kan fritages for  

 mødepligt ved forsvaret for at kunne indgå i redningsberedskabet eller  

 forblive i andre vigtige samfundsfunktioner.
 Stk. 2. Indenrigsministeren bestemmer, hvem der kan fritages for  

 mødepligt ved redningsberedskabet for at kunne indgå i andre dele af  

 redningsberedskabet eller forblive i andre vigtige samfundsfunktioner.
 Stk. 3. Indenrigsministeren bestemmer, hvem der kan fritages for  

 mødepligt ved redningsberedskabet for at kunne gøre frivillig tjeneste i  

 hjemmeværnet.
Kapitel 11 Straffebestemmelser og disciplinarmidler Værnepligtige § 60. Medmindre disciplinarmidler anvendes, jf. § 62, straffes den  

 værnepligtige, der er indkaldt til tjeneste i redningsberedskabet, med bøde,  

 hæfte eller fængsel i indtil 1 år, hvis han 1) nægter at gøre tjeneste i redningsberedskabet, 2) udebliver eller uberettiget fjerner sig fra tjenestestedet, 3) ikke efterkommer en foresats tjenstlige befaling eller 4) i øvrigt undlader at efterkomme de pligter, som tjenesten medfører.
 Stk. 2. Under krig kan straffen stige til fængsel i indtil 2 år.
 Stk. 3. Enhver foresat i redningsberedskabet kan anholde en  

 værnepligtig, når denne ikke efterkommer den foresattes tjenstlige befaling  

 og det skønnes nødvendigt af hensyn til disciplinen at anholde ham.
§ 61. Indenrigsministeren bestemmer, i hvilket omfang  

 strafafsoning og ulovligt fravær skal medføre eftertjeneste eller  

 hjemsendelse med henblik på fornyet indkaldelse.
Eftertjenesten kan ikke  

 overstige afsoningstiden og den tid, den pågældende har været ulovligt  

 fraværende.
 Stk. 2. Den, der anden gang dømmes for at nægte at gøre tjeneste i  

 redningsberedskabet, jf. § 60, stk. 1, nr. 1, hjemsendes og kan ikke senere  

 indkaldes.
 § 62. I stedet for mindre straffe efter § 60 anvendes  

 disciplinarmidler, medmindre omstændighederne taler imod.
 Stk. 2. Disciplinarmidler kan ikke indbringes for domstolene.
 § 63. Som disciplinarmidler kan anvendes belæring,  

 tilrettevisning, arbejde og efterøvelse i en del af fritiden, fremstilling,  

 vagt eller anden tjeneste uden for orden, fratagelse af friheder samt  

 overflytning til anden tjeneste.
 Stk. 2. Medfører anvendelse af disciplinarmidler indgreb i  

 adgangen til at forlade tjenestestedet efter tjenestens ophør, må dette ikke  

 ske for længere perioder end 3 dage ad gangen med mindst 1 dags mellemrum  

 mellem perioderne, og anvendelsen må ikke udstrækkes ud over 14 dage.
 Stk. 3. Indenrigsministeren fastsætter regler om anvendelse af  

 disciplinarmidler, herunder regler om samtidig anvendelse af flere  

 disciplinarmidler.
 Stk. 4. Indenrigsministeren bestemmer, hvem der skal have  

 myndighed til at anvende disciplinarmidler, og omfanget af denne myndighed.
 § 64. Den, der er blevet pålagt et disciplinarmiddel, kan forlange  

 udståelsen udsat i indtil 2 gange 24 timer efter meddelelsen om  

 disciplinarmidlet.
 § 65. Den, der er blevet pålagt et disciplinarmiddel, kan forlange  

 sagen forelagt for et disciplinarnævn til afgørelse.
Stk. 2. Disciplinarnævnets afgørelse kan såvel af den, der er  

 blevet pålagt et disciplinarmiddel, som af den, der har pålagt  

 disciplinarmidlet, forlanges forelagt et ankenævn til afgørelse.
Ankenævnets  

 afgørelse kan ikke indbringes for domstolene eller indenrigsministeren.
 Stk. 3. Disciplinarnævnet består af en dommer som formand samt to  

 andre medlemmer, hvoraf den ene så vidt muligt skal være en talsmand og af  

 samme grad som den, der er blevet pålagt disciplinarmidlet, medens den anden  

 skal være dennes foranstående.
Stk. 4. Ankenævnet, der oprettes af indenrigsministeren, består af  

 en formand og to andre medlemmer.
Formanden skal være landsdommer eller  

 opfylde de almindelige betingelser for at kunne beskikkes som landsdommer.
De  

 øvrige medlemmer er en statsadvokat, der udpeges af justitsministeren, og en  

 advokat, der udpeges af Advokatrådet.
 Stk. 5. Indenrigsministeren fastsætter regler for udpegning af  

 disciplinarnævnets medlemmer og for disciplinarnævnets og ankenævnets  

 virksomhed.
 § 66. Indbringelse af et disciplinarmiddel for disciplinarnævnet  

 eller ankenævnet har ikke opsættende virkning på udståelsen, medmindre andet  

 bestemmes af vedkommende nævns formand.
Stk. 2. Et disciplinarmiddel skal indbringes for disciplinarnævnet  

 eller ankenævnet inden 4 uger efter, at klageren har fået meddelelse om  

 disciplinarmidlet henholdsvis om disciplinarnævnets afgørelse.
Vedkommende  

 nævns formand kan bestemme, at der skal ses bort fra overskridelse af  

 klagefristen, når der er særlig grund hertil.
Andet beredskabspersonel § 67. §§ 60-66 gælder også for befalingsmænd, befalingsmænd af  

 reserven og kontraktansatte menige i redningsberedskabet.
Disciplinarmidlerne  

 arbejde og efterøvelse i en del af fritiden, fremstilling, vagt eller anden  

 tjeneste uden for orden og fratagelse af friheder kan dog ikke anvendes på  

 befalingsmænd og befalingsmænd af reserven, medmindre de er elever på en af  

 redningsberedskabets skoler.
 Stk. 2. Under krise eller krig gælder §§ 60-66 også for civilt  

 ansatte og beredskabspligtige.
Øvrige straffebestemmelser § 68. Den, der under krise eller krig forsætligt misbruger eller  

 undlader at respektere det kendemærke, hvis anvendelse i henhold til en  

 mellemfolkelig overenskomst tiltrådt af Danmark er forbeholdt varetagelsen af  

 de opgaver, der i Danmark varetages af redningsberedskabet, straffes med  

 bøde, hæfte eller fængsel i indtil 12 år.
 § 69. Den, der, uden at forholdet falder ind under § 68,  

 uberettiget benytter redningsberedskabets kendetegn eller uniformer eller  

 benytter kendetegn eller uniformer, der har en sådan lighed med disse, at  

 forveksling let kan finde sted, straffes efter § 132 i straffeloven.
 Stk. 2. Med bøde eller hæfte straffes den, der uberettiget  

 benytter redningsberedskabets signaler eller benytter signaler, som har en  

 sådan lighed med disse, at en forveksling kan finde sted.
 Stk. 3. Under skærpende omstændigheder kan straffen efter stk. 2  

 stige til fængsel i indtil 2 år.
 § 70. Overtrædelse af § 39, § 40, stk. 1, eller § 41, stk. 2,  

 straffes med bøde eller hæfte, medmindre højere straf er hjemlet i den øvrige  

 lovgivning.
 Stk. 2. På samme måde straffes den, der undlader at efterkomme  

 påbud eller forbud i medfør af § 20, stk. 1, § 28, stk. 1 eller 2, § 34, stk.  

 2, § 35, § 40, stk. 2, § 41, § 42, stk. 1, § 44, stk. 1, § 45, § 46, § 49, §  

 56, stk. 1, eller § 57.
 Stk. 3. På samme måde som i stk. 1 og 2 straffes den, der uden  

 kommunalbestyrelsens godkendelse opretter eller foretager væsentlige  

 ombygninger, udvidelser eller forandringer i driften af virksomheder, jf. §  

 34, stk. 1.
 Stk. 4. Indenrigsministeren kan i forskrifter udstedt i medfør af  

 denne lov fastsætte straf af bøde, hæfte eller under skærpende omstændigheder  

 fængsel i indtil 2 år for overtrædelse af bestemmelserne i forskrifterne  

 eller for undladelse af at efterkomme påbud eller forbud heri.
Stk. 5. For overtrædelser, der begås af et selskab, en forening,  

 en selvejende institution eller lignende, kan der pålægges den juridiske  

 person som sådan bødeansvar.
Begås overtrædelsen af staten, en kommune eller  

 et kommunalt fællesskab, jf. § 60 i lov om kommunernes styrelse, kan der  

 pålægges staten, kommunen eller det kommunale fællesskab bødeansvar.
§ 71. Med bøde straffes 1) den, der ikke udviser tilbørlig forsigtighed med ild, lys, tændstikker,  

 aske, brandfarlige stoffer, og hvad der i øvrigt kan fremkalde eller befordre  

 brand, eller undlader at påse, at personer, der hører til den pågældendes  

 husstand eller virksomhed, udviser sådan forsigtighed, og 2) den, der som ejer eller bruger af elektriske anlæg eller andre lys-,  

 varme-, kraft- eller maskinanlæg, som kan fremkalde eller befordre brand,  

 benytter sådanne anlæg eller lader dem benytte, uanset at de ikke er i  

 forsvarlig stand.
Kapitel 12 Ændringer i anden lovgivning § 72. I værnepligtsloven, jf. lov nr. 213 af 30. maj 1980,  

 foretages følgende ændringer:
 1. I § 2, stk. 1 og 2, ændres  

 »civilforsvaret« til: »redningsberedskabet«.
 2. I § 21 ændres »civilforsvarskorpset« til:  

 »det statslige redningsberedskab«.
 3. I § 22 ændres »civilforsvaret« til:  

 »redningsberedskabet«.
 4. I § 24 ændres »civilforsvarskorpsets« til:  

 »det statslige redningsberedskabs«.
 § 73. I lov om værnepligtens opfyldelse ved civilt arbejde, jf.  

 lovbekendtgørelse nr. 588 af 8. september 1987, foretages følgende ændring:
 I § 5 ændres »civilforsvaret« til:  

 »redningsberedskabet«.
 § 74. I lov nr. 193 af 24. maj 1972 om fyrværkeri foretages  

 følgende ændringer:
 1. I § 1, stk. 1, ændres »justitsministeren« til:  

 »indenrigsministeren«.
 2. I § 2, stk. 2, § 3 og § 5 ændres  

 »Justitsministeren« til: »Indenrigsministeren«.
 3. I § 4, stk. 1, ændres »Statens  

 brandinspektion« til: »Beredskabsstyrelsen«.
 4. I § 5 ændres »statens brandinspektion« til  

 »Beredskabsstyrelsen«.
 § 75. I lov nr. 228 af 8. april 1992 om tilvejebringelse af  

 befordringsmidler til det militære forsvar og civilforsvaret foretages  

 følgende ændringer:
 I lovens titel, § 1, stk. 1, og § 4, stk. 3, 5. pkt., ændres  

 »civilforsvaret« til: »redningsberedskabet«.
§ 76. I lov om kommunernes styrelse, jf. lovbekendtgørelse nr. 483  

 af 21. juni 1991, som ændret ved § 38 i lov nr. 337 af 14. maj 1992, § 1 i  

 lov nr. 479 af 24. juni 1992 og § 5 i lov nr. 501 af 24. juni 1992, indsættes  

 som ny § 69:» § 69. Såfremt det under krise eller krig er umuligt at samle  

 kommunalbestyrelsen til møde, overtager økonomiudvalget de beføjelser, der  

 tilkommer kommunalbestyrelsen og dens udvalg.
I kommuner med  

 magistratsordning, jf. § 64, overtager magistraten kommunalbestyrelsens  

 beføjelser.
Stk. 2. Er det umuligt at samle økonomiudvalget til møde under  

 krise eller krig, styres kommunens anliggender af borgmesteren.
Er det i  

 kommuner med magistratsordning umuligt at samle magistraten til møde, styres  

 kommunen af borgmesteren.
Stk. 3. Meddelelse om anvendelse af reglerne i stk. 1 og 2 skal  

 snarest gives til indenrigsministeren.
Indenrigsministeren kan fastsætte  

 nærmere regler om kommunens styrelse under krise eller krig.« § 77. I lov om Københavns kommunes styrelse, jf. lovbekendtgørelse  

 nr. 484 af 21. juni 1991, som ændret ved § 39 i lov nr. 337 af 14. maj 1992,  

 § 2 i lov nr. 479 af 24. juni 1992 og § 6 i lov nr. 501 af 24. juni 1992,  

 indsættes efter § 53 a:» § 53 b . Såfremt det under krise eller krig er umuligt at samle  

 Borgerrepræsentationen til møde, overtager magistraten  

 Borgerrepræsentationens beføjelser.
 Stk. 2. Er det umuligt at samle magistraten til møde under krise  

 eller krig, styres kommunen af overborgmesteren.
Stk. 3. Meddelelse om anvendelse af reglerne i stk. 1 og 2 skal  

 snarest gives til indenrigsministeren.
Indenrigsministeren kan fastsætte  

 nærmere regler om kommunens styrelse under krise eller krig.« § 78. I lov om frikommuner, jf. lovbekendtgørelse nr. 644 af 12.  

 september 1991, som ændret ved lov nr. 940 af 27. december 1991, § 95 i lov  

 nr. 9 af 3. januar 1992, lov nr. 334 af 14. maj 1992 og § 4 i lov nr. 381 af  

 20. maj 1992, foretages følgende ændringer:
 § 18 d og § 47 ophæves.
Kapitel 13 Ikrafttrædelses- og overgangsbestemmelser § 79. Loven træder i kraft den 1. januar 1993.
 Stk. 2. Samtidig ophæves brandloven, jf. lovbekendtgørelse nr. 365  

 af 28. juli 1983, som ændret ved § 2 i lov nr. 270 af 2. maj 1990, lov om  

 civilforsvaret, jf. lovbekendtgørelse nr. 517 af 28. juli 1987, som ændret  

 ved § 3 i lov nr. 385 af 6. juni 1991, og lov om det civile beredskab, jf.  

 lovbekendtgørelse nr. 279 af 3. juni 1985, som ændret ved § 6 i lov nr. 192  

 af 29. marts 1989, jf. dog stk. 3 og 4.
 Stk. 3. Brandlovens kapitel 5 og § 33, stk. 1 og 2 samt stk. 4-8,  

 § 34 og § 35 forbliver dog i kraft, indtil de ophæves i medfør af § 4, jf. §  

 2, i lov nr. 270 af 2. maj 1990 om ændring af byggeloven, brandloven og  

 kommuneplanloven.
 Stk. 4. Tidspunktet for ophævelsen af brandlovens § 37, stk. 2, og  

 § 38 fastsættes af indenrigsministeren.
 Stk. 5. Administrative forskrifter udstedt i medfør af brandloven,  

 jf. stk. 2, og tidligere brandlovgivning forbliver i kraft, indtil de afløses  

 af regler udstedt i medfør af denne lov.
 Stk. 6. Administrative forskrifter udstedt i medfør af lov om  

 civilforsvaret, jf. stk. 2, og tidligere civilforsvarslovgivning forbliver i  

 kraft, indtil de afløses af regler udstedt i medfør af denne lov.
 Stk. 7. Administrative forskrifter udstedt i medfør af lov om det  

 civile beredskab, jf. stk. 2, forbliver i kraft, indtil de afløses af regler  

 udstedt i medfør af denne lov.
Stk 8. Overtrædelse af forskrifter, der er opretholdt i henhold  

 til stk. 5-7, straffes med bøde eller hæfte, medmindre højere straf er  

 hjemlet i den øvrige lovgivning.
Under særlige forhold kan straffen stige til  

 fængsel i indtil 2 år.
 § 80. Indenrigsministeren fastsætter regler for overdragelse til  

 kommunalbestyrelserne af lokale kommandocentraler og materiel m.v., som  

 staten har stillet til rådighed for det kommunale civilforsvar.
 § 81. Bedriftværn, der er etableret i henhold til den lovgivning,  

 der er gældende indtil 1. januar 1993, opretholdes, medmindre  

 kommunalbestyrelsen efter ansøgning træffer afgørelse om nedlæggelse af  

 disse.
 § 82. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske eller grønlandske forhold tilsiger.
Oprindeligt fremsat forslag Kapitel 1 Indledende bestemmelser § 1. Redningsberedskabets opgave er at forebygge, begrænse og  

 afhjælpe skader på personer, ejendom og miljøet ved ulykker og katastrofer,  

 herunder krigshandlinger, eller overhængende fare herfor.
Stk. 2. Redningsberedskabet omfatter det statslige  

 redningsberedskab, herunder det statslige regionale redningsberedskab, og det  

 kommunale redningsberedskab.
Under krise eller krig indgår det statslige  

 lokale redningsberedskab og sygehusberedskabet i redningsberedskabet.
 § 2. Det civile beredskabs opgave er at planlægge og træffe  

 foranstaltninger med henblik på under krise eller krig at videreføre  

 samfundets funktioner samt at yde støtte til landets samlede forsvar.
 § 3. Indenrigsministeren kan bestemme, at redningsberedskabet skal  

 indsættes i udlandet i fredstid i tilfælde af katastrofer, der medfører  

 alvorlig skade på eller udgør en overhængende fare for personer, ejendom  

 eller miljøet.
Kapitel 2 Det statslige redningsberedskab § 4. Indenrigsministeren er øverste administrative myndighed for  

 det statslige redningsberedskab.
Stk. 2. Indenrigsministeren fører tilsyn med det kommunale  

 redningsberedskab.
Indenrigsministeren kan bemyndige Beredskabsstyrelsen til  

 at udøve tilsynet, herunder til at foretage prøvealarmering af  

 redningsberedskabet.
Indenrigsministeren kan fastsætte nærmere regler herom.
Stk. 3. Indenrigsministeren nedsætter et redningsråd, der rådgiver  

 indenrigsministeren i spørgsmål om det kommunale redningsberedskab samt  

 foretager prøvealarmering af det statslige regionale og det kommunale  

 redningsberedskab.
Redningsrådet består af 8 medlemmer, hvoraf 3 medlemmer  

 udpeges af Kommunernes Landsforening, 1 medlem udpeges af Københavns og  

 Frederiksberg Kommuner i fællesskab, 1 medlem udpeges af justitsministeren,  

 medens indenrigsministeren udpeger 3 medlemmer.
I sager vedrørende tekniske  

 og personalemæssige spørgsmål tilforordnes rådet 1 repræsentant for den  

 organisation, der repræsenterer de kommunale beredskabschefer, 1 repræsentant  

 for de private redningsvæsener, jf. § 13, stk. 1, og 1 repræsentant for  

 personalet i de kommunale redningsberedskaber.
 Stk. 4. Blandt rådets medlemmer udnævner indenrigsministeren  

 formand og næstformand, hvoraf den ene skal være en af repræsentanterne for  

 Kommunernes Landsforening.
 Stk. 5. Indenrigsministeren afholder udgifterne ved Redningsrådets  

 virksomhed.
 § 5. Beredskabsstyrelsen leder det statslige redningsberedskab og  

 rådgiver myndighederne i spørgsmål om redningsberedskabet og det civile  

 beredskab.
 Stk. 2. Indenrigsministeren fastsætter regler for  

 redningsberedskabets organisation i tilfælde af uheld i nukleare anlæg,  

 herunder om opgavefordelingen og samarbejdet mellem henholdsvis det statslige  

 redningsberedskab og det kommunale redningsberedskab og med hensyn til  

 redningsberedskabets virke i forhold til de øvrige myndigheder, der har  

 opgaver i beredskabet.
 § 6. Indenrigsministeren kan indgå aftale med foreninger,  

 organisationer og private personer om, at disse bistår ved udførelsen af  

 opgaver inden for det statslige redningsberedskab.
 § 7. Det statslige regionale redningsberedskab skal yde assistance  

 til det kommunale redningsberedskab, hvis det skønnes påkrævet på grund af  

 karakteren eller omfanget af en ulykke eller en katastrofe, herunder  

 krigshandlinger.
 § 8. Beredskabsstyrelsen kan indgå aftale med offentlige  

 myndigheder, virksomheder og andre, der har ansvar for beredskab og indsats  

 eller opretholdelse af vigtige samfundsfunktioner i tilfælde af ulykker eller  

 katastrofer, om, at det statslige regionale redningsberedskab varetager  

 opgaver for eller yder bistand til disse.
Kapitel 3 Det kommunale redningsberedskab Organisation § 9. Det kommunale redningsberedskab hører under  

 kommunalbestyrelsen.
 Stk. 2. Kommunalbestyrelsen skal nedsætte en beredskabskommission  

 til at varetage den umiddelbare forvaltning af redningsberedskabet.  

 Kommunalbestyrelsen træffer bestemmelse om kommissionens sammensætning.  

 Kommissionen, hvis medlemstal skal være ulige, skal bestå af borgmesteren,  

 der er formand, politimesteren samt et flertal valgt af kommunalbestyrelsen.
 Stk. 3. Reglerne i § 11, stk. 1, § 20, stk. 1-3 og 5, § 21, § 22,  

 § 28, § 29, stk. 1, 2 og 4, § 61, stk. 1 -5, og § 61 b, stk. 1, i lov om  

 kommunernes styrelse finder tilsvarende anvendelse på beredskabskommissionen  

 og dens medlemmer.
Stk. 4. Kommunalbestyrelsen, jf. stk. 2, og § 11, stk. 1, eller  

 den fælles beredskabskommission, jf. § 10, stk. 2, og § 11, stk. 2, kan  

 beslutte, at der ydes beredskabskommissionens medlemmer diæter, erstatning  

 for dokumenteret tabt arbejdsfortjeneste og befordringsgodtgørelse m.v. efter  

 reglerne i § 16 i lov om kommunernes styrelse.
En beslutning efter 1. pkt.  

 skal omfatte alle medlemmer af beredskabskommissionen.
Dog kan  

 kommunalbestyrelsesmedlemmer, der modtager tillægsvederlag efter § 16 a i den  

 kommunale styrelseslov, samt borgmestre og magistratsmedlemmer ikke modtage  

 diæter, ligesom kommunalt og statsligt ansatte ikke kan modtage diæter, når  

 varetagelsen af hvervet er et led i de pågældendes embedsgerning.
 § 10 . To eller flere kommunalbestyrelser kan samordne deres  

 redningsberedskab.
Stk. 2. Kommuner, der samordner deres redningsberedskab, skal  

 nedsætte en fælles beredskabskommission til at varetage de opgaver, som  

 kommunalbestyrelserne henlægger til denne.
Beredskabskommissionen skal bestå  

 af et ulige antal medlemmer, herunder borgmestrene i de deltagende kommuner  

 samt politimesteren.
 Stk. 3. Samordning af kommuners redningsberedskab skal godkendes  

 af den kommunale tilsynsmyndighed, jf. § 60 i lov om kommunernes styrelse.
 Stk. 4. Indenrigsministeren kan fastsætte nærmere regler for  

 kommuners samordning af deres redningsberedskab.
§ 11. Kommunalbestyrelserne i Københavns og Frederiksberg  

 Kommuner, kommunalbestyrelserne i Københavns Amt og Københavns Amtsråd skal  

 samordne opgaver inden for redningsberedskabet.
Opgaver, der ikke er omfattet  

 af samordningen, skal varetages af kommunalbestyrelsen eller af en  

 beredskabskommission, der er nedsat i overensstemmelse med reglerne i § 9,  

 stk. 2.
Stk. 2. Samordningen efter stk. 1 skal godkendes af  

 indenrigsministeren, som i tilfælde af uenighed mellem kommunalbestyrelserne  

 fastsætter samordningens indhold.
De opgaver, der er omfattet af  

 samordningen, varetages af en fælles beredskabskommission, hvis sammensætning  

 fastsættes af indenrigsministeren.
 Stk. 3. Indenrigsministeren kan godkende, at Frederiksborg og  

 Roskilde Amtsråd samt kommunalbestyrelser i Frederiksborg og Roskilde Amter  

 tilslutter sig samordningen efter stk. 1.
Opgaver § 12. Det kommunale redningsberedskab skal kunne yde en forsvarlig  

 indsats mod skader på personer, ejendom og miljøet ved ulykker og  

 katastrofer, herunder krigshandlinger.
Redningsberedskabet skal endvidere  

 kunne modtage, indkvartere og forpleje evakuerede og andre nødstedte.
 Stk. 2. Indenrigsministeren kan bestemme, at redningsberedskabet i  

 visse kommuner tillige skal kunne yde en øjeblikkelig og mere omfattende  

 indsats mod følgerne af krigshandlinger.
 Stk. 3. Indenrigsministeren kan bestemme, at redningsberedskabet i  

 visse kommuner skal kunne yde en udvidet assistance til andre kommuners  

 redningsberedskab, hvis det skønnes påkrævet på grund af karakteren eller  

 omfanget af en ulykke eller katastrofe, herunder krigshandlinger.  

 Indenrigsministeren fastsætter regler om udgiftsfordelingen mellem staten og  

 de pågældende kommuner.
 Stk. 4. Indenrigsministeren kan bestemme, at kommunalbestyrelsen  

 skal varetage andre beredskabsopgaver end dem, der er nævnt i stk. 1-3.
§ 13. Kommunalbestyrelsen kan indgå aftale med en anden  

 kommunalbestyrelse, med private redningsvæsener eller med andre om at udføre  

 opgaver inden for kommunens redningsberedskab.
Aftalen skal godkendes af  

 Beredskabsstyrelsen.
Kommunalbestyrelsen kan endvidere indgå aftale med  

 Beredskabsstyrelsen om, at det statslige regionale redningsberedskab udfører  

 opgaver inden for kommunens redningsberedskab.
 Stk. 2. Kommunalbestyrelsen kan indgå aftale med foreninger,  

 organisationer og private personer om, at disse bistår ved udførelsen af  

 opgaver inden for kommunens redningsberedskab.
 § 14. Indenrigsministeren fastsætter regler om  

 redningsberedskabets organisation, virksomhed, materiel og dimensionering.
 § 15. Kommunalbestyrelsen skal sørge for, at der er tilstrækkelig  

 vandforsyning til brandslukning.
 Stk. 2. Indenrigsministeren fastsætter regler om vandforsyningen  

 til brandslukning.
Kapitel 4 Indsættelse af redningsberedskabet § 16. Indenrigsministeren fastsætter regler om den tekniske  

 ledelse af indsatsen på skadestedet.
 § 17. Den samlede indsats ved større fredstidsskader koordineres i  

 øvrigt af politimesteren, jf. retsplejelovens § 108.
 Stk. 2. I forbindelse med indsættelse af redningsberedskabet skal  

 politimesteren i fornødent omfang sørge for varsling, afspærring, evakuering  

 og andre nødvendige foranstaltninger.
 § 18. Indenrigsministeren eller en kommunalbestyrelse kan kræve en  

 anden kommunes redningsberedskab (mellemkommunal bistand) eller private  

 redningsvæsener stillet til rådighed for kommunens redningsberedskab.
 Stk. 2. Den tekniske leder af indsatsen på skadestedet skal  

 tilkalde assistance fra en anden kommunes redningsberedskab, det statslige  

 regionale redningsberedskab eller private redningsvæsener, hvis det skønnes  

 påkrævet på grund af ulykkens karakter og omfang.
 Stk. 3. Indenrigsministeren fastsætter regler om bistand efter  

 stk. 1 og stk. 2, herunder om betaling for bistanden.
 § 19. Indenrigsministeren kan fastsætte regler om, at staten i  

 særlige tilfælde deltager i udgifterne i forbindelse med indsættelse af det  

 kommunale redningsberedskab.
 § 20. Redningsberedskabet kan kræve private redskaber og  

 transportmidler af enhver art samt fornødent betjeningsmandskab stillet til  

 rådighed for indsatsen.
 Stk. 2. Den, der i henhold til stk. 1 har stillet redskaber eller  

 transportmidler til rådighed, har ret til erstatning af kommunen for afsavn  

 af materiel og for den skade, materiellet har lidt.
 § 21. Redningsberedskabet har i forbindelse med indsatsen ret til  

 i fornødent omfang at skaffe sig adgang til privat ejendom, om nødvendigt ved  

 at gennembryde og fjerne hindringer.
 Stk. 2. Redningsberedskabet har ret til at nedrive bygninger eller  

 fjerne beplantninger, hvis den tekniske leder af indsatsen på skadestedet  

 finder det nødvendigt for at standse skadens udbredelse.
Stk. 3. Den skade, som redningsberedskabet forvolder ved  

 brandslukning, betragtes som brandskade.
Rammer skaden marker, haver eller  

 beplantninger, der tilhører trediemand, erstattes skaden dog af kommunen.
 § 22. Redningsberedskabet har under indsats ret til at bruge det  

 vand, der findes i brønde, vandledninger og andre vandsteder.
§ 23. Redningsberedskabet skal under indsats være opmærksom på,  

 hvad der kan have givet anledning til ulykken eller katastrofen.
Finder  

 redningsberedskabet mistænkelige spor, skal politiet straks underrettes, og  

 beviset så vidt muligt sikres.
Kapitel 5 Planlægning m.v.
 § 24. De enkelte ministre skal hver inden for deres område  

 planlægge og træffe foranstaltninger til udførelse af opgaver inden for det  

 civile beredskab, jf. § 2.
 Stk. 2. Indenrigsministeren koordinerer planlægningen vedrørende  

 det civile beredskab og de deraf følgende foranstaltninger, jf. stk. 1, og  

 gennemfører den del af planlægningen, der ikke påhviler andre myndigheder.
 § 25. Kommunalbestyrelsen skal udarbejde en samlet plan for  

 kommunens redningsberedskab og civile beredskab.
 Stk. 2. Amtsrådet skal udarbejde en samlet plan for amtskommunens  

 civile beredskab.
 Stk. 3. De planer, der er nævnt i stk. 1 og 2, skal revideres i  

 det omfang, udviklingen gør dette nødvendigt, dog mindst een gang i hver  

 kommunal valgperiode.
 Stk. 4. Planer og revisioner heraf indsendes til  

 Beredskabsstyrelsen.
 § 26. Indenrigsministeren fastsætter vejledende retningslinier for  

 udarbejdelse af de planer, der er nævnt i § 25.
 § 27. De enkelte ministre fastsætter hver inden for deres område  

 vejledende retningslinier for amtskommunernes og kommunernes civile  

 beredskabsplanlægning, jf. § 25, stk. 1 og 2.
 § 28. Vedkommende minister kan pålægge offentlige myndigheder samt  

 offentlige og private virksomheder og institutioner at yde bistand ved  

 planlægningen eller udførelsen af opgaver inden for det civile beredskab.
 Stk. 2. Vedkommende minister kan pålægge offentlige og private  

 virksomheder og institutioner at træffe særlige foranstaltninger for så vidt  

 angår varer, tjenesteydelser, produktionsmidler m.v. inden for deres normale  

 virksomhed, hvis dette er påkrævet af hensyn til udførelsen af opgaver inden  

 for det civile beredskab.
 Stk. 3. Inden et pålæg gives i henhold til stk. 1 eller 2, skal  

 der forhandles med de pågældende virksomheder eller institutioner eller med  

 disses organisationer om pålæggets omfang og de nærmere regler for dets  

 gennemførelse, herunder om eventuel erstatning fra staten, jf. stk. 4.
Stk. 4. Medfører et pålæg, afgivet i henhold til stk. 1 eller 2,  

 økonomisk tab for en virksomhed eller institution, er staten  

 erstatningsansvarlig efter lovgivningens almindelige regler.
Erstatning kan  

 ikke kræves, hvis de omkostninger, der er forbundet med pålæggets  

 gennemførelse, kan dækkes ved indkalkulering i vedkommende vares eller  

 tjenesteydelses pris.
De pågældende virksomheder eller institutioner må ikke  

 derved stilles mindre gunstigt end andre i samme branche.
 Stk. 5. Erstatning ansættes i mangel af mindelig overenskomst i  

 overensstemmelse med regler, der fastsættes af indenrigsministeren.
Kapitel 6 Beredskabets organisation under krise eller krig § 29. Indenrigsministeren fastsætter regler om 1) redningsberedskabets organisation, 2) landets inddeling i rednings- og civilregioner, deres opgaver, deres  

 sammensætning samt ledelsen af disse og 3) opgavefordelingen og samarbejdet mellem det statslige  

 redningsberedskab, det kommunale redningsberedskab og de myndigheder, der er  

 ansvarlige for sygehusberedskabet.
 § 30. Det statslige lokale redningsberedskab hører under  

 politimesteren.
 Stk. 2. Politimesteren varetager under krise eller krig efter  

 regler, der fastsættes af indenrigsministeren, følgende opgaver:
1) evakuering, 2) varsling af civilbefolkningen, 3) afspærring og bevogtning i forbindelse med udførelsen af  

 redningsberedskabets opgaver, 4) tilsyn med mørklægning og 5) andre beredskabsopgaver, som efter forhandling med justitsministeren  

 henlægges til politiet.
 Stk. 3. Indenrigsministeren bestemmer, hvem der varetager  

 opgaverne efter stk. 2 i de politikredse, hvor det kommunale  

 redningsberedskab er samordnet efter §§ 10 og 11.
 § 31. De enkelte ministre bestemmer, i hvilket omfang de  

 beføjelser, der kan udøves af centrale forvaltningsmyndigheder, under krise  

 eller krig skal kunne udøves af forvaltningsorganer, der udpeges dertil.
 § 32. En amtskommunes eller kommunes ressourcer inden for det  

 civile beredskab kan af indenrigsministeren eller forvaltningsorganer, som  

 ministeren udpeger hertil, under krise eller krig kræves stillet til rådighed  

 for en anden amtskommunes eller kommunes civile beredskab.  

 Indenrigsministeren kan fastsætte nærmere regler herom.
Kapitel 7 Forebyggende foranstaltninger m.v.
§ 33. Indenrigsministeren fastsætter regler om 1) placering, indretning og brug af virksomheder, hvor der opbevares,  

 anvendes eller fremstilles faste, flydende eller luftformige brandfarlige  

 eller eksplosive stoffer samt andre stoffer, der i forbindelse med brand  

 eller anden skade kan medføre en risiko for personer, ejendom eller miljøet  

 og 2) opbevaring og brug af faste, flydende eller luftformige brandfarlige  

 eller eksplosive stoffer.
Stk. 2. Indenrigsministeren fastsætter regler om 1) brug af ild og lys og 2) foranstaltninger, der er nødvendige til at forebygge eller formindske  

 brandfare og til at sikre forsvarlige rednings- og slukningsmuligheder i  

 tilfælde af brand.
 Stk. 3. Indenrigsministeren fastsætter regler om de  

 foranstaltninger, der skal iværksættes for at imødegå virkningerne af uheld i  

 nukleare anlæg.
 § 34. Kommunalbestyrelsen skal godkende oprettelse, væsentlige  

 ombygninger, udvidelser eller forandringer i driften af virksomheder i det  

 omfang, der er fastsat regler herom i medfør af § 33, stk. 1.
 Stk. 2. Kommunalbestyrelsen kan i øvrigt bestemme, at bygninger og  

 grundarealer skal indrettes og benyttes på en sådan måde, at risikoen for  

 brandfare formindskes mest muligt, og at forsvarlige rednings- og  

 slukningsmuligheder sikres bedst muligt.
 § 35. Kommunalbestyrelsen kan bestemme, at der skal træffes  

 foranstaltninger i det omfang, der fastsættes regler herom i medfør af § 33,  

 stk. 2, nr. 2.
Stk. 2. Kommunalbestyrelsen kan i øvrigt bestemme, at der for  

 bygninger og grundarealer, 1) hvor der er særligt brandfarlige forhold, 2) hvor der samles mange mennesker, eller 3) hvor store værdier er udsat for ødelæggelse, skal træffes driftsmæssige foranstaltninger til at forebygge eller  

 formindske brandfaren og til at sikre forsvarlige rednings- og  

 slukningsmuligheder i tilfælde af brand.
 Stk. 3. Kommunalbestyrelsen kan bestemme, at der skal udsættes  

 brandvagt ved benyttelse af forsamlingslokaler og lignende, og at arrangøren  

 skal betale herfor.
 § 36. Indenrigsministeren fastsætter regler om brandsyn af  

 virksomheder, af fredede bygninger, af bygninger, hvor mange mennesker  

 samles, og af brandfarlige bygninger og oplag, herunder om pålæg om  

 afhjælpning af eventuelle mangler.
 Stk. 2. Indenrigsministeren kan efter forhandling med  

 forsvarsministeren bestemme, at brandsyn for forsvarets etablissementer  

 ordnes på særlig måde.
 § 37. Kommunalbestyrelsen kan efter regler, der fastsættes af  

 indenrigsministeren, pålægge offentlige myndigheder samt offentlige og  

 private virksomheder og institutioner at træffe foranstaltninger til deres  

 beskyttelse under krise eller krig (bedriftværn). Udgifterne afholdes af den,  

 der pålægges at træffe de nævnte foranstaltninger.
 Stk. 2. Kommunalbestyrelsen fører tilsyn med bedriftværn.
Kapitel 8 Ekspropriation § 38. Indenrigsministeren eller den, ministeren bemyndiger dertil,  

 kan til brug for redningsberedskabet iværksætte ekspropriation af privat  

 ejendom, herunder befordringsmidler.
 Stk. 2. Vedkommende minister kan iværksætte eller, for så vidt  

 angår ikke-statslige foranstaltninger, tillade, at der iværksættes  

 ekspropriation af fast ejendom til brug for udførelsen af civile  

 beredskabsopgaver.
 Stk. 3. Ved ekspropriation kan der erhverves ejendomsret eller  

 brugsret eller pålægges rådighedsindskrænkninger.
 Stk. 4. Under krise eller krig kan indenrigsministeren eller den,  

 ministeren bemyndiger dertil, uden retskendelse iværksætte beslaglæggelse med  

 henblik på ekspropriation.
Stk. 5. I mangel af mindelig overenskomst afgør  

 taksationsmyndighederne efter lov om offentlige veje spørgsmålet om  

 erstatning for ekspropriation.
Ved ekspropriation af andet end fast ejendom  

 anvendes loven tilsvarende.
 Stk. 6. En taksationskommissions afgørelse kan ikke indbringes for  

 domstolene, før muligheden for prøvelse ved overtaksationskommission er  

 udtømt.
 Stk. 7. Indenrigsministeren fastsætter regler om ekspropriationens  

 gennemførelse og om sagens behandling for taksationsmyndighederne.
Kapitel 9 Påbud m.v.
§ 39. Den, der opdager en brand eller omstændigheder, som viser,  

 at der er overhængende fare for brand, skal straks underrette dem, der er  

 udsat for fare, og alarmere redningsberedskabet.
Den pågældende skal  

 endvidere søge at dæmpe ilden eller afværge faren.
 § 40. Enhver skal ved brand yde den hjælp, den pågældende formår.
 Stk. 2. Den, der er til stede ved en brand, skal på anmodning af  

 redningsberedskabet deltage i rednings- og slukningsarbejdet.
 Stk. 3. Den, der i henhold til stk. 1 og 2 har deltaget i  

 rednings- og slukningsarbejdet, har ret til erstatning af kommunen for  

 dokumenteret tabt arbejdsfortjeneste.
 § 41. Enhver skal rette sig efter de påbud, der udstedes af  

 redningsberedskabet.
 Stk. 2. Enhver skal overholde afspærringer i forbindelse med en  

 indsats og efterkomme politiets eller redningsberedskabets opfordring til at  

 forlade det afspærrede område eller vejene hertil.
 Stk. 3. Enhver skal ved ordre om evakuering inden for de givne  

 frister forlade opholdsstedet og begive sig ad de anviste veje til de  

 udpegede indkvarteringsområder.
 § 42. Enhver skal på anmodning af redningsberedskabet stille sin  

 bolig eller andre lokaler til rådighed for de evakuerede og bespise dem i  

 nødvendigt omfang.
 Stk. 2. Indenrigsministeren fastsætter den godtgørelse, der skal  

 ydes herfor.
 § 43. Indkvarteringslovens regler om ekstraordinær indkvartering  

 anvendes tilsvarende for personel i redningsberedskabet.
 Stk. 2. Indenrigsministeren fastsætter regler om de  

 indkvarteringsydelser, der kan kræves efter stk. 1, og om den godtgørelse,  

 der skal ydes herfor.
 § 44 . Ved ordre om mørklægning skal enhver straks gennemføre  

 denne i det omfang, der fastsættes af myndighederne.
 Stk. 2. Ansvaret for og udgifterne ved mørklægning påhviler den,  

 der som ejer, lejer eller bruger har rådighed over lyskilden.
 § 45. Vedkommende minister kan pålægge enhver pligt til at meddele  

 oplysninger, der er nødvendige for planlægningen af det civile beredskab.
 § 46. Beredskabsstyrelsen kan hos enhver kræve oplysning om,  

 hvilke beredskabsforanstaltninger der er udført eller agtes udført, samt i  

 øvrigt oplysninger, som skønnes nødvendige til udførelsen af opgaver i  

 forbindelse med redningsberedskabet.
§ 47. Teleselskaberne skal bistå ved alarmering af  

 redningsberedskabet.
Indenrigsministeren kan fastsætte regler herom efter  

 forhandling med kommunikationsministeren.
Kapitel 10 Personelbestemmelser Almindelige bestemmelser § 48. Indenrigsministeren fastsætter regler for uddannelsen af  

 redningsberedskabets personel, herunder om udgiftsfordelingen mellem staten  

 og kommunerne.
 § 49 . Indenrigsministeren kan bestemme, at personel, der har  

 pligt til at medvirke i det indenlandske redningsberedskab, skal indsættes i  

 udlandet, jf. § 3.
 § 50. Under krise eller krig kan personellet i redningsberedskabet  

 ikke ved opsigelse bringe deres pligt til at gøre tjeneste i  

 redningsberedskabet til ophør.
 Stk. 2. Afskedigede befalingsmænd, der ikke på anden måde er  

 forpligtet over for redningsberedskabet, står under krise eller krig til  

 rådighed for redningsberedskabet indtil udløbet af det år, i hvilket de  

 fylder 65 år.
 Stk. 3. Indenrigsministeren kan fastsætte regler om overførsel af  

 personel inden for redningsberedskabet til andre dele af redningsberedskabet.
Frivillige § 51. Indenrigsministeren fastsætter regler for uddannelse af det  

 personel, der ikke aflønnes for deres deltagelse i redningsberedskabet  

 (frivillige), herunder om ydelser til de frivillige og udgiftsfordelingen  

 mellem staten og kommunerne.
 Stk. 2. Indenrigsministeren fastsætter de opgaver, der kan løses  

 af frivillige i det statslige redningsberedskab.
 Stk. 3. Kommunalbestyrelsen fastsætter de opgaver, der kan løses  

 af frivillige i kommunens redningsberedskab og civile beredskab.
 Stk. 4. Under krise eller krig gælder §§ 60-66 også for  

 frivillige.
Værnepligtige § 52. Indenrigsministeren fastsætter antallet af værnepligtige,  

 der indkaldes til redningsberedskabet, og fastsætter regler om tjenestetidens  

 længde og tjenestens tilrettelæggelse.
 § 53. Værnepligtige i det statslige regionale redningsberedskab er  

 med hensyn til indkvartering, forplejning, beklædning, løn, fribefordring og  

 lignende undergivet regler, som svarer til dem, der gælder for hærens  

 værnepligtige.
 Stk. 2. For øvrige værnepligtige i redningsberedskabet kan  

 indenrigsministeren fastsætte regler om de forhold, der er nævnt i stk. 1.
§ 54. De værnepligtige står til rådighed for redningsberedskabet  

 indtil udløbet af det år, i hvilket de fylder 50 år.
Indenrigsministeren kan  

 fastsætte regler herom.
Kontraktansatte menige i det statslige regionale redningsberedskab § 55. For kontraktansatte menige i det statslige regionale  

 redningsberedskab kan indenrigsministeren fastsætte regler om uddannelse og  

 indkaldelse samt om de forhold, der er nævnt i § 53, stk. 1. Personer, der er  

 eller har været kontraktansatte menige i det statslige regionale  

 redningsberedskab, står til rådighed for dette indtil udløbet af det år, i  

 hvilket de fylder 50 år, medmindre ministeren bestemmer andet.
Beredskabspligtige § 56. Den, der har bopæl eller ophold her i landet, kan fra og med  

 det år, i hvilket den pågældende fylder 16 år, til og med det år, i hvilket  

 den pågældende fylder 65 år, pålægges at gøre tjeneste i redningsberedskabet  

 (beredskabspligt), hvis særlige omstændigheder gør det påkrævet.  

 Indenrigsministeren kan fastsætte regler herom, herunder hvilke myndigheder  

 der kan pålægge beredskabspligt.
 Stk. 2. Den, der skal møde ved forsvaret i tilfælde af krise eller  

 krig, er ikke omfattet af stk. 1.
 § 57. Offentligt ansatte og ansatte i offentlige og private  

 virksomheder og institutioner skal udføre de opgaver inden for  

 redningsberedskabet og det civile beredskab, der pålægges dem.
 § 58. En afgørelse om, at der pålægges beredskabspligt efter § 56,  

 kan ikke indbringes for anden administrativ myndighed.
Fritagelse for mødepligt § 59. Forsvarsministeren bestemmer, hvem der kan fritages for  

 mødepligt ved forsvaret for at kunne indgå i redningsberedskabet eller  

 forblive i andre vigtige samfundsfunktioner.
 Stk. 2. Indenrigsministeren bestemmer, hvem der kan fritages for  

 mødepligt ved redningsberedskabet for at kunne indgå i andre dele af  

 redningsberedskabet eller forblive i andre vigtige samfundsfunktioner.
 Stk. 3. Indenrigsministeren bestemmer, hvem der kan fritages for  

 mødepligt ved redningsberedskabet for at kunne gøre frivillig tjeneste i  

 hjemmeværnet.
Kapitel 11 Straffebestemmelser og disciplinarmidler Værnepligtige § 60. Medmindre disciplinarmidler anvendes, jf. § 62, straffes den  

 værnepligtige, der er indkaldt til tjeneste i redningsberedskabet, med bøde,  

 hæfte eller fængsel i indtil 1 år, hvis han:
1) nægter at gøre tjeneste i redningsberedskabet, 2) udebliver eller uberettiget fjerner sig fra tjenestestedet, 3) ikke efterkommer en foresats tjenstlige befaling eller 4) i øvrigt undlader at efterkomme de pligter, som tjenesten medfører.
 Stk. 2. Under krig kan straffen stige til fængsel i indtil 2 år.
 Stk. 3. Enhver foresat i redningsberedskabet kan anholde en  

 værnepligtig, når denne ikke efterkommer den foresattes tjenstlige befaling,  

 og det skønnes nødvendigt af hensyn til disciplinen at anholde ham.
§ 61. Indenrigsministeren bestemmer, i hvilket omfang  

 strafafsoning og ulovligt fravær skal medføre eftertjeneste eller  

 hjemsendelse med henblik på fornyet indkaldelse.
Eftertjenesten kan ikke  

 overstige afsoningstiden og den tid, den pågældende har været ulovligt  

 fraværende.
 Stk. 2. Den, der anden gang dømmes for at nægte at gøre tjeneste i  

 redningsberedskabet, jf. § 60, stk. 1, nr. 1, hjemsendes og kan ikke senere  

 indkaldes.
 § 62. I stedet for mindre straffe efter § 60 anvendes  

 disciplinarmidler, medmindre omstændighederne taler imod.
 Stk. 2. Disciplinarmidler kan ikke indbringes for domstolene.
 § 63. Som disciplinarmidler kan anvendes belæring,  

 tilrettevisning, arbejde og efterøvelse i en del af fritiden, fremstilling,  

 vagt eller anden tjeneste uden for orden, fratagelse af friheder samt  

 overflytning til anden tjeneste.
 Stk. 2. Medfører anvendelse af disciplinarmidler indgreb i  

 adgangen til at forlade tjenestestedet efter tjenestens ophør, må dette ikke  

 ske for længere perioder end 3 dage ad gangen med mindst 1 dags mellemrum  

 mellem perioderne, og anvendelsen må ikke udstrækkes ud over 14 dage.
 Stk. 3. Indenrigsministeren fastsætter regler om anvendelse af  

 disciplinarmidler, herunder regler om samtidig anvendelse af flere  

 disciplinarmidler.
 Stk. 4. Indenrigsministeren bestemmer, hvem der skal have  

 myndighed til at anvende disciplinarmidler og omfanget af denne myndighed.
 § 64. Den, der er blevet pålagt et disciplinarmiddel, kan forlange  

 udståelsen udsat i indtil 2x24 timer efter meddelelsen om disciplinarmidlet.
 § 65. Den, der er blevet pålagt et disciplinarmiddel, kan forlange  

 sagen forelagt for et disciplinarnævn til afgørelse.
Stk. 2. Disciplinarnævnets afgørelse kan såvel af den, der er  

 blevet pålagt et disciplinarmiddel, som af den, der har pålagt  

 disciplinarmidlet, forlanges forelagt et ankenævn til afgørelse.
Ankenævnets  

 afgørelse kan ikke indbringes for domstolene eller indenrigsministeren.
 Stk. 3. Disciplinarnævnet består af en dommer som formand samt to  

 andre medlemmer, hvoraf den ene så vidt muligt skal være en talsmand og af  

 samme grad som den, der er blevet pålagt disciplinarmidlet, medens den anden  

 skal være dennes foranstående.
Stk. 4. Ankenævnet, der oprettes af indenrigsministeren, består af  

 en formand og to andre medlemmer.
Formanden skal være landsdommer eller  

 opfylde de almindelige betingelser for at kunne beskikkes som landsdommer.
De  

 øvrige medlemmer er en statsadvokat, der udpeges af justitsministeren, og en  

 advokat, der udpeges af Advokatrådet.
 Stk. 5. Indenrigsministeren fastsætter regler for udpegning af  

 disciplinarnævnets medlemmer og for disciplinarnævnets og ankenævnets  

 virksomhed.
 § 66. Indbringelse af et disciplinarmiddel for disciplinarnævnet  

 eller ankenævnet har ikke opsættende virkning på udståelsen, medmindre andet  

 bestemmes af vedkommende nævns formand.
Stk. 2. Et disciplinarmiddel skal indbringes for disciplinarnævnet  

 eller ankenævnet inden 4 uger efter, at klageren har fået meddelelse om  

 disciplinarmidlet, henholdsvis om disciplinarnævnets afgørelse.
Vedkommende  

 nævns formand kan bestemme, at der skal ses bort fra overskridelse af  

 klagefristen, når der er særlig grund hertil.
Andet beredskabspersonel § 67. §§ 60-66 gælder også for befalingsmænd, befalingsmænd af  

 reserven og kontraktansatte menige i redningsberedskabet.
Disciplinarmidlerne  

 arbejde og efterøvelse i en del af fritiden, fremstilling, vagt eller anden  

 tjeneste uden for orden og fratagelse af friheder kan dog ikke anvendes på  

 befalingsmænd og befalingsmænd af reserven, medmindre de er elever på en af  

 redningsberedskabets skoler.
 Stk. 2. Under krise eller krig gælder §§ 60-66 også for civilt  

 ansatte og beredskabspligtige.
Øvrige straffebestemmelser § 68. Den, der under krise eller krig forsætligt misbruger eller  

 undlader at respektere det kendemærke, hvis anvendelse i henhold til en  

 mellemfolkelig overenskomst, tiltrådt af Danmark, er forbeholdt varetagelsen  

 af de opgaver, der i Danmark varetages af redningsberedskabet, straffes med  

 bøde, hæfte eller fængsel i indtil 12 år.
 § 69. Den, der, uden at forholdet falder ind under § 68,  

 uberettiget benytter redningsberedskabets kendetegn eller uniformer eller  

 benytter kendetegn eller uniformer, der har en sådan lighed med disse, at  

 forveksling let kan finde sted, straffes efter § 132 i straffeloven.
 Stk. 2. Med bøde eller hæfte straffes den, der uberettiget  

 benytter redningsberedskabets signaler eller benytter signaler, som har en  

 sådan lighed med disse, at en forveksling kan finde sted.
 Stk. 3. Under skærpende omstændigheder kan straffen efter stk. 2  

 stige til fængsel i indtil 2 år.
 § 70. Overtrædelse af § 39, § 40, stk. 1, eller § 41, stk. 2,  

 straffes med bøde eller hæfte, medmindre højere straf er hjemlet i den øvrige  

 lovgivning.
 Stk. 2. På samme måde straffes den, der undlader at efterkomme  

 påbud eller forbud i medfør af § 20, stk. 1, § 28, stk. 1 eller 2, § 34, stk.  

 2, § 35, § 40, stk. 2, § 41, § 42, stk. 1, § 44, stk. 1, § 45, § 46, § 49, §  

 56, stk. 1, eller § 57.
 Stk. 3. På samme måde som i stk. 1 og 2 straffes den, der uden  

 kommunalbestyrelsens godkendelse opretter eller foretager væsentlige  

 ombygninger, udvidelser eller forandringer i driften af virksomheder, jf. §  

 34, stk. 1.
 Stk. 4. Indenrigsministeren kan i forskrifter, udstedt i medfør af  

 denne lov, fastsætte straf af bøde, hæfte eller under skærpende  

 omstændigheder fængsel i indtil 2 år for overtrædelse af bestemmelserne i  

 forskrifterne eller for undladelse af at efterkomme påbud eller forbud heri.
Stk. 5. For overtrædelser, der begås af et selskab, en forening,  

 en selvejende institution eller lignende, kan der pålægges den juridiske  

 person som sådan bødeansvar.
Begås overtrædelsen af staten, en kommune eller  

 et kommunalt fællesskab, jf. § 60 i lov om kommunernes styrelse, kan der  

 pålægges staten, kommunen eller det kommunale fællesskab bødeansvar.
§ 71. Med bøde straffes 1) den, der ikke udviser tilbørlig forsigtighed med ild, lys, tændstikker,  

 aske, brandfarlige stoffer, og hvad der i øvrigt kan fremkalde eller befordre  

 brand, eller undlader at påse, at personer, der hører til den pågældendes  

 husstand eller virksomhed, udviser sådan forsigtighed, og 2) den, der som ejer eller bruger af elektriske anlæg eller andre lys-,  

 varme-, kraft- eller maskinanlæg, som kan fremkalde eller befordre brand,  

 benytter sådanne anlæg eller lader dem benytte, uanset at de ikke er i  

 forsvarlig stand.
Kapitel 12 Ændringer i anden lovgivning § 72. I værnepligtsloven, jf. lov nr. 213 af 30. maj 1980,  

 foretages følgende ændringer:
 1. I § 2, stk. 1 og 2, ændres  

 »civilforsvaret« til: »redningsberedskabet«.
 2. I § 21 ændres »civilforsvarskorpset« til:  

 »det statslige redningsberedskab«.
 3. I § 22 ændres »civilforsvaret« til:  

 »redningsberedskabet«.
 4. I § 24 ændres »civilforsvarskorpsets« til:  

 »det statslige redningsberedskabs«.
 § 73. I lov om værnepligtens opfyldelse ved civilt arbejde, jf.  

 lovbekendtgørelse nr. 588 af 8. september 1987, foretages følgende ændring:
 I § 5 ændres »civilforsvaret« til:  

 »redningsberedskabet«.
 § 74. I lov nr. 193 af 24. maj 1972 om fyrværkeri foretages  

 følgende ændringer:
 1. I § 1, stk. 1, ændres »justitsministeren« til:  

 »indenrigsministeren«.
 2. I § 2, stk. 2, § 3 og § 5 ændres  

 »Justitsministeren« til: »Indenrigsministeren«.
 3. I § 4, stk. 1, ændres »Statens  

 brandinspektion« til: »Beredskabsstyrelsen«.
 4. I § 5 ændres »statens brandinspektion« til  

 »Beredskabsstyrelsen«.
 § 75. I lov nr. 228 af 8. april 1992 om tilvejebringelse af  

 befordringsmidler til det militære forsvar og civilforsvaret foretages  

 følgende ændringer:
 I lovens titel, § 1, stk. 1, og § 4, stk. 3,5. pkt., ændres  

 »civilforsvaret« til: »redningsberedskabet«.
§ 76. I lov om kommunernes styrelse, jf. lovbekendtgørelse nr. 483  

 af 21. juni 1991, som ændret ved § 38 i lov nr. 337 af 14. maj 1992, § 1 i  

 lov nr. 479 af 24. juni 1992 og § 5 i lov nr. 501 af 24. juni 1992, indsættes  

 som ny § 69:» § 69. Såfremt det under krise eller krig er umuligt at samle  

 kommunalbestyrelsen til møde, overtager økonomiudvalget de beføjelser, der  

 tilkommer kommunalbestyrelsen og dens udvalg.
I kommuner med  

 magistratsordning, jf. § 64, overtager magistraten kommunalbestyrelsens  

 beføjelser.
Stk. 2. Er det umuligt at samle økonomiudvalget til møde under  

 krise eller krig, styres kommunens anliggender af borgmesteren.
Er det i  

 kommuner med magistratsordning umuligt at samle magistraten til møde, styres  

 kommunen af borgmesteren.
Stk. 3. Meddelelse om anvendelse af reglerne i stk. 1 og 2 skal  

 snarest gives til indenrigsministeren.
Indenrigsministeren kan fastsætte  

 nærmere regler om kommunens styrelse under krise eller krig.« § 77. I lov om Københavns kommunes styrelse, jf. lovbekendtgørelse  

 nr. 484 af 21. juni 1991, som ændret ved § 39 i lov nr. 337 af 14. maj 1992,  

 § 2 i lov nr. 479 af 24. juni 1992 og § 6 i lov nr. 501 af 24. juni 1992,  

 indsættes efter § 53 a:» § 53 b . Såfremt det under krise eller krig er umuligt at samle  

 borgerrepræsentationen til møde, overtager magistraten  

 borgerrepræsentationens beføjelser.
 Stk. 2. Er det umuligt at samle magistraten til møde under krise  

 eller krig, styres kommunen af overborgmesteren.
Stk. 3. Meddelelse om anvendelse af reglerne i stk. 1 og 2 skal  

 snarest gives til indenrigsministeren.
Indenrigsministeren kan fastsætte  

 nærmere regler om kommunens styrelse under krise eller krig.« § 78. I lov om frikommuner, jf. lovbekendtgørelse nr. 644 af 12.  

 september 1991, som ændret ved lov nr. 940 af 27. december 1991, § 95 i lov  

 nr. 9 af 3. januar 1992, lov nr. 334 af 14. maj 1992 og § 4 i lov nr. 381 af  

 20. maj 1992, foretages følgende ændringer:
 § 18d og § 47 ophæves.
Kapitel 13 Ikrafttrædelses- og overgangsbestemmelser § 79. Loven træder i kraft den 1. januar 1993.
 Stk. 2. Samtidig ophæves brandloven, jf. lovbekendtgørelse nr. 365  

 af 28. juli 1983, som ændret ved § 2 i lov nr. 270 af 2. maj 1990, lov om  

 civilforsvaret, jf. lovbekendtgørelse nr. 517 af 28. juli 1987, som ændret  

 ved § 3 i lov nr. 385 af 6. juni 1991 og lov om det civile beredskab, jf.  

 lovbekendtgørelse nr. 279 af 3. juni 1985, som ændret ved § 6 i lov nr. 192  

 af 29. marts 1989, jf. dog stk. 3-4.
 Stk. 3. Brandlovens kapitel 5 og § 33, stk. 1 -2, samt stk. 4-8, §  

 34 og § 35 forbliver dog i kraft, indtil de ophæves i medfør af § 4, jf. § 2,  

 i lov nr. 270 af 2. maj 1990 om ændring af byggeloven, brandloven og  

 kommuneplanloven.
 Stk. 4. Tidspunktet for ophævelsen af brandlovens § 37, stk. 2, og  

 § 38 fastsættes af indenrigsministeren.
 Stk. 5. Administrative forskrifter, udstedt i medfør af  

 brandloven, jf. stk. 2, og tidligere brandlovgivning forbliver i kraft,  

 indtil de afløses af regler, udstedt i medfør af denne lov.
 Stk. 6. Administrative forskrifter, udstedt i medfør af lov om  

 civilforsvaret, jf. stk. 2, og tidligere civilforsvarslovgivning forbliver i  

 kraft, indtil de afløses af regler, udstedt i medfør af denne lov.
 Stk. 7. Administrative forskrifter, udstedt i medfør af lov om det  

 civile beredskab, jf. stk. 2, forbliver i kraft, indtil de afløses af regler,  

 udstedt i medfør af denne lov.
Stk 8. Overtrædelse af forskrifter, der er opretholdt i henhold  

 til stk. 5-7, straffes med bøde eller hæfte, medmindre højere straf er  

 hjemlet i den øvrige lovgivning.
Under særlige forhold kan straffen stige til  

 fængsel i indtil 2 år.
 § 80. Indenrigsministeren fastsætter regler for overdragelse til  

 kommunalbestyrelserne af lokale kommandocentraler og materiel m.v., som  

 staten har stillet til rådighed for det kommunale civilforsvar.
 § 81. Bedriftværn, der er etableret i henhold til den lovgivning,  

 der er gældende indtil 1. januar 1993, opretholdes, medmindre  

 kommunalbestyrelsen efter ansøgning træffer afgørelse om nedlæggelse af  

 disse.
 § 82. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske eller grønlandske forhold tilsiger.
Bemærkninger til lovforslaget Almindelige bemærkninger 1. Indledning Hovedformålet med lovforslaget er at sammenlægge civilforsvaret og  

 brandvæsenet på såvel det statslige som det kommunale niveau til et  

 enstrenget og integreret redningsberedskab.
Formålet er endvidere at  

 integrere planlægningen af redningsberedskabet og det civile beredskab på det  

 kommunale niveau.
Lovforslaget fastlægger rammerne og opgaverne for  

 redningsberedskabet og omfatter endvidere planlægningen af  

 redningsberedskabet og det civile beredskab.
Det er ikke på alle niveauer muligt at integrere det civile beredskab i et  

 enstrenget, integreret beredskab.
Lovforslaget indeholder derfor en sondring  

 mellem redningsberedskabet og det civile beredskab.
I lovforslaget anvendes  

 betegnelsen »beredskabet« som en samlet betegnelse for  

 redningsberedskabet og det civile beredskab.
Reglerne om det civile beredskab  

 er især indeholdt i lovforslagets kapitel 5 om planlægning m.v. og kapitel 6  

 om beredskabets organisation under krise eller krig.
 Lovforslaget er endvidere resultatet af en teknisk og redaktionel revision  

 og sammenskrivning af brandloven, civilforsvarsloven og loven om det civile  

 beredskab.
 Der er i tilknytning til lovforslaget fremsat forslag til lov om  

 beskyttelsesrum.
2. Baggrunden for lovforslaget 2.1. Betænkning nr. 1226/1991 om katastrofeberedskab Den 29. juni 1989 blev der mellem Socialdemokratiet, Det Radikale Venstre,  

 Det Konservative Folkeparti, Centrum-Demokraterne, Kristeligt Folkeparti og  

 Venstre indgået forlig om civilforsvarets ordning for perioden 1989-1991.
 I forbindelse med forliget blev der nedsat et udvalg, der fik til opgave  

 at udarbejde et oplæg til en forenkling og bedre koordinering og  

 ressourceudnyttelse på det katastrofebekæmpende og beredskabsmæssige område.  

 Udvalget skulle herunder bl.a. undersøge mulighederne for at etablere et  

 enstrenget, integreret katastrofeberedskab, der kan anvendes både under  

 freds- og krigsforhold.
I udvalgsarbejdet deltog repræsentanter for Indenrigsministeriet,  

 Justitsministeriet, Sundhedsministeriet og Forsvarsministeriet.
Udvalget  

 afgav i september 1991 betænkning nr. 1226 om katastrofeberedskab.
I betænkningen, som var et oplæg til politiske drøftelser, foreslog  

 udvalget en ny struktur for katastrofeberedskabet.
Hovedpunkterne i forslaget  

 er, at - ansvaret for brandvæsenet og civilforsvaret samles både på lokalt og på  

 centralt niveau.
Dette indebærer, at lovgivningen vedrørende brandvæsenet og  

 civilforsvaret samles under een minister, at Statens Brandinspektion og  

 Civilforsvarsstyrelsen sammenlægges til en ny beredskabsstyrelse, samt at  

 brandvæsenet og civilforsvaret sammenlægges i alle kommuner, - der kan opnås en forenkling, bedre koordinering og ressourceudnyttelse,  

 hvis brandvæsenets og civilforsvarets beredskab ændres således, at de  

 opgaver, der skal løses i fredstid, bliver retningsgivende for  

 katastrofeberedskabets organisation, størrelse og funktion.
De krigsmæssige  

 opgaver bliver således en naturlig overbygning på beredskabets fredsmæssige  

 opgaver, - katastrofeberedskabet opbygges med et kommunalt og et statsligt  

 regionalt beredskab til indsats både under freds- og krigsforhold samt med en  

 central styrelse til styring og planlægning af beredskabet, - der på kommunalt niveau er behov for et beredskab, som hurtigt kan  

 indsættes mod de almindeligt forekommende ulykker.
Den enkelte kommune skal  

 derfor i højere grad prioritere sine ressourcer til fordel for det daglige  

 beredskab samtidig med, at den kan udnytte det statslige regionale  

 katastrofeberedskabs ressourcer.
Den grundlæggende ide i betænkningen om katastrofeberedskabet er, at det  

 kommunale beredskab skal kunne indsættes mod de almindeligt forekommende  

 ulykker.
Det kommunale beredskab skal derimod ikke kunne afhjælpe meget  

 omfattende ulykker, da det vil være samfundsøkonomisk uhensigtsmæssigt at  

 opbygge store kommunale beredskaber, der kan indsættes mod enhver tænkelig  

 ulykke.
På baggrund af en vurdering af de ulykker, der kan forekomme i Danmark,  

 deres omfang, hyppighed og udviklingshastighed, fandt udvalget det  

 hensigtsmæssigt med statslige regionale beredskabscentre som supplement til  

 det kommunale beredskab.
Disse centre skal have personel med den fornødne  

 uddannelse og det fornødne udstyr til indsats mod store, sjældne, komplekse  

 eller mandskabskrævende ulykker og skal inden for ca. 1 time kunne nå frem  

 til uheldsstedet og yde støtte til det kommunale beredskab.
2.2. Ressortændring Ved en kongelig resolution af 6. december 1991 blev sager vedrørende  

 brandlovgivningen og fyrværkerilovgivningen samt sager vedrørende Statens  

 Brandinspektion overført fra Justitsministeriet til Indenrigsministeriet med  

 virkning fra 1. januar 1992.
2.3. Opfølgningsarbejdet vedrørende betænkningen om  

 katastrofeberedskabet På baggrund af betænkningen om katastrofeberedskabet og et notat fra  

 Indenrigsministeriet af 29. januar 1992 nedsatte indenrigsministeren i  

 februar 1992 en styregruppe, der fik til opgave at udarbejde udkast til  

 forslag til en samlet lovgivning om det fremtidige katastrofeberedskab.
Styregruppen blev sammensat med repræsentanter for Indenrigsministeriet,  

 Justitsministeriet, Kommunernes Landsforening samt Københavns og  

 Frederiksberg Kommuner.
Repræsentanter for Forsvarsministeriet og  

 Amtsrådsforeningen i Danmark deltog i Styregruppens drøftelser om henholdsvis  

 forsvarets medvirken i katastrofeberedskabet i fredstid og om det civile  

 beredskab.
 Samtidig nedsatte Civilforsvarsstyrelsen og Statens Brandinspektion to  

 arbejdsgrupper, der fik til opgave at analysere en række emner i betænkningen  

 om katastrofeberedskabet til brug for Styregruppen ved udarbejdelsen af  

 lovudkastet.
Styregruppens og arbejdsgruppernes kommissorier blev fastlagt med  

 udgangspunkt i forslagene i betænkningen om katastrofeberedskabet.
I arbejdet  

 skulle indgå brandloven, civilforsvarsloven, loven om det civile beredskab,  

 herunder betænkningen af maj 1990 om det civile beredskabs struktur, samt et  

 tidligere udarbejdet udkast til forslag til lov om beskyttelsesrum.
 I Styregruppens arbejde indgik, at det nye katastrofeberedskab også skal  

 kunne indsættes i udlandet.
 Styregruppen skulle i øvrigt inddrage spørgsmålet om forsvarets mulige  

 medvirken i katastrofeberedskabet i fredstid.
Arbejdet blev opdelt i en fase 1 og en fase 2, hvor fase 1 omfatter  

 katastrofeberedskabet på det nationale plan, medens fase 2 skal omfatte  

 katastrofeberedskabet på det internationale plan.
Fase 1 skulle løses under  

 hensyntagen til, at der kommer en fase 2. I fase 2 skal endvidere behandles  

 spørgsmålet om ambulanceberedskabets placering i det nye beredskab.
Forsvarsministeriet har efter anmodning fra Indenrigsministeriet  

 udarbejdet et notat om det danske efterretningsmæssige planlægningsgrundlag.  

 Dette notat, der blev udarbejdet på baggrund af en rapport af 2. marts 1992  

 om forsvarets fremtidige struktur og størrelse, tog bl.a. udgangspunkt i  

 Warszawapagtens opløsning og den kolde krigs ophør.
Notatet blev lagt til  

 grund for Styregruppens arbejde.
Ifølge notatet er den veldefinerede militære trussel mod Vesteuropa, som  

 var kendt indtil slutningen af 1980'erne, faldet bort.
Et massivt og  

 omfattende overraskelsesangreb mod vesteuropæisk område vurderes således ikke  

 længere som realistisk.
Europa kan dog som følge af den uklare og ustabile  

 situation i Øst- og Centraleuropa som helhed ikke betragtes som et stabilt og  

 fredeligt område.
 Sammenfattende vurderes den nuværende situation som løfterig, men også  

 præget af en vis usikkerhed, der på lidt længere sigt indebærer mulighed for  

 såvel en positiv og konsolideret udvikling som en modsat tendens i retning af  

 alvorlig ustabilitet.
Den hidtidige sikkerhedspolitiske udvikling har ifølge notatet medført, at  

 varslingstiden for en større europæisk krise - og dermed varslingstiden for  

 et eventuelt angreb på dansk område - er væsentligt forøget.
Det vurderes  

 imidlertid umuligt med sikkerhed at kunne forudsige udviklingen på netop  

 dette område på baggrund af den usikre sikkerhedspolitiske situation.
For mindre lande som Danmark vurderes lange varslingstider imidlertid kun  

 af ringe betydning.
Dette forhold skyldes bl.a. landets størrelse og den  

 geostrategiske beliggenhed.
Af disse årsager vurderes  

 mobiliseringsberedskabet i landets forsvar ikke på noget fremtidigt tidspunkt  

 at kunne overskride 2-3 måneder.
 Hertil kommer, at et effektivt dansk militært forsvar fortsat er helt  

 afhængigt af, at der findes et effektivt og troværdigt dansk totalforsvar.
I juni 1992 afgav Styregruppen en redegørelse med udkast til forslag til  

 beredskabslov og udkast til forslag til lov om beskyttelsesrum til  

 indenrigsministeren.
Forsvarsministeriets notat om det danske  

 efterretningsmæssige planlægningsgrundlag er optaget som bilag til  

 redegørelsen.
Repræsentanterne i Styregruppen for Kommunernes Landsforening  

 og Københavns og Frederiksberg Kommuner afgav en mindretalsudtalelse, der  

 blev optaget som bilag til redegørelsen.
 Med henblik på en nærmere beskrivelse af de frivilliges opgaver i det  

 fremtidige beredskab nedsatte indenrigsministeren i juni 1992 en  

 arbejdsgruppe med repræsentanter for Indenrigsministeriet, Kommunernes  

 Landsforening, Københavns og Frederiksberg Kommuner, Dansk Røde Kors,  

 Civilforsvars-Forbundet, ASF-Dansk Folkehjælp og De Sønderjyske Frivillige  

 Brandværnsforbund.
 Arbejdsgruppen udarbejdede en redegørelse med idekatalog med forslag til  

 opgaver, der kan varetages af frivillige i det nye redningsberedskab og det  

 civile beredskab.
3. Nuværende lovgivning 3.1. Brandloven Brandloven, jf. lovbekendtgørelse nr. 365 af 28. juli 1983, som ændret ved  

 § 2 i lov nr. 270 af 2. maj 1990, indeholder det lovmæssige grundlag for  

 brandvæsenet.
Brandloven er opdelt i 2 hovedafsnit, der omfatter  

 brandvæsenets indsatstjeneste og den forebyggende brandbeskyttelse.
Ifølge brandloven har kommunen ansvaret for at opretholde et forsvarligt  

 brandvæsen.
Ledelsen af brandvæsenet udøves af en brandkommission eller en  

 beredskabskommission.
Brandvæsenet skal som udgangspunkt omfatte et motoriseret udrykningskorps.  

 Kommunen kan indgå aftale med en anden kommunes brandvæsen, et privat  

 brandvæsen eller med Civilforsvarsstyrelsen om at overtage rednings- og  

 slukningsarbejdet.
Med hjemmel i brandloven er der gennemført en vidtgående  

 standardisering af brandkøretøjer og brandmateriel.
Justitsministeren - nu indenrigsministeren - er øverste tilsynsmyndighed  

 for brandvæsenet i samtlige kommuner.
I det daglige udøves tilsynet med  

 kommunernes brandvæsen af Statens Brandinspektion.
 Brandloven indeholder regler om kommandoforholdene på et skadested og om  

 politiets opgaver.
Ifølge brandloven kan brandmyndighederne stille de nødvendige krav til en  

 lang række virksomheder m.v.
Brandlovens afsnit om brandforebyggelse omfatter  

 også bestemmelser om eftersyn af brandfarlige bygninger m.v.
3.2. Civilforsvarsloven Civilforsvarsloven, jf. lovbekendtgørelse nr. 517 af 28. juli 1987, som  

 ændret ved § 3 i lov nr. 385 af 6. juni 1991, indeholder det lovmæssige  

 grundlag for civilforsvaret.
Civilforsvaret består af det statslige civilforsvar, herunder CF-korpset,  

 det kommunale civilforsvar og af sygehusberedskabet.
Indenrigsministeren er  

 øverste administrative myndighed for det statslige civilforsvar, som ledes af  

 Civilforsvarsstyrelsen.
Under politimestrene hører det statslige lokale  

 civilforsvar.
Det kommunale civilforsvar hører under kommunalbestyrelsen.
I  

 de større kommuner varetages ledelsen af civilforsvaret af en  

 civilforsvarskommission eller en beredskabskommission.
Ifølge civilforsvarsloven er formålet med civilforsvarets virksomhed ved  

 forebyggende og afhjælpende foranstaltninger at tilvejebringe en civil  

 beskyttelse af liv og ejendom mod følgerne af krigshandlinger og at yde  

 bistand i katastrofetilfælde i fredstid.
De forebyggende foranstaltninger er  

 varsling af civilbefolkningen, mørklægning, informationstjeneste,  

 beskyttelsesrum og forebyggende evakuering.
De afhjælpende foranstaltninger  

 er den kommunale hjælpetjeneste, CF-korpset, civilforsvarets  

 ambulancetjeneste, sygehusberedskabet, politiets civilforsvarsopgaver,  

 beredskabet mod radioaktivt nedfald, beredskabet mod kemiske kampstoffer samt  

 afhjælpende evakuering.
I samtlige kommuner skal den kommunale hjælpetjeneste kunne modtage,  

 indkvartere og forpleje evakuerede, medens hjælpetjenesten i de større  

 kommuner tillige skal kunne afbøde følger af krigshandlinger af begrænset  

 omfang og yde øjeblikkelig indsats ved mere omfattede skader.
CF-korpset  

 løser i krigstid civilforsvarsopgaver i områder, der er ramt af større  

 krigsskader og yder bistand i områder, der er ramt af begrænsede krigsskader.
I fredstid yder CF-korpset assistance i forbindelse med afhjælpning og  

 bekæmpelse af ulykker og katastrofer, bl.a. hvor der er behov for  

 specialudstyr og større mandskabsstyrker.
CF-korpset indgår således som en  

 del af beredskabet mod olie- og kemikalieforurening.
 Politiet skal i krigstid som civilforsvarsmyndighed bl.a. foretage  

 evakueringer, varsle civilbefolkningen, afspærre og bevogte i forbindelse med  

 løsningen af civilforsvarets opgaver.
3.3. Lov om det civile beredskab Lov om det civile beredskab, jf. lovbekendtgørelse nr. 279 af 3. juni  

 1985, som ændret ved § 6 i lov nr. 192 af 29. marts 1989, indeholder det  

 lovmæssige grundlag for det civile beredskab.
Loven fastsætter regler om  

 offentlige myndigheders planlægningsansvar og -forpligtelser i fredstid.  

 Planlægningen har til formål at sikre og opretholde vitale samfundsfunktioner  

 i en krise- eller krigssituation samt at yde støtte til de øvrige dele af  

 totalforsvaret, der består af forsvaret, politiet og civilforsvaret.  

 Planlægningens grundprincip er, at de myndigheder, der har ansvaret for en  

 opgave i fredstid, også har ansvaret for opgaven i krigstid.
 Loven blev oprindelig administreret af Statsministeriet, men overførtes i  

 1962 til Indenrigsministeriet.
 Ved lov nr. 203 af 22. maj 1985 ændredes loven således, at amtskommuner og  

 kommuner blev pålagt at skulle planlægge for deres civile beredskab, og der  

 indførtes kommunale nødstyreregler.
4. Lovforslagets opbygning og hovedindhold 4.1. Lovforslagets opbygning Lovforslaget omfatter de områder, der er indeholdt i brandloven,  

 civilforsvarsloven og loven om det civile beredskab.
Sammenskrivningen af  

 disse love til en fælles lov er en følge af, at brandvæsenet og  

 civilforsvaret foreslås lagt sammen til et integreret og enstrenget  

 redningsberedskab, og at planlægningen af det kommunale redningsberedskab og  

 det kommunale civile beredskab integreres i een beredskabsplan.
 Lovforslaget indeholder følgende kapitler:
 Kapitel 1: de indledende bestemmelser, som bl.a. angiver formålet med  

 redningsberedskabet og det civile beredskab.
 Kapitel 2: bestemmelser om det statslige redningsberedskab.
 Kapitel 3: bestemmelser om det kommunale redningsberedskabs organisation,  

 herunder samordningsmulighederne, samt opgaverne for beredskabet.
 Kapitel 4: bestemmelser om indsættelse af redningsberedskabet.
 Kapitel 5: bestemmelser om planlægning af redningsberedskabet og det  

 civile beredskab samt andre bestemmelser om det civile beredskab, der tager  

 sigte på, at samfundets funktioner videreføres under krise eller krig.
 Kapitel 6: bestemmelser for beredskabets organisation under krise eller  

 krig.
 Kapitel 7: bestemmelser om forebyggende foranstaltninger, herunder  

 bestemmelser om brandfarlige virksomheder, brandsyn og bedriftværn.
 Kapitel 8: ekspropriationsbestemmelser.
 Kapitel 9: bestemmelser om påbud m.v.
 Kapitel 10: bestemmelser om personellet i beredskabet.
 Kapitel 11: straffebestemmelser og bestemmelser om disciplinarmidler.
 Kapitel 12: konsekvensændringer i anden lovgivning som følge af  

 lovforslaget: værnepligtsloven, lov om værnepligtens opfyldelse ved civilt  

 arbejde, lov om fyrværkeri, lov om udskrivning af befordringsmidler til det  

 militære forsvar og civilforsvaret, de kommunale styrelseslove samt lov om  

 frikommuner.
Indenrigsministeriet er opmærksom på, at betegnelsen  

 »civilforsvar« og »brandvæsen« ligeledes anvendes i en  

 række andre love.
Ministeriet vil anmode de berørte ministerier om at  

 foretage konsekvensændringer ved lejlighed.
 Kapitel 13: ikrafttrædelses- og overgangsbestemmelser.
4.2. Lovforslagets hovedindhold 4.2.1. Redningsberedskabet Det foreslås, at brandvæsenet og civilforsvaret sammenlægges til et  

 redningsberedskab, der omfatter det statslige redningsberedskab, herunder det  

 statslige regionale redningsberedskab, og det kommunale redningsberedskab.  

 Under krise eller krig indgår sygehusberedskabet i redningsberedskabet,  

 ligesom politimesteren indgår som ansvarlig for det statslige lokale  

 redningsberedskab.
Redningsberedskabet er under krise eller krig en del af  

 landets totalforsvar.
Det foreslås, at de fredsmæssige opgaver er udgangspunktet for  

 redningsberedskabet, således at de krigsmæssige opgaver er en videreførelse  

 af de fredsmæssige opgaver med de ændringer, som en krise eller krig giver  

 anledning til.
Denne vægtning, hvor det fredsmæssige beredskab prioriteres  

 højere i forhold til det krigsmæssige beredskab, er en naturlig konsekvens af  

 det ændrede efterretningsmæssige planlægningsgrundlag, især den forøgede  

 varslingstid.
 Det primære i forslaget om et enstrenget, integreret redningsberedskab er,  

 at ressourcerne udnyttes bedst muligt gennem et tæt samspil mellem det  

 statslige regionale redningsberedskab og det kommunale redningsberedskab.
Førsteindsatsen skal som i dag varetages af kommunernes almindelige  

 redningsberedskab.
Er dette ikke tilstrækkeligt, suppleres med bistand fra  

 naboberedskaber - mellemkommunal bistand - eller med bistand fra det  

 statslige regionale redningsberedskab.
Naboberedskaberne skal supplere med  

 personel og de samme typer materiel, som det indsatte redningsberedskab har  

 til rådighed.
Det statslige regionale redningsberedskab skal supplere med  

 specialmateriel, herunder kommunikationsudstyr, et ledelsesapparat og særligt  

 uddannet personel.
 Med lovforslaget er der skabt det fornødne lovgrundlag for at kunne  

 indsætte redningsberedskabet i udlandet.
4.2.2. Det statslige redningsberedskab Ifølge lovforslaget er indenrigsministeren ansvarlig for det statslige  

 redningsberedskab.
 Der oprettes en ny styrelse, Beredskabsstyrelsen, som får et sæt opgaver,  

 der i det væsentlige svarer til de opgaver, Statens Brandinspektion og  

 Civilforsvarsstyrelsen varetager i dag.
Der etableres statslige regionale beredskabscentre, hvis opgave primært er  

 at yde assistance til det kommunale redningsberedskab.
Disse centre skal  

 endvidere forestå uddannelsen af værnepligtige i det statslige regionale  

 redningsberedskab.
4.2.3. Det kommunale redningsberedskab Kommunalbestyrelsen bliver ansvarlig for det kommunale redningsberedskab,  

 der skal kunne varetage de opgaver, som det kommunale brandvæsen i dag  

 varetager, og som kan indsættes både under freds- og krigsforhold.
 Det kommunale redningsberedskab skal endvidere omfatte en indkvarterings-  

 og forplejningstjeneste.
Ifølge betænkningen om katastrofeberedskabet har de kommunale  

 fredstidsberedskaber på tilfredsstillende måde været i stand til at varetage  

 de almindeligt forekommende opgaver.
Der er derfor ikke fundet grundlag for  

 at ændre kravene til kommunernes fredstidsberedskab.
Alle kommunalbestyrelser skal efter forslaget nedsætte en  

 beredskabskommission.
Samordnes redningsberedskabet i to eller flere  

 kommuner, skal der dog nedsættes en fælles beredskabskommission.
Den ændrede vægtning af forholdet mellem det fredsmæssige og det  

 krigsmæssige beredskab er et resultat af det ændrede efterretningsmæssige  

 planlægningsgrundlag og den forøgede varslingstid.
For det kommunale  

 krigsmæssige beredskab bliver konsekvensen, at K-værnepligtsordningen bringes  

 til ophør.
Dette medfører en gradvis reduktion af det kommunale beredskabs  

 mobiliseringsstyrke.
 Som følge heraf foreslås der indført en ny kommunal værnepligtsordning,  

 der omfatter værnepligtige, der på sessionen udskrives som egnede eller  

 begrænset egnede, og som pga. lodtrækningsnummer ikke indkaldes til tjeneste  

 i forsvaret eller i det statslige regionale redningsberedskab.
De kommunale værnepligtige vil få tilbudt en kortvarig uddannelse, der  

 omfatter en orientering om redningsberedskabet og en kortere  

 førstehjælpsuddannelse.
Denne uddannelse forestås af kommunalbestyrelsen og  

 finansieres af staten.
De værnepligtige tilbydes herudover mulighed for en  

 supplerende førstehjælpsuddannelse, der forestås af de frivillige  

 organisationer og foreninger f.eks.
Civilforsvars-Forbundet, Dansk Røde Kors,  

 ASF-Dansk Folkehjælp og De Sønderjyske Frivillige Brandværnsforbund.
I denne  

 supplerende uddannelse indgår en orientering om organisationerne og  

 foreningerne.
 De pågældende værnepligtige står til rådighed for det kommunale  

 redningsberedskab i 10 år og indkaldes kun i tilfælde af krise eller krig,  

 hvor de vil skulle gennemgå en supplerende uddannelse.
 Af administrative grunde sættes ordningen først i kraft i løbet af 2.  

 halvdel af 1993.
 Den nye værnepligtsordning vil give en forbedret mulighed for at hverve  

 frivillige til det kommunale beredskab og de nævnte organisationer.
Lovforslaget åbner mulighed for, at indenrigsministeren kan bestemme, at  

 redningsberedskabet i visse kommuner tillige skal omfatte et udvidet  

 krigsmæssigt redningsberedskab.
Den forøgede varslingstid, sammenlægningen af  

 brandvæsenet og civilforsvaret samt den teknologiske udvikling medfører, at  

 det krigsmæssige redningsberedskab kan fastlægges på et noget lavere niveau  

 end hidtil.
Som følge heraf vil et færre antal kommuner end i dag blive  

 pålagt et udvidet krigsmæssigt redningsberedskab.
 Et udvidet krigsmæssigt redningsberedskab forventes at blive pålagt  

 kommuner med en sammenhængende bymæssig bebyggelse på mindst 30.000  

 indbyggere, det samordnede redningsberedskab i det storkøbenhavnske område  

 samt kommuner med særlige risici.
 Kommunalbestyrelser i andre kommuner kan beslutte at etablere et udvidet  

 krigsmæssigt redningsberedskab.
 De kommunale opgaver vedrørende planlægningen af redningsberedskabet er  

 omhandlet nedenfor under pkt. 4.3.2.
4.3. Det civile beredskab 4.3.1. Det statslige niveau Det civile beredskabs opgaver er som hidtil at planlægge og træffe  

 foranstaltninger med henblik på, at samfundets funktioner kan videreføres  

 under krise eller krig samt at yde støtte til de øvrige dele af  

 totalforsvaret.
Det har været overvejet, om den civile beredskabsplanlægning i stedet skal  

 tage sit udgangspunkt i større fredstidskatastrofer.
Vurderingen er, at  

 risikoen for omfattende fredsmæssige katastrofer næppe er til stede i et  

 omfang, der kan begrunde, at ministerierne pålægges en generel pligt til at  

 planlægge herfor.
Dette er bl.a. baggrunden for, at det ikke er muligt på det centrale  

 niveau at integrere det civile beredskab i et enstrenget beredskab for såvel  

 fred som krig.
På den baggrund foreslås det, at ministerierne som hidtil skal  

 planlægge for en krise- og krigssituation.
Det vil imidlertid være hensigtsmæssigt, at ministerierne inddrager  

 fredsmæssige katastrofer i deres civile beredskabsplanlægning.
Dette kan  

 bl.a. gøres, hvor elementer i planlægningen er de samme for både det krigs-  

 og fredsmæssige beredskab.
Der tilsigtes ikke hermed en forøgelse af  

 ministeriernes planlægningsopgaver.
 Der vil fortsat være behov for, at Indenrigsministeriet og  

 Beredskabsstyrelsen varetager de civile beredskabsopgaver, der ikke påhviler  

 andre myndigheder, samt koordinerer planlægningsarbejdet inden for det civile  

 beredskab.
 Bestemmelsen i loven om det civile beredskab om nedsættelse af et  

 folketingsudvalg på 11 medlemmer er ikke medtaget i lovforslaget, idet der  

 efter Indenrigsministeriets opfattelse ikke længere er behov for at  

 opretholde et særligt parlamentarisk udvalg om det civile beredskab, når  

 bestemmelserne om planlægning af brandvæsenet, civilforsvaret og det civile  

 beredskab samles i een lov, beredskabsloven.
4.3.2. Det kommunale niveau Et nyt og væsentligt forslag er, at kommunalbestyrelsen skal udarbejde en  

 samlet beredskabsplan for at sikre en sammenhængende planlægning.
Dette  

 forslag skal bl.a. ses på baggrund af, at det har vist sig uhensigtsmæssigt  

 at opretholde grænserne mellem planlægningen vedrørende det civile beredskab  

 og civilforsvaret, idet planlægningen i vidt omfang omfatter de samme  

 materiel- og personelmæssige ressourcer.
For kommunerne indebærer den samlede beredskabsplan, som skal gælde både  

 under freds- og krigsforhold, en fuldstændig integration af planlægningen  

 vedrørende såvel kommunens redningsberedskab som kommunens civile  

 beredskabsopgaver.
Herved opnås, at de ressourcer, der indgår i kommunens  

 fredstidsberedskab, kan indgå i de samme funktioner i det krigsmæssige  

 beredskab.
For så vidt angår det amtskommunale civile beredskab er der ikke tilsigtet  

 ændringer i forhold til gældende lovgivning.
Amtskommunerne skal udarbejde en  

 samlet beredskabsplan, som dækker amtskommunale sektorer såsom social- og  

 sundhedsområdet, vejvæsen, miljø, transport, vandforsyning (vandindvinding)  

 m.v.
 De kommunale nødstyreregler i lov om det civile beredskab foreslås  

 overført til de kommunale styrelseslove.
4.4. Lovforslagets indhold i øvrigt Udover de ændringer, der følger af sammenlægningen af brandvæsenet og  

 civilforsvaret til et integreret og enstrenget redningsberedskab og af  

 integrationen af planlægningen af det kommunale redningsberedskab og det  

 kommunale civile beredskab, indeholder lovforslaget områder fra brandloven,  

 civilforsvarsloven og loven om det civile beredskab.
 Der er med lovforslaget gennemført en forenkling og modernisering af  

 brandlovens detaljerede brandtekniske bestemmelser og af  

 planlægningsbestemmelserne i loven om det civile beredskab.  

 Civilforsvarslovens påbuds- og ekspropriationsbestemmelser er ligeledes  

 moderniseret.
5. Lovforslagets økonomiske og administrative konsekvenser Bortset fra udgifterne til førstehjæpsuddannelsen i den nye kommunale  

 værnepligtsordning, som forventes at udgøre 4,0 mio. kr. årligt, er  

 lovforslaget udarbejdet på grundlag af finanslovsforslaget for 1993 og  

 budgetoverslagsåret 1994, således at de udgiftsrammer, der er angivet heri,  

 overholdes.
 Rammerne indebærer følgende reduktioner i udgifterne i forhold til 1992:
Reduktion i forhold til 1992 (93 PL) - Den kasernemæssige uddannelse af kommunale værnepligtige ophører ved  

 udgangen af 1992.
 - Der nedlægges 10 stillinger i forbindelse med etablering af  

 Beredskabsstyrelsen.
 - Der foretages en tilpasning til det enstrengede beredskabssystem på  

 skoleområdet og den øvrige uddannelses- og kursusvirksomhed.
Forslaget forventes ikke at medføre udgiftskrævende foranstaltninger for  

 de offentlige og private virksomheder og institutioner, der efter § 28, stk.  

 1 og 2, kan blive pålagt at yde bistand ved planlægningen eller udførelsen af  

 opgaver inden for det civile beredskab.
Der vil for de pågældende  

 virksomheder primært blive tale om at bidrage til ministeriernes overordnede  

 civile beredskabsplanlægning.
Kommunaløkonomiske konsekvenser For så vidt angår kommunernes fredsmæssige redningsberedskab er der ikke i  

 lovforslaget forudsat udgiftsmæssige ændringer, da dette beredskabs opgaver i  

 det væsentlige svarer til det nuværende brandvæsens opgaver.
 Ifølge civilforsvarslovens § 18, stk. 1, skal kommunens civilforsvar bestå  

 af en hjælpetjeneste, der kan modtage, indkvartere og forpleje evakuerede.  

 Kravene til det kommunale redningsberedskab, jf. forslagets § 12, stk. 1,  

 svarer i det væsentlige til de krav, der i dag er fastsat i § 18, stk. 1.
Der er 156 § 18, stk. 1-kommuner med 1,2 mio. indbyggere.
Den  

 gennemsnitlige nettodriftsudgift i § 18, stk. 1-kommuner udgjorde i 1991 6  

 kr. pr. indbygger.
Den økonomisk betydende ændring for kommunerne er, at den nuværende § 18,  

 stk. 2-status, bortfalder.
Efter civilforsvarslovens § 18, stk. 2, kan  

 indenrigsministeren bestemme, at hjælpetjenesten i kommuner med bymæssigt  

 bebyggede områder tillige (dvs. udover kravene i § 18, stk. 1) skal omfatte  

 en brandtjeneste, en reservevandforsyningstjeneste, en redningstjeneste, en  

 rydningstjeneste og en teknisk tjeneste.
Denne hjælpetjenestes opgave er at  

 afbøde følger af krigshandlinger af begrænset omfang og yde øjeblikkelig  

 indsats ved mere omfattende skader.
 Der er 119 § 18, stk. 2-kommuner med i alt 3,9 mio. indbyggere.
 I henhold til forslagets § 12, stk. 2, som erstatter § 18, stk. 2, i  

 civilforsvarsloven, kan indenrigsministeren bestemme, at redningsberedskabet  

 i visse kommuner skal udvides til at kunne yde en øjeblikkelig og mere  

 omfattende indsats mod følgerne af krigshandlinger.
 Under hensyntagen til det ændrede efterretningsmæssige  

 planlægningsgrundlag og den forøgede varslingstid vil antallet af kommuner  

 med et udvidet krigsmæssigt redningsberedskab, jf. § 12, stk. 2, blive  

 reduceret, ligesom kravene til kommunens krigsmæssige redningsberedskab vil  

 blive noget reduceret.
Et udvidet krigsmæssigt redningsberedskab (§ 12, stk. 2-status) forventes  

 på nuværende tidspunkt at blive pålagt 40 kommuner.
Det udvidede  

 redningsberedskab vil komme til at omfatte Københavns og Frederiksberg  

 Kommuner, kommunerne i Københavns Amt, kommuner med særlige risici samt  

 kommuner med en sammenhængende bymæssig bebyggelse på mindst 30.000  

 indbyggere.
Det udvidede redningsberedskab vil omfatte 2,3 mio. indbyggere.
På grundlag af regnskabet for 1991 kan den årlige kommunale besparelse ved  

 ophævelse af kravene i civilforsvarslovens § 18, stk. 2, beregnes til 88  

 mio.kr.
Det er opgjort, at de reducerede krav til det udvidede krigsmæssige  

 redningsberedskab (§ 12, stk. 2-status), vil beløbe sig til ca. 15 kr. pr.  

 indbygger.
 På dette grundlag er de samlede kommunale mindreudgifter opgjort til 53  

 mio. kr. pr. år (1991-pl). Det må antages, at udgiftsnedsættelsen kan  

 gennemføres gradvist i årene 1994-97.
Forhandlinger om kompensation i henhold til det udvidede  

 totalbalanceprincip er påbegyndt med de kommunale parter.
Der er med  

 Kommunernes Landsforening opnået enighed om kompensation på 53 mio. kr.  

 (1991-pl) fra og med 1997.
Udgifter til den nye kommunale værnepligtsordning vil blive afholdt af  

 staten.
Udgifter til uddannelse af frivillige vil blive betalt af staten  

 efter de nugældende regler.
I henhold til forslagets § 12, stk. 3, kan det bestemmes, at visse  

 kommuner skal kunne yde udvidet assistance til andre kommuners  

 redningsberedskab.
Ved en eventuel beslutning herom vil udgifterne blive  

 dækket af staten.
 Forslagets § 25, stk. 1 og 2, om udarbejdelse af en samlet plan for  

 kommunens redningsberedskab og civile beredskab og om amtsrådets udarbejdelse  

 af en samlet plan for amtskommunens civile beredskab forventes ikke at  

 medføre en økonomisk merbelastning af betydning for amtskommuner og kommuner.
 6. Hørte myndigheder m.v.
 Lovforslaget har været forelagt for samtlige ministerier, en række  

 styrelser og organisationer m.v.
Bemærkninger til lovforslagets enkelte bestemmelser Til § 1 Bestemmelsen fastlægger rammer og opgaver for redningsberedskabet ved  

 sammenlægningen af brandvæsenet og civilforsvaret.
Redningsberedskabets  

 opgavesæt svarer i det væsentlige til de opgaver, der varetages af  

 brandvæsenet og civilforsvaret i henhold til brandlovens § 1 og  

 civilforsvarslovens § 1.
Bestemmelsen berører ikke de opgavesæt, der varetages af de øvrige  

 myndigheder, der har ansvar for beredskab og indsats i forbindelse med  

 ulykker og katastrofer i fredstid.
Redningsberedskabet omfatter således ikke  

 det almindelige ambulanceberedskab, alarmeringsberedskabet, forsvarets  

 fredstidsopgaver (fly- og søredningstjenesten), Miljøstyrelsens havberedskab,  

 DSB's beredskab ved ulykker på egne arealer eller lufthavnenes beredskab.
Som det fremgår af de almindelige bemærkninger, er varetagelsen af de  

 fredsmæssige opgaver udgangspunktet for redningsberedskabet, således at de  

 krigsmæssige opgaver er en videreførelse af de fredsmæssige opgaver med de  

 ændringer, en krise eller krig giver anledning til.
En indsats ved skader som  

 følge af krigshandlinger er derfor på tilsvarende måde som ved ulykker og  

 katastrofer i fredstid en opgave, som redningsberedskabet skal varetage.
 Redningsberedskabet er under krise eller krig en del af landets  

 totalforsvar.
Stk. 2 erstatter § 2, stk. 1, i civilforsvarsloven.
Ifølge denne  

 bestemmelse består civilforsvaret af det statslige civilforsvar, herunder  

 civilforsvarskorpset, det kommunale civilforsvar samt sygehusberedskabet.
Amtskommunerne varetager såvel i fred som under krise eller krig driften  

 af sygehusvæsenet.
Amtskommunerne varetager endvidere planlægningen af  

 sygehusberedskabet, jf. bemærkningerne til forslagets § 25, stk. 2, og  

 varetager under krise eller krig hovedparten af ledelsesopgaverne inden for  

 sygehusberedskabet, f.eks. ved tilvejebringelsen af ressourcer, fastsættelsen  

 af behandlingsformer og behandlingsniveau samt for ændringer heri.
Under krise eller krig indgår sygehusberedskabet i redningsberedskabet og  

 er undergivet redningsberedskabets operative ledelse.
Det er således  

 redningsberedskabets krigsmæssige kommandoorganisation, som på landsdels- og  

 regionalt niveau træffer de operative beslutninger vedrørende  

 sygehusberedskabet.
 Det statslige lokale redningsberedskab, som jf. forslagets § 30, stk. 1,  

 hører under politimesteren, indgår ligeledes i redningsberedskabet under  

 krise eller krig.
 Ved »krise« forstås i forslaget »truende udsigt til  

 krig«.
Til § 2 § 2 svarer med redaktionelle ændringer til § 1 i lov om det civile  

 beredskab.
Ifølge denne bestemmelse skal det planlægningsarbejde, der  

 gennemføres i medfør af loven, og de foranstaltninger, der træffes i medfør  

 af loven, have til formål at fremme landets samlede forsvar, herunder at  

 sikre opretholdelse i krigstid af regeringens funktioner og af den statslige  

 og kommunale forvaltning, opretholdelse af ro og orden, styrkelse og  

 udnyttelse af landets produktionsevne og transport- og kommunikationsapparat  

 samt sikring og fordeling af forsyninger af enhver art.
Til § 3 Ifølge § 3 kan indenrigsministeren bestemme, at redningsberedskabet i  

 fredstid skal indsættes i udlandet i tilfælde af katastrofer, der medfører  

 alvorlig skade på eller udgør en alvorlig fare for personer, ejendom eller  

 miljøet.
Bestemmelsen erstatter civilforsvarslovens § 34, i medfør af hvilken  

 indenrigsministeren kan bestemme, at civilforsvarspersonel, der har pligt til  

 at medvirke i det indenlandske beredskab for katastrofer i fredstid, skal  

 gøre tjeneste uden for landets grænser.
En indsættelse af personellet i  

 udlandet i medfør af civilforsvarslovens § 34 forudsætter, at der er indgået  

 en aftale om gensidig bistand i fredstid med en anden stat, og kan i øvrigt  

 kun ske i de grænsenære områder.
Med § 3 får indenrigsministeren mulighed for - uden at der foreligger en  

 forudgående aftale med en anden stat om gensidig bistand - at bestemme, at  

 redningsberedskabet i fredstid skal indsættes i udlandet efter anmodning fra  

 en anden stat eller en international organisation.
En indsættelse er ikke  

 længere begrænset til de grænsenære områder.
Bestemmelsen er udformet under hensyn til, at EF's ministerråd har  

 vedtaget resolutioner om forbedring af medlemsstaternes gensidige bistand i  

 tilfælde af naturkatastrofer og teknologiske katastrofer.
En indsættelse af  

 det danske redningsberedskab i udlandet i medfør af bestemmelsen kan  

 ligeledes ske til opfyldelse af de aftaler, der er indgået i 1985 med  

 Forbundsrepublikken Tyskland om ydelse af gensidig bistand ved katastrofer  

 eller alvorlige ulykker i fredstid og i 1989 med de øvrige nordiske lande om  

 samarbejde hen over grænserne for at forhindre eller begrænse skader på  

 personer, ejendom eller miljøet i tilfælde af ulykker.
Udgangspunktet for en indsættelse af det danske redningsberedskab i  

 udlandet er som hidtil, at dette sker på frivillig basis.
I situationer, hvor  

 der er behov for at indsætte ledende personel og personel med viden inden for  

 særlige områder, kan der blive tale om at indsætte dette personel i medfør af  

 forslagets § 49.
Til § 4 Stk. 1 fastslår, at indenrigsministeren er øverste administrative  

 myndighed for det statslige redningsberedskab.
Stk. 2 erstatter brandlovens § 16, hvoraf det bl.a. fremgår, at  

 justitsministeren - nu indenrigsministeren - er øverste tilsynsmyndighed for  

 brandvæsenet i samtlige kommuner.
Civilforsvarsloven indeholder ikke  

 bestemmelser om tilsyn med det kommunale civilforsvar.
 Indenrigsministeren kan i medfør af stk. 2 bemyndige Beredskabsstyrelsen  

 til at udøve tilsynet med det kommunale redningsberedskab, herunder til at  

 foretage prøvealarmeringer af dette.
Stk. 3-5 om et redningsråd erstatter brandlovens § 18 om Brandrådet.  

 Redningsrådet rådgiver indenrigsministeren i spørgsmål om det kommunale  

 redningsberedskab og kan som Brandrådet i dag prøvealarmere det statslige  

 regionale og det kommunale redningsberedskab.
Brandrådet består af 7  

 medlemmer.
Da brandområdet pr. 1. januar 1992 er overført fra  

 Justitsministeriets til Indenrigsministeriets ressort, foreslås Redningsrådet  

 i forhold til Brandrådet udvidet med 1 medlem til 8 medlemmer, således at  

 justitsministeren som noget nyt udpeger 1 medlem, repræsenterende politiet  

 under hensyn til politiets opgaver i tilknytning til redningsberedskabet.
Det  

 er hensigten, at indenrigsministeren udpeger en repræsentant for  

 Indenrigsministeriets departement, en repræsentant for Beredskabsstyrelsen og  

 en særligt sagkyndig i kommunale redningsspørgsmål til Redningsrådet.
En  

 anden ændring i sammensætningen af Redningsrådet i forhold til Brandrådet er,  

 at Københavns og Frederiksberg Kommuner, som ikke udpeger medlemmer til  

 Brandrådet, i fællesskab udpeger 1 medlem til Redningsrådet.
Kommunernes  

 Landsforening udpeger som hidtil 3 medlemmer.
En tredie ændring er, at i  

 sager vedrørende tekniske og personalemæssige spørgsmål tilforordnes rådet 1  

 repræsentant for den organisation, der repræsenterer de kommunale  

 beredskabschefer, 1 repræsentant for de private redningsvæsener, jf. § 13,  

 stk. 1, og 1 repræsentant for personalet i de kommunale redningsberedskaber.
Til § 5 I stk. 1 fastlægges Beredskabsstyrelsens hovedopgaver inden for  

 redningsberedskabet og det civile beredskab.
 Bestemmelsen erstatter brandlovens § 16, stk. 1, ifølge hvilken Statens  

 Brandinspektion rådgiver myndighederne i spørgsmål om brandvæsenet, samt  

 civilforsvarslovens § 3, stk. 2, hvorefter Civilforsvarsstyrelsen leder det  

 statslige civilforsvar.
 Beredskabsstyrelsen får bl.a. til opgave at rådgive indenrigsministeren og  

 andre myndigheder i spørgsmål om de beredskabsforhold, der omfattes af loven.
Beredskabsstyrelsen skal udarbejde regler, vejledende retningslinier m.v.  

 om redningsberedskabet og det civile beredskab samt rådgive de kommunale  

 redningsberedskaber og de myndigheder, der er ansvarlige for det civile  

 beredskab.
Disse opgaver svarer til de opgaver, som Statens Brandinspektion  

 og Civilforsvarsstyrelsen varetager i dag.
 Styrelsen planlægger uddannelsen af redningsberedskabets personel.  

 Uddannelsen af personel på mellemleder-, leder- og chefniveau gennemføres på  

 de skoler, som hører under Beredskabsstyrelsen.
 Styrelsen skal ligeledes varetage den overordnede, operative ledelse af  

 redningsberedskabet under krise eller krig, jf. forslagets § 29.
 Herudover skal styrelsen yde teknisk rådgivning til kommunerne på en række  

 områder, f.eks. om brandfarlige virksomheder og brandbyggende  

 foranstaltninger, om uddannelse af beredskabets personel og om anvendelse og  

 indkøb af materiel.
 Beredskabsstyrelsen skal i lighed med det tilsyn, som  

 Civilforsvarsstyrelsen udøver i dag, føre tilsyn med nukleare anlæg og  

 varetage internationalt samarbejde samt forskning og udvikling.
Stk. 2, der er ny, indeholder grundlaget for det landsdækkende beredskab  

 over for uheld i nukleare anlæg.
Indenrigsministeren kan i medfør af stk. 2  

 bestemme, at Beredskabsstyrelsen får det overordnede ansvar for planlægningen  

 og ledelsen af det landsdækkende atomberedskab inden for redningsberedskabet.  

 Af øvrige myndigheder, der har opgaver inden for atomberedskabet, kan nævnes  

 politiet.
 Ved uheld i nukleare anlæg vil der være behov for en landsdækkende  

 ledelsesstruktur, idet indsatsen i forbindelse med disse uheld kan være så  

 omfattende, at den kræver et specialberedskab på det centrale statslige  

 niveau.
 Civilforsvarsstyrelsen har i 1992 udsendt en plan for det landsdækkende  

 atomberedskab, der fastlægger beredskabets organisation og de  

 foranstaltninger, der skal kunne iværksættes for at beskytte befolkningen i  

 tilfælde af uheld i nukleare anlæg.
 Udover at opretholde et dagligt beredskab er et af hovedformålene med  

 atomberedskabet at informere offentligheden og de berørte myndigheder i  

 overensstemmelse med EF-direktiv nr. 89/618/Euratom af 27. november 1989  

 »om oplysning af befolkningen om, hvorledes den skal forholde sig samt  

 om sundhedsmæssige foranstaltninger i tilfælde af strålingsfare«.
Til § 6 Bestemmelsen erstatter hjemlen i civilforsvarslovens § 5, i henhold til  

 hvilken indenrigsministeren kan indgå aftale med foreninger, organisationer  

 og private personer om, at der overdrages dem civilforsvarsmæssige opgaver. §  

 6 giver mulighed for, at indenrigsministeren kan indgå aftale med foreninger,  

 organisationer og private personer, f.eks.
Dansk Røde Kors,  

 Civilforsvars-Forbundet og ASF-Dansk Folkehjælp, om, at disse bistår ved  

 udførelsen af opgaver inden for det statslige redningsberedskab.
Der er i dag  

 indgået aftale med Civilforsvars-Forbundet.
 Da det kommunale redningsberedskab i henhold til forslagets § 9 hører  

 under kommunalbestyrelsen, er der i § 13, stk. 2, medtaget en tilsvarende  

 bestemmelse om aftaler om bistand til udførelse af opgaver inden for det  

 kommunale redningsberedskab.
Til § 7 Bestemmelsen erstatter civilforsvarslovens § 2, stk. 2, i henhold til  

 hvilken CF-korpset skal løse civilforsvarsopgaver i områder, der er ramt af  

 større krigsskader, og yde bistand i områder, der er ramt af begrænsede  

 krigsskader.
Der etableres statslige regionale beredskabscentre, hvorfra der kan  

 indsættes mandskab i forbindelse med større, sjældne, komplekse eller  

 mandskabskrævende ulykker.
Centrene forventes placeret på CF-korpsets  

 kaserner.
 Det statslige regionale redningsberedskab skal som supplement til det  

 kommunale redningsberedskab kunne indsættes mod ulykker eller katastrofer som  

 f.eks. brande og eksplosionsulykker, sammenstyrtningsulykker, togulykker,  

 flyulykker, skibsulykker ved kaj, naturkatastrofer og uheld, der kan medføre  

 udslip og spredning i miljøet af farlige stoffer.
 Det statslige regionale redningsberedskab skal endvidere bistå ved  

 afhjælpning og begrænsning af skader ved kemikalieuheld til havs samt - som  

 supplement til Miljøstyrelsens havberedskab - i forbindelse med bekæmpelse af  

 olie- og kemikalieforurening af havet i de kystnære dele af søterritoriet.  

 Det statslige regionale redningsberedskab skal ligeledes bistå ved uheld i  

 nukleare anlæg som en del af Beredskabsstyrelsens atomberedskab.
Offentlige myndigheder, der har ansvar for beredskab og indsats ved  

 ulykker og katastrofer, kan rekvirere bistand fra det statslige regionale  

 redningsberedskab.
Redningsberedskabets bistand ved indsats mod brand eller  

 anden ulykke af akut karakter ydes som hidtil vederlagsfrit, bortset fra de  

 tilfælde, hvor udgifterne til forureningsbekæmpelse påhviler skadevolder.  

 Indsats til afhjælpning af videregående følger af brand eller anden ulykke  

 eller til forebyggelse af følgeskader ydes mod betaling.
De statslige regionale beredskabscentre skal endvidere forestå uddannelsen  

 af de værnepligtige til det statslige regionale redningsberedskab.
Af disse  

 værnepligtige overføres ca. 200 gruppe- og delingsførere årligt til den  

 kommunale mobiliseringsstyrke.
 Bestemmelser om det statslige regionale beredskabs organisation m.v.  

 fastsættes administrativt.
Det statslige regionale redningsberedskab skal under krig indsættes mod de  

 følger af krigsskader, som overstiger de kommunale redningsberedskabers  

 kapacitet.
Der er ikke forudsat ændringer i det statslige regionale  

 redningsberedskabs krigsmæssige opgaver og organisation i forhold til de  

 gældende planer for CF-korpsets krigsmæssige organisation og sammensætning.
Til § 8 Beredskabsstyrelsen kan i medfør af bestemmelsen indgå aftale med  

 offentlige myndigheder, virksomheder eller andre, der har ansvar for  

 beredskabsopgaver, om, at de regionale beredskabscentre skal varetage eller  

 bistå ved udførelsen af de pågældendes beredskabsopgaver.
Som eksempel på  

 sådanne aftaler kan nævnes den aftale, som Civilforsvarsstyrelsen har indgået  

 med de nordbornholmske kommuner om brandslukning.
Endvidere har Civilforsvarsstyrelsen bemyndiget CF-korpsets afdelinger til  

 at indgå aftaler med bl.a. politimestre, forsvaret, Statens Luftfartsvæsen,  

 DSB, teleselskaber, elforsyningsselskaber og kommunale myndigheder om  

 assistance i forbindelse med katastrofer og ulykker.
Som eksempler herpå kan  

 nævnes slotsbrande, brande i skov- og klitområder, brande på virksomheder og  

 kaserner, olie- og kemikalieuheld, strømafbrydelser, stormflods- og  

 snekatastrofer, gasrensning m.v.
Til § 9 Stk. 1 erstatter § 2, stk. 1, i brandloven, hvorefter kommunalbestyrelsen  

 har den øverste ledelse af kommunens brandvæsen, og § 16, stk. 1, i  

 civilforsvarsloven, hvorefter kommunens civilforsvar hører under  

 kommunalbestyrelsen.
 Det følger af stk. 1, at kommunalbestyrelsen har ansvaret for kommunens  

 redningsberedskab.
 Stk. 2 erstatter brandlovens § 2, stk. 2-4, og § 2 a samt  

 civilforsvarslovens § 16, stk. 2-4, om nedsættelse af brandkommissioner,  

 civilforsvarskommissioner og beredskabskommissioner.
 Sammensætningen af og formandsskabet for brandkommissionen,  

 civilforsvarskommissionen og beredskabskommissionen er fastlagt i henholdsvis  

 brandlovens § 2, stk. 4, og § 2 a, stk. 1, samt civilforsvarslovens § 16,  

 stk. 3 og 4.
 Civilforsvarskommissionen og brandkommissionen varetager den umiddelbare  

 forvaltning af henholdsvis kommunens civilforsvar og brandvæsen på linie med  

 et stående udvalg.
Kommunalbestyrelsen skal i medfør af stk. 2 tilsvarende nedsætte en  

 beredskabskommission til at varetage den umiddelbare forvaltning af  

 redningsberedskabet, og dermed fungerer kommissionen som et stående udvalg.  

 Bestemmelsen tillægger beredskabskommissionen en betinget kompetence til at  

 handle på kommunalbestyrelsens vegne.
I det omfang kommunalbestyrelsen ikke  

 træffer nærmere bestemmelse, påhviler det kommissionen at træffe de  

 beslutninger, der er et nødvendigt eller naturligt led i forvaltningen af  

 redningsberedskabet.
 Kommissionen, hvis medlemstal skal være ulige, skal bestå af borgmesteren,  

 der er formand, politimesteren samt et flertal valgt af kommunalbestyrelsen.
 Blandt kommissionens medlemmer kan der være repræsentanter for de private  

 redningsvæsener, foreninger og organisationer, som kommunalbestyrelsen har  

 indgået aftale med i henhold til forslagets § 13.
 De bestemmelser i den kommunale styrelseslov, der efter stk. 3 foreslås  

 anvendt på beredskabskommissionen, vedrører de stående udvalgs virksomhed,  

 forholdet mellem kommunalbestyrelsen og de stående udvalg samt tilsynet med  

 disse.
Stk. 4 om udbetaling af diæter m.v. erstatter § 16, stk. 5, i  

 civilforsvarsloven.
Bestemmelsen indebærer en vis modifikation i  

 kommunalbestyrelsens adgang til at yde diæter, erstatning for tabt  

 arbejdsfortjeneste og befordringsgodtgørelse m.v. til de medlemmer, der er  

 valgt af kommunalbestyrelsen, efter reglerne i § 16, stk. 3 og 9, i den  

 kommunale styrelseslov, idet det fastslås, at diæter alene kan ydes, såfremt  

 samtlige medlemmer af beredskabskommissionen tillægges disse ydelser.
Dog kan  

 kommunalbestyrelsesmedlemmer, der modtager tillægsvederlag efter den  

 kommunale styrelseslov, samt borgmestre og magistratsmedlemmer ikke modtage  

 diæter, ligesom kommunalt og statsligt ansatte ikke kan modtage diæter, når  

 varetagelsen af hvervet er et led i de pågældendes embedsgerning.
Til § 10 Ifølge civilforsvarslovens § 23 kan to eller flere kommunalbestyrelser med  

 indenrigsministerens godkendelse samordne deres civilforsvar samt ansætte en  

 fælles civilforsvarsleder.
En samordning kan ophæves, når de deltagende  

 kommuner er enige herom, eller når indenrigsministeren tillader det.  

 Brandloven indeholder ikke en tilsvarende mulighed for at samordne  

 brandvæsenet i flere kommuner.
En samordning af det kommunale redningsberedskab efter forslagets § 10  

 kræver ikke indenrigsministerens godkendelse.
Samordningen sker som et  

 kommunalt fællesskab i overenstemmelse med § 60 i den kommunale styrelseslov,  

 og fællesskabet som sådant skal godkendes af den kommunale tilsynsmyndighed.
Til § 11 Ifølge § 24 i civilforsvarsloven skal kommunalbestyrelserne i Københavns  

 og Frederiksberg Kommuner samt kommunalbestyrelserne i kommunerne i  

 Københavns amtsrådskreds - dvs. i det storkøbenhavnske område - samordne  

 deres civilforsvar.
Københavns Amtsråd indgår endvidere i samordningen.  

 Samordningen skal godkendes af indenrigsministeren, der i tilfælde af  

 uenighed mellem kommunalbestyrelserne skal fastsætte samordningens indhold.  

 Opgaverne efter civilforsvarslovens §§ 17-22 varetages i området af en fælles  

 civilforsvarskommission, hvis sammensætning fastsættes af  

 indenrigsministeren.
 Indenrigsministeren kan godkende eller bestemme, at kommuner i  

 Frederiksborg og Roskilde amter tilslutter sig samordningen.
Ifølge brandlovens § 2 a, stk. 1, og civilforsvarslovens § 16, stk. 4, kan  

 kommunalbestyrelsen bestemme, at brandkommissionen sammenlægges med  

 civilforsvarskommissionen til en beredskabskommission.
Dette gælder dog ikke  

 for det storkøbenhavnske område, hvor hver kommune har en brandkommission, og  

 hvor kommunerne har samordnet deres civilforsvarsopgaver i den fælles  

 civilforsvarskommission, jf. ovenfor.
 Ifølge forslagets § 11, stk. 1, skal kommunalbestyrelserne i det  

 storkøbenhavnske område samordne opgaver inden for redningsberedskabet.
 De opgaver, der skal samordnes, omfatter som i dag varetagelsen af det  

 krigsmæssige redningsberedskab i kommunerne.
Kommunalbestyrelserne i Frederiksborg og Roskilde Amter samt Frederiksborg  

 og Roskilde Amtsråd kan med indenrigsministerens godkendelse efter § 11, stk.  

 3, tilslutte sig samordningen.
Det er ikke et krav, at alle  

 kommunalbestyrelserne skal tilslutte sig samordningen.
 Planlægningen af det civile beredskab i amtskommuner og kommuner i  

 hovedstadsområdet, herunder planlægningen af sygehusberedskabet, kan  

 koordineres inden for samordningens rammer.
 Kommunalbestyrelserne kan i medfør af stk. 1 bestemme, at opgaver, der  

 ikke er samordnet, skal varetages af en beredskabskommission, der er nedsat  

 efter reglerne i forslagets § 9, stk. 2.
 På længere sigt forventes det, at kommunernes fredsmæssige opgaver inden  

 for redningsberedskabet ligeledes bliver samordnet.
 I medfør af § 11, stk. 2, udsender Indenrigsministeriet en bekendtgørelse  

 om sammensætningen af en fælles beredskabskommission.
Til § 12 Bestemmelsen fastlægger det kommunale redningsberedskabs opgaver og  

 erstatter brandlovens § 1 og civilforsvarslovens § 18.
 Brandlovens § 1 omhandler de krav, som kommunernes brandvæsen skal kunne  

 opfylde, herunder at det - under hensyn til befolkningstætheden,  

 bebyggelsernes udstrækning og art, virksomhedernes karakter, vandforsyningen  

 m.v. - skal kunne yde et forsvarligt rednings- og slukningsarbejde.
Ifølge civilforsvarslovens § 18, stk. 1, skal der i alle kommuner  

 etableres en hjælpetjeneste, der kan modtage, indkvartere og forpleje  

 evakuerede.
Ifølge stk. 2 kan indenrigsministeren bestemme, at  

 hjælpetjenesten i kommuner med bymæssigt bebyggede områder tillige skal  

 omfatte en brandtjeneste, en reservevandsforsyningstjeneste, en  

 redningstjeneste, en rydningstjeneste og en teknisk tjeneste.
Denne udvidede  

 hjælpetjeneste har til opgave - inden for de fastsatte dimensioneringskrav -  

 at afbøde følger af krigshandlinger.
 Efter stk. 1 skal det kommunale redningsberedskab kunne indsættes mod  

 ulykker som f.eks. brande og eksplosionsulykker, sammenstyrtningsulykker,  

 togulykker, flyulykker, skibsulykker ved kaj, naturkatastrofer og uheld, der  

 kan medføre udslip og spredning i miljøet af farlige stoffer.
 Det enstrengede redningsberedskab indebærer, at det kommunale  

 redningsberedskab skal kunne indsættes såvel i fred som under krig.
 Stk. 1 indeholder en præcisering af civilforsvarslovens § 18, stk. 1, idet  

 også »nødstedte« skal kunne modtages, indkvarteres og forplejes.  

 Der er ikke tilsigtet en udvidelse af indkvarterings- og  

 forplejningstjenestens opgaver.
 De sluknings-, rednings- og rydningsopgaver, som de kommunale brandvæsener  

 i dag varetager, vil i karakter - omend ikke i antal og omfang - være ens  

 under fredstids- og krigsforhold.
Siden affattelsen af civilforsvarslovens § 18 er byggemåden ændret, og de  

 større byers ældre boligkvarterer er saneret og moderniseret.
Endvidere er  

 der gennemført brandforebyggende foranstaltninger i den ældre boligmasse.
Der  

 anvendes i dag nye og mere brandsikre byggemetoder, ligesom ændringen i  

 boligernes varmeforsyning har haft en forebyggende virkning.
Endelig er de  

 større byers boligkvarterer ændret som følge af industriens udflytning til  

 særlige industriområder.
 Denne udvikling vil sammen med den forlængede varslingstid føre til, at  

 det krigsmæssige beredskab kan fastlægges på et noget lavere niveau end  

 hidtil.
§ 12, stk. 2, der erstatter civilforsvarslovens § 18, stk. 2, åbner  

 mulighed for, at indenrigsministeren kan bestemme, at redningsberedskabet i  

 visse kommuner skal udvides til at kunne yde en øjeblikkelig og mere  

 omfattende indsats mod følgerne af krigshandlinger.
En sådan beslutning vil i  

 givet fald blive truffet efter forhandling med vedkommende  

 kommunalbestyrelse.
 Et udvidet krigsmæssigt redningsberedskab forventes at blive pålagt  

 kommuner med en sammenhængende bymæssig bebyggelse på mindst 30.000  

 indbyggere, det samordnede redningsberedskab i det storkøbenhavnske område,  

 jf. § 11, stk. 1, og kommuner med særlige risici f.eks. på grund af særligt  

 farlige industrivirksomheder.
 Det udvidede krigsmæssige beredskab vil i givet fald omfatte udvidede  

 rednings- og brandslukningsmuligheder, måling af radioaktivitet og sporing af  

 krigsgasser.
 Det statslige regionale redningsberedskab skal ved omfattende krigsskader  

 yde assistance til de kommunale styrker.
Som noget nyt åbner stk. 3 mulighed for, at indenrigsministeren kan  

 bestemme, at der udstationeres statsligt materiel hos enkelte kommunale  

 redningsberedskaber med henblik på, at disse kan yde udvidet mellemkommunal  

 bistand.
Baggrunden herfor er, at placeringen af de statslige regionale  

 beredskabscentre indebærer, at visse områder af landet ikke dækkes inden for  

 en udrykningstid på ca. 1 time.
De pågældende kommuner skal i givet fald møde  

 med dette særlige materiel.
En eventuel beslutning efter stk. 3 vil blive  

 truffet efter forhandling med vedkommende kommunalbestyrelse.
 Stk. 4 svarer til civilforsvarslovens § 20.
Til § 13 Stk. 1 erstatter brandlovens § 6 om, at en kommunalbestyrelse kan indgå  

 aftale med et kommunalt eller privat brandvæsen eller med  

 Civilforsvarsstyrelsen om varetagelse af et forsvarligt rednings- og  

 slukningsarbejde ved ildebrand i kommunen.
Sådanne aftaler skal i dag  

 godkendes af justitsministeren - nu indenrigsministeren.
 Kommunalbestyrelsen kan i medfør af bestemmelsen indgå aftale med en anden  

 kommunalbestyrelse, med private redningsvæsener eller med andre om, at de  

 pågældende udfører kommunale redningsberedskabsopgaver, jf. forslagets § 12.
En aftale, der indgås med en anden kommunalbestyrelse, private  

 redningsvæsener, f.eks.
Falcks Redningskorps, eller med andre, f.eks.
De  

 Sønderjyske Frivillige Brandværnsforbund, skal godkendes af  

 Beredskabsstyrelsen.
Aftalepartneren varetager opgaverne under  

 kommunalbestyrelsens ansvar.
Stk. 2 er ny og supplerer bestemmelsen i forslagets § 6 om, at  

 indenrigsministeren kan indgå aftale med foreninger, organisationer og  

 private personer om, at de pågældende bistår ved udførelsen af opgaver inden  

 for det statslige redningsberedskab.
Aftaler i henhold til stk. 2 omhandler  

 typisk enkeltstående opgaver inden for det kommunale redningsberedskab såsom  

 hvervning af frivillige, uddannelse af frivillige og de kommunale  

 værnepligtige samt informationsopgaver.
Til § 14 Bestemmelsen erstatter de detaljerede regler i brandlovens §§ 5, 7, 8, 10,  

 11 og 12, herunder bl.a. om omfanget og organiseringen af den enkelte  

 kommunes brandvæsen og om anvendelse af materiel, brandhaner, branddamme m.v.  

 Af hensyn til den mellemkommunale bistand, jf. forslagets § 18, er det af  

 væsentlig betydning, at de enkelte kommuners redningsberedskab og materiel  

 opbygges på grundlag af fastlagte standarder.
 § 14 erstatter endvidere § 18, stk. 3, i civilforsvarsloven.
I modsætning til brandlovens § 7 om udnævnelse af brandinspektører og  

 civilforsvarslovens § 22 om udnævnelse af civilforsvarsledere er der ikke  

 fastsat bestemmelser om en beredskabschef.
Det anbefales dog, at  

 beredskabslederen får en central placering i den kommunale organisation.
 I medfør af lovforslagets §§ 16 og 48 kan indenrigsministeren fastsætte  

 regler om den person, der har ansvaret for den tekniske ledelse på  

 skadestedet (indsatslederen) og om uddannelseskravene til denne.
Til § 15 Bestemmelsen erstatter brandlovens § 13, i henhold til hvilken det  

 påhviler kommunalbestyrelsen at sørge for, at der i enhver tættere bebygget  

 del af kommunen er tilstrækkelig vandforsyning til brandslukning.
I medfør af stk. 2 kan indenrigsministeren fastsætte regler om  

 vandforsyningen, fornøden opstillingsplads ved vandforsyningsstederne og  

 vejadgang.
Ministeren kan endvidere fastsætte regler om brandhaner,  

 vandreservoirer, tilslutning til vandværkers ledningsnet og om påkrævede  

 eftersyn.
Der er ikke tilsigtet ændringer i kommunalbestyrelsernes  

 forpligtelser i forhold til brandloven.
Til § 16 Bestemmelsen erstatter brandlovens § 22, der indeholder detaljerede regler  

 om den tekniske ledelse på skadestedet dels i kommuner med brand- eller  

 beredskabskommission, dels i kommuner uden brand- eller beredskabskommission.  

 Efter § 22 er det en ansat i kommunen - som udgangspunkt brandinspektøren -  

 der leder den tekniske indsats på skadestedet.
Bestemmelsen bemyndiger indenrigsministeren til at fastsætte regler om  

 ledelsesforholdene på skadestedet.
Ledelsesansvaret vil som hidtil altid  

 påhvile den kommunale indsatsleder.
Kommunalbestyrelsen er som hidtil ansvarlig for ledelsen af den tekniske  

 indsats på skadestedet.
Den tekniske ledelse kan varetages af enten en  

 person, der er ansat af kommunalbestyrelsen, eller af andre, som  

 kommunalbestyrelsen har indgået aftale med, og som har de fornødne  

 uddannelsesmæssige kvalifikationer.
Til § 17 Stk. 1 er ny, men svarer til de regler om politiets koordinering, der er  

 fastsat i »Instruks for brandinspektører i kommuner med brand- eller  

 beredskabskommission«.
Der er således ikke med bestemmelsen tilsigtet  

 ændringer i politiets koordinerende funktion, der i øvrigt kan udledes af  

 retsplejelovens § 108.
 Stk. 2 svarer med redaktionelle ændringer til brandlovens § 23, stk. 1.
Til § 18 Stk. 1 erstatter civilforsvarslovens § 25, hvorefter personel og materiel  

 fra det lokale civilforsvar kan kræves stillet til rådighed for  

 civilforsvaret uden for vedkommende lokale område efter regler, der  

 fastsættes af indenrigsministeren.
 Efter stk. 1 kan private redningsvæsener ligeledes kræves stillet til  

 rådighed, jf. brandlovens § 24, stk. 1.
Indenrigsministeren kan i medfør af stk. 1 bestemme, at personel og  

 materiel fra en kommunes redningsberedskab skal stilles til rådighed for en  

 anden kommunes redningsberedskab.
Det er hensigten at henlægge kompetencen  

 til Beredskabsstyrelsen, svarende til den kompetence, der i dag er tillagt  

 Civilforsvarsstyrelsen, jf. bekendtgørelse nr. 219 af 21. maj 1982 om  

 civilforsvarets katastrofebistand og bekendtgørelse nr. 220 af 21. maj 1982  

 om civilforsvarets organisation og indsats under krig og andre ekstraordinære  

 forhold.
En sådan mulighed forventes alene anvendt under krigsforhold og i  

 særlige katastrofetilfælde, f.eks. i tilfælde af uheld i nukleare anlæg.
 Bestemmelsen i brandlovens § 25, stk. 1, om forsvarets forpligtelse til at  

 yde assistance til brandvæsenet er ikke medtaget, da forsvarets bistand til  

 det kommunale redningsberedskab reguleres i bestemmelser, der fastsættes af  

 Forsvarsministeriet og i aftaler med andre myndigheder.
Stk. 2 erstatter brandlovens § 24, hvorefter den kommanderende på  

 brandstedet i påtrængende tilfælde skal tilkalde assistance fra et andet  

 kommunalt eller privat brandvæsen.
Assistance skal endvidere i fornødent  

 omfang tilkaldes fra det statslige regionale redningsberedskab jf.  

 brandlovens § 25, stk. 1.
I medfør af stk. 3 fastsætter indenrigsministeren regler om bistand efter  

 stk. 2 og 3, herunder om betaling for bistanden.
Den kommune, der får  

 materiel og personel stillet til rådighed af en anden kommune, forudsættes  

 som hidtil at afholde udgifterne i forbindelse med indsatsen.
 Som det fremgår af bemærkningerne til forslagets § 7, yder det statslige  

 regionale redningsberedskab bistanden vederlagsfrit ved uheld af akut  

 karakter, bortset fra de tilfælde, hvor udgifterne til en  

 forureningsbekæmpelse påhviler skadevolderen, eller hvor indsatsen vedrører  

 videregående følger m.v.
 Der er ikke med § 18 tilsigtet realitetsændringer i forhold til de  

 gældende bestemmelser.
Til § 19 Bestemmelsen erstatter civilforsvarslovens § 26.
Kommunerne afholder udgifterne til deres redningsberedskab.
Bestemmelsen  

 åbner dog mulighed for, at staten i særlige katastrofetilfælde kan deltage i  

 udgifterne i forbindelse med indsættelsen af det kommunale redningsberedskab.  

 Bestemmelsen kan også tænkes anvendt i tilfælde af, at det kommunale  

 redningsberedskab efter indenrigsministerens godkendelse eller beslutning  

 indsættes i udlandet i katastrofetilfælde.
Til § 20 Bestemmelsen svarer med redaktionelle ændringer til brandlovens § 20, stk.  

 3 og 4, 2. pkt.
Til § 21 Stk. 1 og 2 svarer med redaktionelle ændringer til brandlovens § 21, stk.  

 1 og 2. Stk. 3 svarer med redaktionelle ændringer til brandlovens § 21, stk.  

 3, idet dog den skade, redningsberedskabet forvolder på marker, haver eller  

 beplantninger på den ejendom, der brandskades, ikke længere erstattes af  

 kommunen.
Til § 22 Bestemmelsen svarer med redaktionelle ændringer til brandlovens § 21, stk.  

 4.
Til § 23 Bestemmelsen svarer med redaktionelle ændringer til brandlovens § 26.
Til § 24 Bestemmelsen svarer med redaktionelle ændringer til § 2, stk. 1 og 2, i  

 lov om det civile beredskab.
 Opgaverne i stk. 2, der siden 1974 har været delegeret til  

 Civilforsvarsstyrelsen, påregnes delegeret til Beredskabsstyrelsen.
Til § 25 Efter stk. 1 skal der udarbejdes en samlet beredskabsplan for kommunens  

 redningsberedskab og civile beredskab.
Bestemmelsen erstatter således  

 brandlovens § 14, stk. 1, om en plan for alarmering af kommunens brandvæsen,  

 civilforsvarslovens § 17 om en civilforsvarsplan og en beredskabsplan samt §  

 3, stk. 1, i lov om det civile beredskab om en plan for kommunens civile  

 beredskab.
Ved ændringen i 1985 af loven om det civile beredskab blev det fastsat, at  

 kommunerne skal udarbejde en plan for deres civile beredskab.
Det har vist  

 sig uhensigtsmæssigt at opretholde grænserne mellem planlægningen af det  

 civile beredskab og civilforsvaret, idet planlægningen i vidt omfang omfatter  

 de samme materiel- og personalemæssige ressourcer.
 Kommunernes beredskabsplanlægning forudsættes koordineret med politiets  

 planlægning og bør i øvrigt ske i samarbejde med øvrige relevante  

 myndigheder.
 Den kommunale beredskabsplan skal ligeledes omfatte en alarmeringsplan for  

 redningsberedskabet.
 Det vil være hensigtsmæssigt, at kommuner, der samordner deres  

 redningsberedskab, også koordinerer deres beredskabsplanlægning.
For amtskommunerne, som ikke skal planlægge for et beredskab, der omfatter  

 brandvæsenet og civilforsvaret, medfører forslagets § 25, stk. 2, ikke  

 ændringer i forhold til § 3, stk. 1, i lov om det civile beredskab.
Amtsrådet  

 udarbejder en samlet plan for amtskommunens beredskab, der omfatter  

 amtskommunens opgaver inden for sundheds- og socialområdet, herunder  

 sygehusberedskabet, beredskabet i den primære sundhedstjeneste og  

 lægemiddelberedskabet.
Planen skal endvidere omfatte områder såsom vejvæsen,  

 transport, vandforsyning (vandindvinding), miljø m.v.
Planen for  

 amtskommunernes civile beredskab bør udarbejdes således, at den også kan  

 anvendes ved katastrofer i fredstid.
Sygehusberedskabet er i øvrigt reguleret  

 i lovgivningen om sygehusvæsenet.
 Efter stk. 3 skal kommunalbestyrelsen og amtsrådet revidere deres planer  

 mindst een gang i hver valgperiode, eller når udviklingen gør det nødvendigt.
Ifølge stk. 4 skal beredskabsplaner og revisioner heraf indsendes til  

 orientering for Beredskabsstyrelsen.
Stk. 4 erstatter civilforsvarslovens §  

 17, stk. 2, hvorefter kommunalbestyrelsen skal indsende civilforsvarsplanen  

 og revisioner heraf til indenrigsministeren, som kan meddele  

 kommunalbestyrelsen sine bemærkninger hertil.
Beredskabsplanen for kommunens  

 civilforsvar, jf. civilforsvarslovens § 17, stk. 3, skal ikke efter  

 civilforsvarsloven indsendes, ligesom loven om det civile beredskab ikke  

 indeholder en bestemmelse om indsendelse af planen for kommunens civile  

 beredskab, jf. § 3, stk. 1, i lov om det civile beredskab.
Til § 26 Bestemmelsen, som fastslår, at indenrigsministeren fastsætter vejledende  

 retningslinier for udarbejdelse af amtskommunernes og kommunernes  

 beredskabsplaner, jf. § 25, erstatter civilforsvarslovens § 17, stk. 4, og §  

 3, stk. 2, i lov om det civile beredskab, der giver indenrigsministeren  

 hjemmel til at fastsætte regler om beredskabsplanlægningen.
Til § 27 Bestemmelsen pålægger de enkelte ministre hver inden for deres område at  

 fastsætte vejledende retningslinier for udarbejdelse af amtskommunernes og  

 kommunernes civile beredskabsplaner, som indgår i den samlede beredskabsplan,  

 jf. forslagets § 25, stk. 1 og 2. Med bestemmelsen, som erstatter § 3, stk.  

 3, i lov om det civile beredskab, er der ikke tilsigtet en udvidelse af  

 ministeriernes forpligtelser.
Til § 28 Bestemmelsen bemyndiger vedkommende minister til at pålægge offentlige  

 myndigheder samt offentlige og private virksomheder og institutioner at yde  

 bistand ved planlægningen eller udførelsen af civile beredskabsopgaver.
Stk. 1 svarer til § 3 b, stk. 2, i lov om det civile beredskab.
Pligten  

 til at bistå ved planlægningen og udførelsen af civile beredskabsopgaver  

 foreslås dog udvidet til også at omfatte offentlige og private virksomheder  

 og institutioner, der efter § 5, stk. 1, i lov om det civile beredskab kun i  

 begrænset omfang kan pålægges opgaver inden for det civile beredskab.
Baggrunden for forslaget er den privatisering af offentlige virksomheder,  

 der er blevet gennemført inden for de senere år.
Eksempelvis har  

 teleselskaberne, som er af væsentlig betydning for beredskabet, ikke længere  

 status som koncessionerede selskaber - bortset fra Tele Danmark A/S - og er  

 dermed ikke længere omfattet af § 3 b, stk. 2, i lov om det civile  

 beredskab.Formålet med den nye bestemmelse er således at tilvejebringe en  

 hjemmel, der sikrer, at al samfundsvigtig virksomhed kan videreføres, uanset  

 om denne foregår i offentligt eller privat regi.
 § 28, stk. 2-5, svarer til § 5 i lov om det civile beredskab.
 De erstatningsregler, der henvises til i bestemmelsens stk. 4, er regler,  

 der er fastsat i lovgivningen eller er udviklet på ulovbestemt grundlag,  

 herunder dansk rets almindelige erstatningsregel, culpareglen.
Til § 29 Bestemmelsen erstatter civilforsvarslovens § 2, stk. 3.
I dag indgår sygehusberedskabet som en del af civilforsvaret.
Som nævnt i  

 bemærkningerne til § 1, stk. 2, indgår sygehusberedskabet under krise eller  

 krig i redningsberedskabet og er undergivet redningsberedskabets operative  

 ledelse.
 I overensstemmelse med et forslag i betænkningen af maj 1990 om strukturen  

 for det civile beredskab, hvor udvalget anbefalede en regionsamtmand som  

 leder af civilregionen, er bestemmelsen udvidet med en hjemmel til at  

 fastlægge civilregionernes opgaver, sammensætning og ledelse under krise  

 eller krig.
Til § 30 Bestemmelsen, der svarer til civilforsvarslovens § 3, stk. 3, og § 15,  

 fastlægger politimesterens placering og kompetence i det statslige  

 krigsmæssige redningsberedskab.
Det vil som led i regler om politiets  

 krigsmæssige beredskabsopgaver blive fastsat, at politiets og kommunernes  

 beredskabsplanlægning skal koordineres i nødvendigt omfang.
Til § 31 Bestemmelsen svarer med redaktionelle ændringer til § 6 i lov om det  

 civile beredskab.
 Som i dag må de enkelte ministre planlægge for, at der under krise eller  

 krig kan opstå særlige situationer, hvor der kan være behov for en vidtgående  

 delegation af de centrale myndigheders kompetence til lokale  

 forvaltningsorganer.
 Bestemmelsen medfører en pligt for de enkelte ministre til allerede i  

 fredstid at forberede en sådan ekstraordinær kompetencedelegation ved dels at  

 udpege disse forvaltningsorganer, dels at fastlægge omfanget af delegationen  

 i en krise- eller krigssituation til disse forvaltningsorganer.
Til § 32 Bestemmelsen, som er ny, giver mulighed for, at en amtskommunes eller  

 kommunes ressourcer inden for det civile beredskab under krise eller krig kan  

 kræves stillet til rådighed for en anden amtskommunes eller kommunes civile  

 beredskab.
 Da kompetencen til at træffe afgørelser om anvendelsen af de amtskommunale  

 og kommunale ressourcer er amtsrådets og kommunalbestyrelsens, kan der i  

 tilfælde af uenighed inden for det civile beredskab om udførelse af en opgave  

 opstå behov for at kunne tillægge indenrigsministeren denne kompetence, jf.  

 bemærkningerne til forslagets § 18, stk. 1, for så vidt angår det kommunale  

 redningsberedskab.
 I overensstemmelse med et forslag i betænkningen om strukturen for det  

 civile beredskab giver § 32 mulighed for, at regionsamtmanden i en  

 afskæringssituation tillægges kompetencen til at træffe afgørelse i tilfælde,  

 hvor amtskommunale eller kommunale myndigheder ikke er enige om udførelsen af  

 en opgave.
Til § 33 Stk. 1 og 2 svarer med redaktionelle ændringer til brandlovens § 40.
 Der er i medfør af denne bestemmelse fastsat regler og tekniske  

 forskrifter bl.a. om brandfarlige virksomheder og oplag, om brandfarlige  

 væsker og om korn- og foderstofvirksomheder.
 Der er endvidere i medfør af denne bestemmelse fastsat regler om  

 brandforebyggende foranstaltninger bl.a. i hoteller, plejeinstitutioner,  

 forsamlingslokaler, herunder teatre, udstillingslokaler, kirker og lignende  

 bygninger og lokaler, i skoler m.v., i sommerhusbebyggelser i plantager og  

 lignende områder, i teltlejre og for telte, der anvendes som  

 forsamlingslokaler samt i selskabshuse.
Stk. 1 giver bl.a. hjemmel for indenrigsministeren til at fastsætte regler  

 om godkendelse af oprettelse, placering, indretning og brug af virksomheder,  

 hvor der opbevares, anvendes eller fremstilles faste, flydende eller  

 luftformige brandfarlige eller eksplosive stoffer samt andre stoffer, der i  

 forbindelse med brand eller anden skade kan medføre en risiko for personer,  

 ejendom eller miljøet.
For godkendelse af oprettelse m.v. af sådanne  

 virksomheder kan der fastsættes byggetekniske krav i den udstrækning, sådanne  

 krav ikke er fastsat i medfør af byggelovgivningen.
Der kan endvidere fastsættes regler om opbevaring og brug af brandfarlige  

 stoffer.
Disse regler skal have til formål at forebygge eller formindske  

 brandfare og sikre forsvarlige rednings- og slukningsmuligheder i tilfælde af  

 brand.
 Regler for opbevaring af sprængstoffer m.v. fastsættes af  

 justitsministeren i henhold til sprængstofloven, medens regler for opbevaring  

 og anvendelse af fyrværkeri fastsættes af indenrigsministeren i medfør af  

 fyrværkeriloven.
Stk. 2 viderefører muligheden for at fastsætte regler og tekniske og  

 driftmæssige forskrifter om brugen af ild og lys og om andre  

 brandforebyggende foranstaltninger i bygninger og på grundarealer.
Der kan  

 herunder fastsættes regler om kommunalbestyrelsens kompetence til at give  

 pålæg om brandforebyggende foranstaltninger.
 Stk. 3, som er ny, erstatter den hjemmel i civilforsvarslovens § 1, stk.  

 2, der har været benyttet til at fastsætte regler i kapitel III i  

 bekendtgørelse nr. 278 af 27. juni 1963 om beskyttelsesforanstaltninger mod  

 uheld i nukleare anlæg (atomanlæg), som ændret ved bekendtgørelse nr. 502 af  

 1. oktober 1974.
Til § 34 Bestemmelsen svarer med redaktionelle ændringer til brandlovens § 27.
Forslaget omhandler bl.a. de særligt brandfarlige virksomheder.
Ved  

 vurderingen af, om sådanne virksomheder kan tillades oprettet, er kendskabet  

 til de brandfarlige stoffers egenskaber og erfaring om muligheden for at  

 bekæmpe brande, der opstår i sådanne virksomheder, af afgørende betydning.
I medfør af forslagets § 33 fastsætter indenrigsministeren de generelle  

 regler, der skal opfyldes, for at sådanne virksomheder kan indrettes.
Disse  

 regler omfatter dels forskrifter af teknisk og driftsmæssig karakter, dels  

 for visse virksomheder tillige brandforebyggende krav af byggeteknisk  

 karakter.
 Udover tilladelse i henhold til byggelovgivningen kræver indretning af  

 brandfarlige virksomheder derfor tillige tilladelse efter reglerne om  

 brandforebyggende foranstaltninger.
 For andre virksomheder stilles brandforebyggende krav til  

 bygningskonstruktionen i medfør af byggelovgivningen og som driftsmæssige  

 krav i medfør af reglerne om brandforebyggende foranstaltninger.
 I forbindelse med godkendelsen kan det bl.a. pålægges virksomhederne at  

 anskaffe brand- og redningsmateriel og tilvejebringe vandforsyning til  

 virksomhedens eget brug ved brandslukning.
I medfør af stk. 2 kan kommunalbestyrelsen bestemme, at der ved indretning  

 og benyttelse af bygninger og grundarealer skal træffes konkrete  

 foranstaltninger, der kan formindske risikoen for brandfare og sikre  

 forsvarlige rednings- og slukningsmuligheder.
Bestemmelsen finder anvendelse  

 i de tilfælde, der ikke omfattes af de regler, der er udstedt i medfør af  

 forslagets § 33, stk. 1.
Efter brandlovens § 29, stk. 1, kan brandmyndighedens afgørelser  

 indbringes for justitsministeren - nu indenrigsministeren.
Denne ankemulighed  

 er ikke medtaget i forslaget.
Spørgsmålet om, hvorvidt kommunalbestyrelsen  

 har tilsidesat lovgivningen, kan dog indbringes for de kommunale  

 tilsynsmyndigheder, jf. § 61 i den kommunale styrelseslov.
Til § 35 I de regler, der er fastsat i henhold til brandlovens § 40, har  

 brandmyndigheden kompetence til at meddele tilladelser og træffe andre  

 afgørelser.
 I medfør af stk. 1, der er ny, kan kommunalbestyrelsen bestemme, at der  

 skal træffes de foranstaltninger, som er fastsat i de regler og tekniske og  

 driftsmæssige forskrifter, der er udstedt i medfør af forslagets § 33, stk.  

 2, nr. 2.
I medfør af stk. 2, der med redaktionelle ændringer svarer til brandlovens  

 § 28, kan kommunalbestyrelsen bestemme, at der skal træffes konkrete  

 driftsmæssige foranstaltninger i hoteller, i plejeinstitutioner, i skoler og  

 andre undervisningslokaler, i daginstitutioner, i butikker og lignende  

 salgslokaler, i kontorlokaler, i forsamlingslokaler, herunder teatre,  

 udstillingslokaler, kirker og lignende bygninger og lokaler, i  

 sommerhusbebyggelser i plantager og lignende områder, i teltlejre og for  

 telte, der anvendes som forsamlingslokaler, samt i selskabshuse.
Bestemmelsen  

 finder anvendelse i de tilfælde, der ikke omfattes af de regler, der er  

 udstedt i medfør af forslagets § 33, stk. 2, nr. 2.
 Kommunalbestyrelsen kan bl.a. påbyde, at der anskaffes brand- og  

 redningsmateriel og tilvejebringes vandforsyning til eget brug ved  

 brandslukning.
 Stk. 3 svarer med redaktionelle ændringer til brandlovens § 28, stk. 2.
 For så vidt angår ankemuligheden i brandlovens § 29, stk. 1, henvises til  

 bemærkningerne til forslagets § 34.
Til § 36 Stk. 1 svarer med redaktionelle ændringer til § 33, stk. 3, i brandloven.  

 Efter denne bestemmelse er det som hovedregel brandinspektøren eller en anden  

 kvalificeret person, udpeget af brand- eller beredskabskommissionen, der  

 foretager brandsyn.
Det vil som hidtil være en kommunalt ansat brandkyndig  

 person, der skal foretage de brandsyn, der er omfattet af forslagets § 36.
Bestemmelsen bemyndiger endvidere indenrigsministeren til at fastsætte  

 regler, der svarer til brandlovens § 33, stk. 4-8, om pålæg for eventuelle  

 mangler, der konstateres ved brandsynet.
For så vidt angår de brandsyn, der  

 er omfattet af brandlovens § 33, stk. 1-2, finder brandlovens § 33, stk. 4-8,  

 anvendelse indtil fastsættelsen af det tidspunkt, hvor disse bestemmelser  

 ophæves, jf. § 79, stk. 3.
 Stk. 2 svarer med redaktionelle ændringer til brandlovens § 36.
Til § 37 Efter civilforsvarslovens § 27 kan indenrigsministeren fastsætte regler  

 om, at offentlige og private virksomheder skal træffe foranstaltninger til  

 virksomhedernes beskyttelse under krigsforhold (bedriftværn).
 Forslagets § 37, der erstatter civilforsvarslovens § 27, giver  

 kommunalbestyrelsen mulighed for at pålægge offentlige myndigheder og  

 offentlige og private virksomheder og institutioner beredskabsopgaver med  

 henblik på deres beskyttelse (bedriftværn) under krise eller krig.  

 Virksomhederne skal træffe sådanne foranstaltninger, at de ved egne  

 hjælpemidler umiddelbart kan bekæmpe virkningerne af begrænsede krigsskader.  

 Bedriftværn kan også anvendes i fredstid.
 Bestemmelsen tænkes udmøntet således, at indenrigsministeren kan fastsætte  

 regler om, at kommunalbestyrelsen kan pålægge følgende virksomheder m.v. en  

 bedriftværnsforpligtelse:
- særligt brandfarlige virksomheder - offentlige myndigheder og samfundsvigtige virksomheder og institutioner  

 samt - virksomheder, der på grund af deres produktion, oplag og/ eller  

 størrelse kan udgøre en risiko for omgivelserne, og som er beliggende i tæt  

 bebyggede områder med blandet boligbebyggelse og industri.
 For så vidt angår de eksisterende bedriftværn, henvises til forslagets §  

 81 og bemærkningerne hertil.
Til § 38 Efter brandlovens § 13, stk. 4, kan der iværksættes ekspropriation af  

 nødvendige vandforsyningssteder, hvis disse ikke kan tilvejebringes ved  

 overenskomst.
 Ifølge civilforsvarslovens § 29, stk. 1, kan indenrigsministeren eller  

 den, ministeren bemyndiger dertil, iværksætte ekspropriation af privat  

 ejendom, herunder befordringsmidler, til brug for civilforsvaret.
 Efter § 4, stk. 1, i lov om det civile beredskab kan vedkommende minister  

 iværksætte eller tillade iværksat ekspropriation af fast ejendom til brug for  

 det civile beredskab.
 Forslagets § 38 erstatter de nævnte bestemmelser.
 § 38, stk. 1, giver mulighed for at iværksætte ekspropriation til brug for  

 redningsberedskabet.
 Stk. 2 giver mulighed for, at der kan iværksættes eller tillades iværksat  

 ekspropriation til brug for udførelsen af civile beredskabsopgaver.
 Stk. 3 svarer til civilforsvarslovens § 29, stk. 2.
Stk. 4, som er ny, giver redningsberedskabet og det civile beredskab  

 mulighed for under krise eller krig at beslaglægge privat ejendom med henblik  

 på ekspropriation.
Efter en beslaglæggelse forudsættes  

 ekspropriationsforretningen fremmet mest muligt.
 Stk. 5 svarer til civilforsvarslovens § 29, stk. 3, med den tilføjelse, at  

 vejloven anvendes tilsvarende ved ekspropriation af andet end fast ejendom.
 Stk. 6 svarer til civilforsvarslovens § 29, stk. 4.
 Stk. 7 svarer til civilforsvarslovens § 29, stk. 5.
Til § 39 Bestemmelsen svarer med redaktionelle ændringer til brandlovens § 19.
Til § 40 Stk. 1 svarer til brandlovens § 20, stk. 1.
 Stk. 2 svarer til brandlovens § 20, stk. 2, 1. pkt.
 Stk. 3 svarer med redaktionelle ændringer til brandlovens § 20, stk. 4, 1.  

 pkt.
Til § 41 Stk. 1 omfatter brandlovens § 20, stk. 2, 2. pkt., om, at den, der er  

 pålagt at deltage i rednings- og slukningsarbejdet, skal efterkomme de  

 ordrer, der gives, og svarer endvidere til civilforsvarslovens § 30, stk. 1,  

 om påbud, der udstedes af civilforsvaret.
 Stk. 2 svarer med redaktionelle ændringer til brandlovens § 23, stk. 2, om  

 pligt til at overholde afspærringer m.v.
 Stk. 3 svarer til civilforsvarslovens § 30, stk. 2, om pligt til at  

 efterkomme evakueringsordrer m.v.
Til § 42 Stk. 1 svarer til § 38, stk. 3, 2. pkt., i den tidligere civilforsvarslov.  

 Bestemmelsen blev ikke medtaget i den gældende civilforsvarslov, da der ved  

 fremsættelsen af forslaget til civilforsvarslov påregnedes fremsat forslag  

 til en ny generel indkvarteringslov, hvori bestemmelsen skulle indgå.
Et  

 sådant lovforslag blev imidlertid ikke fremsat.
Ifølge stk. 2, der svarer til § 38, stk. 3, 3. pkt., i den tidligere  

 civilforsvarslov, fastsætter indenrigsministeren den godtgørelse, der skal  

 ydes husværten for kost og logi til de evakuerede.
Godtgørelsen fastsættes  

 som en billighedsgodtgørelse efter generelle takster.
Til § 43 Bestemmelsen svarer til § 36 i den tidligere civilforsvarslov, som  

 ligeledes henviste til indkvarteringsloven, jf. lov nr. 91 af 29. marts 1924  

 om indkvartering med senere ændringer.
Der henvises til bemærkningerne under  

 § 42, stk. 1.
 Efter stk. 2 fastsætter indenrigsministeren regler om de  

 indkvarteringsydelser, der kan kræves efter stk. 1, samt om den godtgørelse,  

 der skal ydes herfor.
Til § 44 Bestemmelsen svarer til civilforsvarslovens § 31 om mørklægning.
Til § 45 Bestemmelsen svarer til § 7 i lov om det civile beredskab om pligt til at  

 meddele oplysninger.
Til § 46 Bestemmelsen svarer med redaktionelle ændringer til civilforsvarslovens §  

 33 om hjemlen til at kræve oplysninger om civilforsvarsforanstaltninger.
Til § 47 Bestemmelsen, som med redaktionelle ændringer svarer til brandlovens § 14,  

 stk. 2, om teleselskabernes bistand ved brandalarmering, vedrører de  

 teleselskaber, der driver telenet omfattet af en koncession eller  

 særrettighed, meddelt af kommunikationsministeren.
Til kapitel 10 Brandlovens § 7, stk. 1 og 6, og § 8, stk. 1 og 2, omhandler  

 personelkategorierne i brandvæsenet.
Civilforsvarslovens § 6, stk. 1,  

 opregner personelkategorierne i civilforsvaret.
Der er ikke fundet grundlag for at foretage en tilsvarende opregning i  

 selve forslagets tekst.
Personelkategorierne er følgende:
 1) Tjenestemandsansatte og overenskomstansatte befalingsmænd.
 Kategorien omfatter i dag:
a) faste befalingsmænd og stampersonel i CF-korpset, b) civilforsvarsledere, civilforsvarsinspektører og  

 civilforsvarsassistenter i det kommunale civilforsvar samt c) brandinspektører, vicebrandinspektører og øvrige befalingsmænd i det  

 kommunale brandvæsen.
 2) Befalingsmænd af reserven.
 Kategorien omfatter i dag reservebefalingsmænd i CF-korpset.
 3) Værnepligtige befalingsmænd og menige.
 Kategorien omfatter i dag værnepligtige befalingsmænd og menige i  

 CF-korpset, civilforsvarets ambulancetjeneste, CF-ordenskorpset og det  

 kommunale civilforsvar.
 4) Kontraktansatte menige.
 Lovforslagets § 55 giver - ligesom civilforsvarslovens § 11 - mulighed for  

 at indføre en ordning, svarende til forsvarets konstabelordning.
 5) Tjenestemandsansatte og overenskomstansatte civile.
Kategorien omfatter i dag de civilt ansatte (ikke-uniformerede) i  

 civilforsvaret og civilt ansatte (menigt brandmandskab og andre) i det  

 kommunale brandvæsen.
Kategorien omfatter således også det  

 deltidsbeskæftigede brandmandskab.
 6) Frivillige.
 Kategorien omfatter i dag frivillige, som i medfør af en kontrakt med de  

 statslige eller kommunale myndigheder indgår i det statslige eller kommunale  

 civilforsvar.
 Kategorien omfatter endvidere frivillige i de Sønderjyske Frivillige  

 Brandværn.
 Som frivillige anses endelig personer, der har indgået en kontrakt med  

 Civilforsvars-Forbundet om frivillig tjeneste i forbundets regi.
 De frivillige aflønnes ikke for deres deltagelse i brandvæsenet eller  

 civilforsvaret.
 7) Beredskabspligtige.
 Kategorien omfatter de persongrupper, der kan pålægges beredskabspligt i  

 henhold til forslagets §§ 56 og 57, svarende til civilforsvarslovens §§ 12 og  

 13 samt § 3 b i lov om det civile beredskab.
 Personel- og uddannelsesstrukturen i det statslige og kommunale  

 redningsberedskab forventes opdelt i 4 niveauer: manuelt niveau,  

 mellemlederniveau, lederniveau og chefniveau, svarende til opdelingen inden  

 for brandvæsenet og civilforsvaret.
Personel på det manuelle niveau i det kommunale redningsberedskab  

 forudsættes ansat med sådanne kvalifikationer, at de i fornødent omfang kan  

 uddannes til at løse føringsopgaver på gruppe- og delingsniveau i en  

 mobiliseringssituation.
En integration forudsættes gennemført i de fremtidige  

 uddannelser.
Dette indebærer bl.a., at uddannelserne i henholdsvis  

 brandvæsenets og civilforsvarets regi samordnes i det fremtidige  

 uddannelsessystem.
 Ifølge forslagets § 48 og § 51, hvorefter indenrigsministeren fastsætter  

 uddannelseskravene til redningsberedskabets personel, kan det fastsættes,  

 hvilke uddannelsesmæssige betingelser personellet skal opfylde for at kunne  

 indgå på bestemte funktionsniveauer.
Til § 48 Bestemmelsen erstatter brandlovens § 9 om uddannelse af brandinspektører  

 og andre befalingsmænd, brandmandskab med kvalificeret arbejde og andet  

 menigt brandmandskab samt civilforsvarslovens § 7, stk. 2, om uddannelse af  

 værnepligtige.
 § 48 giver indenrigsministeren mulighed for at fastsætte regler om  

 uddannelsen og udgiftsfordelingen mellem staten og kommunerne.
 Efter de regler, der fastsættes i medfør af § 48, skal den enkelte  

 myndighed som udgangspunkt afholde egne udgifter i forbindelse med uddannelse  

 af personellet i redningsberedskabet.
 Udgifterne ved uddannelse af mandskab på manuelt niveau til det kommunale  

 redningsberedskab vil således skulle afholdes af kommunen efter regler, der  

 svarer til brandlovens § 9, stk. 3. I det omfang, uddannelsen af personel på  

 manuelt niveau i det kommunale redningsberedskab gennemføres på statslige  

 uddannelsesinstitutioner, vil udgifterne ved undervisningen af vedkommende  

 kommune eller private redningsvæsen skulle afholdes som en kursusafgift, der  

 fastsættes af indenrigsministeren.
 Udgifterne ved den uddannelse på de øvrige niveauer, der gennemføres på  

 statslige uddannelsesinstitutioner, vil ligeledes skulle afholdes efter  

 regler, der svarer til brandlovens § 9, stk. 3. For personel på chef-, leder-  

 og mellemlederniveau vil staten således skulle afholde udgifterne ved  

 undervisningen, herunder udgifterne til lærerkræfter og undervisningslokaler.  

 De øvrige udgifter i forbindelse med uddannelsen, herunder udgifterne ved  

 ophold og forplejning, rejseudgifter og løn under uddannelsen, vil skulle  

 afholdes af vedkommende kommune eller private redningsvæsen.
Til § 49 § 49 giver indenrigsministeren mulighed for - når redningsberedskabet  

 indsættes i udlandet i medfør af forslagets § 3 - at bestemme, at det  

 personel, der har pligt til at medvirke i det indenlandske redningsberedskab,  

 skal indsættes i udlandet.
Udgangspunktet er dog som hidtil, jf.  

 bemærkningerne til § 3, at en indsættelse i udlandet af det danske  

 redningsberedskabs personel sker på frivillig basis, men at der i særlige  

 situationer vil kunne blive tale om at indsætte personellet i medfør af § 49,  

 jf. § 3. Blandt det personel, der kan indsættes, er de frivillige i det  

 kommunale redningsberedskab.
Til § 50 Stk. 1 erstatter § 6, stk. 2, i civilforsvarsloven og omfatter alt  

 personel i redningsberedskabet, bortset fra værnepligtige og  

 beredskabspligtige, jf. § 56 og § 57.
 Brandloven indeholder ikke en bestemmelse svarende til civilforsvarslovens  

 § 6, stk. 2. Integrationen af brandvæsen og civilforsvar indebærer, at også  

 brandvæsenets personel bliver omfattet af bestemmelsen.
 Stk. 2 erstatter civilforsvarslovens § 6, stk. 3. Integration af  

 brandvæsenet og civilforsvaret indebærer, at også befalingsmænd i det  

 kommunale brandvæsen bliver omfattet.
 Stk. 3 svarer til civilforsvarslovens § 6, stk. 4.
Til § 51 Frivillige har i dag opgaver i såvel det statslige som det kommunale  

 civilforsvar.
I det statslige civilforsvar varetager frivillige opgaver i  

 kommunikationstjenesten, varslingstjenesten og civilforsvarets  

 ambulancetjeneste.
I det kommunale civilforsvar indgår de frivillige i  

 brandtjenesten, redningstjenesten, indkvarterings- og forplejningstjenesten  

 samt kommunikationstjenesten.
 I hovedparten af de sønderjyske kommuner varetages brandslukningen af  

 frivillige, organiseret i De Sønderjyske Frivillige Brandværnsforbund.
 Bestemmelsen i § 51 er ny og er medtaget for at understrege vigtigheden  

 af, at der også i redningsberedskabet er et væsentligt element af frivillige.  

 Frivillige kan endvidere udføre opgaver inden for det civile beredskab.
 Kategorien omfatter frivillige, som i medfør af en kontrakt med de  

 statslige eller kommunale myndigheder indgår i det statslige eller kommunale  

 redningsberedskab, herunder frivillige i de Sønderjyske Frivillige Brandværn,  

 eller det amtskommunale eller kommunale civile beredskab, og som ikke  

 aflønnes for deres deltagelse i beredskabet.
Ifølge stk. 1 fastsætter indenrigsministeren reglerne for uddannelsen af  

 de frivillige.
Frivillige, der indgår i redningsberedskabet, skal opfylde de  

 kvalifikationskrav, der fastsættes i medfør af forslagets § 48.
 Indenrigsministeren kan i medfør af stk. 1 endvidere fastsætte regler om  

 udgiftsfordelingen mellem staten og kommunerne.
 Indenrigsministeren kan desuden fastsætte regler om ydelser til frivillige  

 for deres deltagelse i redningsberedskabet og det civile beredskab.
 Ifølge stk. 2 fastsætter indenrigsministeren de opgaver, der kan løses af  

 frivillige i det statslige redningsberedskab.
 Stk. 3 fastslår, at kommunalbestyrelsen som ansvarlig for det kommunale  

 redningsberedskab og civile beredskab fastsætter de opgaver, der kan løses af  

 de frivillige.
Til § 52 Bestemmelsen erstatter civilforsvarslovens § 7. Bestemmelsen om uddannelse  

 af værnepligtige i civilforsvarslovens § 7, stk. 2, er overført til  

 forslagets § 48.
 Indenrigsministeren vil i medfør af denne bestemmelse fastsætte reglerne  

 om den nye kommunale værnepligtsordning, jf. de almindelige bemærkninger  

 under pkt. 4.2.3.
Til § 53 Bestemmelsen svarer med redaktionelle ændringer til civilforsvarslovens §  

 9.
Til § 54 Bestemmelsen svarer med redaktionelle ændringer til civilforsvarslovens §  

 10.
Til § 55 Bestemmelsen, som med redaktionelle ændringer svarer til  

 civilforsvarslovens § 11, giver mulighed for at indføre en ordning, svarende  

 til forsvarets konstabelordning.
Til § 56 Bestemmelsen, der erstatter civilforsvarslovens § 12 giver mulighed for  

 under krise eller krig eller andre ekstraordinære forhold at pålægge personer  

 mellem 16 og 65 år beredskabspligt, herunder tjeneste i sygehusberedskabet,  

 hvis det fornødne personel ikke kan fremskaffes på anden måde gennem  

 værnepligtssystemet eller ad frivillighedens vej.
 Bestemmelsen omfatter således også katastrofer, f.eks. nukleare uheld, af  

 et sådant omfang, at der må pålægges en beredskabspligt med henblik på at  

 gøre tjeneste i redningsberedskabet.
 Indenrigsministeren fastsætter regler om beredskabspligten, herunder om,  

 at bl.a. amtsrådet eller kommunalbestyrelsen kan pålægge de  

 beredskabspligtige at gøre tjeneste i redningsberedskabet, sygehusberedskabet  

 eller det amtskommunale eller kommunale civile beredskab.
Til § 57 Bestemmelsen erstatter civilforsvarslovens § 13 og § 3 b, stk. 1, i lov om  

 det civile beredskab.
Som det fremgår af forslagets § 28, stk. 1, kan vedkommende minister  

 pålægge offentlige myndigheder og private og offentlige virksomheder og  

 institutioner at yde bistand ved planlægning og udførelsen af opgaver inden  

 for det civile beredskab.
Som en konsekvens heraf er bestemmelsen udvidet til  

 også at omfatte ansatte i virksomheder og institutioner.
Til § 58 Bestemmelsen er ny og indebærer, at en afgørelse om, at der pålægges  

 beredskabspligt efter § 56, ikke kan indbringes for en anden administrativ  

 myndighed på grund af opgavens hastende karakter.
Til § 59 Stk. 1 svarer til civilforsvarslovens § 14, stk. 1, og giver herudover  

 mulighed for, at personer med en samfundsvigtig civil funktion kan fritages  

 for mødepligt ved forsvaret.
 Stk. 2 svarer til civilforsvarslovens § 14, stk. 3, og giver herudover  

 mulighed for, at personer med mødepligt ved redningsberedskabet kan fritages  

 herfor for at kunne indgå i andre dele af redningsberedskabet som frivillige.
 Stk. 3 svarer til civilforsvarslovens § 14, stk. 2.
Til § 60 Bestemmelsen svarer med redaktionelle ændringer til civilforsvarslovens §  

 35. En værnepligtig, der anden gang tiltales for at nægte at gøre tjeneste,  

 jf. stk. 1, nr. 1, forudsættes som hidtil idømt en frihedsstraf, der svarer  

 til den resterende værnepligtstjeneste.
Til § 61 Stk. 1 svarer til civilforsvarslovens § 36, stk. 1. Stk. 2 erstatter  

 civilforsvarslovens § 36, stk. 2.
Til § 62 Bestemmelsen svarer til civilforsvarslovens § 37.
Til § 63 Bestemmelsen svarer til civilforsvarslovens § 38.
Til § 64 Bestemmelsen svarer til civilforsvarslovens § 39.
Til § 65 Bestemmelsen svarer til civilforsvarslovens § 40.
Til § 66 Bestemmelsen svarer til civilforsvarslovens § 41.
Til § 67 Bestemmelsen svarer til civilforsvarslovens § 42 og omfatter endvidere  

 personellet i de kommunale brandvæsener.
Til § 68 Civilforsvarslovens § 43 blev indsat i loven for at muliggøre en dansk  

 ratifikation af tillægsprotokollerne af 1977 til Genevekonventionerne af 1949  

 om beskyttelse af krigens ofre.
Tillægsprotokollerne tilsigter at forøge  

 civilbefolkningens sikkerhed under væbnede konflikter.
Den danske  

 ratifikation af tillægsprotokollerne fandt sted i 1982.
Tillægsprotokol I om internationale væbnede konflikter indeholder i  

 artikel 61-67 bestemmelser til beskyttelse af »civilforsvaret«.
I  

 tillægsprotokollens forstand forstås i den forbindelse udførelsen af en række  

 nærmere angivne humanitære opgaver, der har til formål at beskytte  

 civilbefolkningen mod de farer, der er forbundet med fjendtligheder eller  

 katastrofer, og hjælpe den til at overvinde de øjeblikkelige virkninger heraf  

 samt tilvejebringe de nødvendige betingelser for dens overlevelse.
Den  

 folkeretlige beskyttelse er knyttet til selve udførelsen af det nævnte  

 opgavesæt.
 Som internationalt kendemærke til identifikation af den organisation, der  

 med udførelsen af de ovenfor nævnte humanitære opgaver har krav på den  

 folkeretlige beskyttelse, blev med tillægsprotokollen indført en ligesidet  

 blå trekant på orange baggrund.
 Da varetagelsen af civilforsvarets hidtidige opgavesæt med lovforslaget  

 overføres fra »civilforsvaret« til »redningsberedskabet«,  

 foreslås i § 68 en bestemmelse, der svarer til civilforsvarslovens § 43.
Til § 69 Bestemmelsen svarer til civilforsvarslovens § 43.
Til § 70 Bestemmelsen erstatter brandlovens § 38, civilforsvarslovens § 45 og § 8 i  

 lov om det civile beredskab.
Til § 71 Bestemmelsen svarer med redaktionelle ændringer til brandlovens § 37, stk.  

 1. Der er ikke med bestemmelsen tilsigtet realitetsændringer.
Til §§ 72, 73, 74 og 75 Forslagene til konsekvensændringer i de nævnte bestemmelser er en følge af  

 forslaget til beredskabslov.
Til §§ 76 og 77 Bestemmelserne svarer til § 3 a i lov om det civile beredskab med enkelte  

 redaktionelle ændringer, herunder at »krig eller truende udsigt til  

 krig« er ændret til »krise eller krig«, jf. bemærkningerne til  

 forslagets § 1.
 Da bestemmelserne vedrører den kommunale styrelseslovgivning, foreslås de  

 indføjet i lov om kommunernes styrelse og i lov om Københavns kommunes  

 styrelse.
Til § 78 Bestemmelsen i frikommunelovens § 18 d giver mulighed for, at der kan  

 iværksættes frikommuneforsøg, hvorefter § 16, stk. 2-4 i civilforsvarsloven  

 fraviges.
Bestemmelsen blev indsat i frikommuneloven på baggrund af et ønske fra to  

 frikommuner, der ønskede at oprette en fælles beredskabskommission til  

 afløsning af beredskabskommissionerne i de enkelte kommuner.
Der er dog  

 aldrig blevet iværksat frikommuneforsøg efter bestemmelsen.
 § 18 d i frikommuneloven foreslås ophævet som overflødig, da der efter  

 forslagets § 10, stk. 2, skal nedsættes en fælles beredskabskommission, når  

 to kommunalbestyrelser samordner deres redningsberedskab, jf. forslagets §  

 10, stk. 1.
 Bestemmelsen i frikommunelovens § 47 giver mulighed for, at der kan  

 iværksættes frikommuneforsøg, hvorefter § 2, stk. 3, § 2 a, stk. 3, § 3, stk.  

 2, § 13, stk. 2, § 14, § 27 og § 28 i brandloven fraviges.
 Bestemmelsen blev indsat i frikommuneloven, da en frikommune ønskede, at  

 kommunalbestyrelsen skulle tillægges alle de beføjelser, som hidtil var  

 tillagt brand- eller beredskabskommissionen i de kommuner, der havde  

 kommissionsmodel.
 Hverken den pågældende eller andre frikommuner har dog, efter at  

 bestemmelsen blev indsat i frikommuneloven, ønsket at iværksætte  

 frikommuneforsøg på området.
Da formålet med forslaget til beredskabsloven bl.a. er at integrerere  

 planlægningen af redningsberedskabet og det civile beredskab på det kommunale  

 niveau, bliver frikommunelovens § 47 til dels overflødig.
Bestemmelsen  

 foreslås derfor ophævet.
Til § 79 Det foreslås i stk. 1, at loven træder i kraft den 1. januar 1993.
I medfør af § 4, jf. § 2 i lov nr. 270 af 2. maj 1990 om ændring af  

 byggeloven, brandloven og kommuneplanloven fastsætter boligministeren  

 tidspunktet for ophævelsen af de bestemmelser fra brandloven, der er blevet  

 overført til Boligministeriets ressort.
Det drejer sig om brandlovens kapitel  

 5 og § 33, stk. 1-2, og stk. 4-8, § 34 og § 35, dog i medfør af § 4 således,  

 at tidspunktet for ophævelsen fastsættes af boligministeren.
 Tidspunktet for ophævelsen af brandlovens § 37, stk. 2, og § 38, som  

 indenrigsministeren fastsætter efter forslagets stk. 4, forudsættes fastsat  

 samtidig med boligministerens ophævelse efter forslagets stk. 3.
 Ophævelsen af disse bestemmelser er endnu ikke sket, idet ophævelsen  

 afventer resultatet af arbejdet i et udvalg om forenkling af reglerne om  

 brandværnsforanstaltninger for skorstene og ildsteder samt om  

 skorstensfejernes fremtidige organisatoriske placering.
De omhandlede bestemmelser forbliver i kraft med tilhørende administrative  

 forskrifter, indtil boligministeren og indenrigsministeren fastsætter  

 tidspunktet for ophævelsen i medfør af § 2 i lov nr. 270 af 2. maj 1990 og  

 forslagets stk. 4. Det drejer sig om - bekendtgørelse nr. 67 af 27. marts 1961 om rensning af skorstene og  

 røgkanaler, - bekendtgørelse nr. 607 af 4. december 1978 om ændring af bekendtgørelse  

 om rensning af skorstene og røgkanaler, - bekendtgørelse nr . 30 af 25. januar 1977 om rensning af skorstene m.v.  

 samt om brandsyn, - bekendtgørelse nr. 10 af 16. januar 1979 om ændring af bekendtgørelse om  

 rensning af skorstene m.v. samt om brandsyn, - bekendtgørelse nr. 124 af 29. maj 1970 om instruks for skorstensfejere,  

 og - instruks af 25. januar 1977 for skorstensfejere i Københavns Kommune.
Til § 80 Bestemmelsen indebærer, at ejendomsretten til lokale kommandocentraler,  

 herunder inventar og telekommunikationsudstyr samt til materiel, køretøjer og  

 mundering, som er finansieret af staten og tildelt det kommunale  

 civilforsvar, overdrages uden vederlag til kommunalbestyrelserne.
Endvidere  

 overdrages inventar til de betondækningsgrave, offentlige beskyttelsesrum  

 m.v., der overdrages til kommunerne, jf. lovforslaget om beskyttelsesrum.
Der  

 vil blive udsendt et cirkulære om fordelingen m.v. af eksisterende materiel  

 m.v.
Til § 81 Bedriftværn, der er etableret i henhold til de hidtil gældende regler,  

 forudsættes opretholdt.
Bestemmelsen åbner dog mulighed for, at  

 kommunalbestyrelsen efter ansøgning kan træffe afgørelse om nedlæggelse af  

 disse.
Ved afgørelse herom bør der lægges vægt på, om den pågældende  

 virksomhed m.v. ville kunne pålægges bedriftværnspligt efter forslagets § 37.
