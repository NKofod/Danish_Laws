Betænkning afgivet af  

 Uddannelsesudvalget den 15. maj 2002 Betænkning over Forslag til lov om institutioner for  

 erhvervsrettet uddannelse [af  

 undervisningsministeren (Ulla Tørnæs)] 1. Ændringsforslag Der er stillet 12 ændringsforslag til lovforslaget.  

 Undervisningsministeren har stillet ændringsforslag nr. 2-12.  

 Socialistisk Folkepartis medlem af udvalget har stillet ændringsforslag  

 nr. 1.
2. Udvalgsarbejdet Lovforslaget blev fremsat den 20. marts 2002 og var til 1.  

 behandling den 12. april 2002. Lovforslaget blev efter 1. behandling henvist  

 til behandling i Uddannelsesudvalget.
Møder Udvalget har behandlet lovforslaget i 7 møder.
Høring Et udkast til lovforslaget har inden fremsættelsen  

 været sendt i høring, og undervisningsministeren sendte den 4.  

 marts 2002 dette udkast til udvalget, jf. alm. del   bilag 200. Den 22. marts  

 2002 sendte undervisningsministeren de indkomne høringssvar samt et  

 resumé herom til udvalget.
Skriftlige henvendelser Udvalget har i forbindelse med udvalgsarbejdet modtaget  

 skriftlige henvendelser fra:
Foreningen af danske Landbrugsskoler, Glarmesterlauget i Danmark, Landssammenslutningen af Handelsskoleelever, Lærersammenslutningen ved Arbejdsmarkedsuddannelserne og SiD.
 Undervisningsministeren har over for udvalget kommenteret  

 de skriftlige henvendelser til udvalget, bortset fra henvendelsen fra  

 Lærersammenslutningen ved Arbejdsmarkedsuddannelserne, da udvalget ikke  

 har anmodet om ministerens kommentar hertil.
Deputationer Endvidere har Landssammenslutningen af Handelsskoleelever  

 og SiD mundtligt over for udvalget redegjort for deres holdning til  

 lovforslaget.
Spørgsmål Udvalget har stillet 40 spørgsmål til  

 undervisningsministeren til skriftlig besvarelse, som denne har besvaret. 36  

 af udvalgets spørgsmål til undervisningsministeren og dennes  

 svar herpå er optrykt som bilag 2 til betænkningen.
3. Oplysninger fra undervisningsministeren Undervisningsministeren har over for udvalget oplyst  

 følgende:
 De nuværende AMU-centre er karakteriseret ved at  

 udbyde efteruddannelse til voksne og har dermed opbygget en særlig  

 voksenpædagogisk kompetence med et uddannelsestilbud målrettet  

 arbejdsmarkedets behov.
I forbindelse med dannelsen af nye  

 institutionsfællesskaber ved sammenlægninger lægges der  

 vægt på, at de enkelte skoleformers uddannelsesprofil kan  

 fastholdes i det nye fællesskab.
Det gælder også ved  

 sammenlægning af tekniske skoler og AMU-centre.
Lovforslaget vedrører alene etableringen af en  

 enstrenget institutionsstruktur for den erhvervsrettede grund-, efter-, og  

 videreuddannelse, der i dag udbydes af AMU-centre og erhvervsskoler.  

 Forslaget ændrer ikke ved, at arbejdsmarkedsuddannelserne fortsat  

 udbydes på de nye institutioner for erhvervsrettet uddannelse.  

 Undervisningsministeren oplyser, at hun til efteråret agter at  

 fremsætte et lovforslag, som skal sikre en bedre sammenhæng  

 mellem de erhvervsrettede grund-, efter- og videreuddannelser, bl.a.  

 vedrørende indhold og styring.
Det vil i den sammenhæng blive  

 fastlagt, hvorledes de hensyn, som i dag varetages efter lov om  

 arbejdsmarkedsuddannelser, kan varetages, så medarbejdere og  

 virksomheder fortsat har adgang til korte, fleksible og praksisnære  

 uddannelsestilbud.
 Undervisningsministeren har stillet forslag om en  

 overgangsordning, der indebærer, at erhvervsskoler og AMU-centre, der  

 bliver omfattet af loven, først efter udløbet af den  

 indeværende udpegningsperiode for bestyrelsesmedlemmer skal  

 følge de nye regler om bestyrelsens sammensætning.
 I tilfælde af sammenlægninger kan der desuden  

 i den første udpegningsperiode for en nydannet institution  

 tilforordnes relevante personer fra lokalsamfundet til bestyrelsen efter  

 tilsvarende regler som de, der i dag gælder for AMU-centre.
 Undervisningsministeren oplyser endvidere, at der  

 naturligvis også efter etablering af en enstrenget institutionsstruktur  

 vil blive tale om at høre uddannelsesrådene om såvel  

 indhold og behov for uddannelserne som om, hvorvidt en given institution har  

 den faglige kapacitet til at varetage konkrete uddannelsesudbud.
4. Indstillinger og politiske bemærkninger Et flertal i udvalget (S, V, DF, KF, RV og KRF)  

 indstiller lovforslaget til vedtagelse med de af  

 undervisningsministeren stillede ændringsforslag.
Socialdemokratiet redegjorde ved 1. behandling af  

 lovforslaget for, at Socialdemokratiet var enig med regeringen i  

 intentionerne i lovforslaget, men at Socialdemokratiet ønskede en  

 række ændringer og tilkendegivelser fra undervisningsministeren  

 for at kunne stemme for forslaget.
Som udgangspunkt har Socialdemokratiet  

 kritiseret regeringens timing af de forskellige uddannelsesforslag og finder  

 det uheldigt, at indholdsdiskussionen, der burde have været taget inden  

 beslutninger om struktur og besparelser, først tages til  

 efteråret.
Socialdemokratiet opfordrer derfor regeringen til at indlede  

 reelle forhandlinger med arbejdsmarkedets parter og oppositionen, inden  

 indholdet af uddannelserne besluttes.
 Ligeledes har det været vigtigt for  

 Socialdemokratiet at sikre, at AMU-programmet fastholdes også i  

 forbindelse med eventuelle fusioner, hvorfor undervisningsministerens  

 tilkendegivelser på dette område vil blive fulgt nøje.
 Socialdemokratiet har også været optaget af  

 den demokratiske og paritetiske sammensætning af bestyrelserne og er  

 tilfreds med de ændringer, som undervisningsministeren er kommet med  

 på nær spørgsmålet om elevrepræsentationen,  

 som Socialdemokratiet anser for vigtig i enhver skolesammenhæng.  

 Undervisningsministeren opfordres til at anbefale, at der ved nyudpegninger  

 til bestyrelser tages hensyn til elevernes mulige repræsentation.
Et mindretal i udvalget (SF) indstiller  

 lovforslaget til forkastelse ved 3. behandling.
Mindretallet vil  

 stemme hverken for eller imod de af undervisningsministeren stillede  

 ændringsforslag og vil stemme for det af et mindretal stillede  

 ændringsforslag.
Socialistisk Folkeparti er positiv over for en udvikling,  

 hvor forskellige institutioner af egen drift, som det også hidtil har  

 været muligt, finder frem til sammenlægninger.
Socialistisk  

 Folkeparti mener dog ikke, at det endnu er bevist, at en enstrenget struktur,  

 som lovforslaget lægger op til, er den rigtige.
Derudover mener Socialistisk Folkeparti, at lovforslaget  

 burde følge efter det, som er foreslået som tredje fase, hvor  

 der skal ses på rådgivningsstrukturen og sammenhængen i  

 uddannelserne.
Det er også derfor, at Socialistisk Folkeparti har  

 foreslået et senere ikrafttrædelsestidspunkt.
 Socialistisk Folkepartis bekymring ved at  

 gennemføre lovforslaget nu går først og fremmest  

 på, om der er skabt tilstrækkelig sikkerhed for, at  

 uddannelsesmulighederne for de kortuddannede vil få tilstrækkelig  

 opmærksomhed.
 Et andet mindretal i udvalget (EL) indstiller  

 lovforslaget til forkastelse ved 3. behandling og vil stemme for de  

 stillede ændringsforslag.
Enhedslisten bemærker, at der er over 1 mio.  

 ufaglærte i den danske arbejdsstyrke.
Det er over en tredjedel af den  

 samlede arbejdsstyrke.
Over halvdelen af de ufaglærte har aldrig  

 nogensinde fået efteruddannelse.
Ufaglærtes uddannelsesfrekvens  

 er faldende, på trods af at der snakkes om et videnssamfund i dag.  

 Danske KAD-kvinder er blandt Europas mindst efteruddannede.
Den udfordring, det danske samfund står over for,  

 når snakken går om voksen- og efteruddannelsen, er, at der er en  

 meget stor gruppe mennesker i det danske samfund, der har et stigende behov  

 for voksen- og efteruddannelse, og det er et behov, der ikke bliver  

 dækket i dag.
Det er faktisk sådan, at mange kortuddannede ikke  

 får efteruddannelse overhovedet.
Uddannelsesaktiviteterne har netop for  

 denne gruppe som den eneste gruppe været faldende de seneste  

 år.
Det her lovforslag handler så om med vold og magt at  

 sammenlægge AMU-centrene og de tekniske skoler.
Vil det gøre det  

 lettere for de kortuddannede at efteruddanne sig? Det er svært at  

 forestille sig.
Lovforslaget handler nemlig ikke om, hvordan uddannelserne  

 kan udvikle sig, eller om hvordan de bliver bedre.
Lovforslaget handler om at  

 lave ny struktur og om at lave en struktur, hvor regeringen mener, den kan  

 spare penge.
Lovforslaget er en del af en meget mærkelig  

 måde at lave ændringer på i efteruddannelsessystemet.  

 Regeringen gør tingene i den helt forkerte rækkefølge.  

 Først spares der godt 55 mio. kr. på finansloven, og så  

 laves der med dette forslag en ny struktur for uddannelserne.
Til sidst  

 kommer der en analyse, hvor indhold og målsætninger  

 diskuteres.
Det er simpelt hen at lave tingene i den forkerte  

 rækkefølge.
Og alene af den grund er det lidt svært at se,  

 hvordan lovforslaget skulle skabe bedre betingelser for de kortuddannede.  

 Indholdsdiskussionen ligger simpelt hen for sent i denne proces.
Den skal  

 komme før nedskæringerne, så man kan gå ind og lave  

 en reel vurdering af, hvilke ressourcer der er behov for.
Lovforslaget vil  

 så sammenlægge AMU-centrene og de tekniske skoler, og  

 lovforslaget argumenterer for ressourceudnyttelse.
For det første kan man spørge, hvor meget  

 ressourceudnyttelse, der er tale om.
Så vidt Enhedslisten er  

 orienteret, er det kun en række metalkurser, hvor der har været  

 tale om et decideret overlap i udbud af kurser fra på den ene side SID  

 og på den anden side METAL.
Ellers er der altså tale om to-tre  

 helt forskellige uddannelsesinstitutioner med helt forskellige  

 målgrupper, forskellige lærerkræfter og forskellig  

 pædagogik.
Det er vigtigt at vide, at der er tale om to helt  

 forskellige pædagogiske tilgange.
I AMU-centrene er det  

 voksenpædagogik med vægt på en gruppe, som bl.a. kan have  

 meget store læsevanskeligheder, og på de tekniske skoler er det  

 primært ungdomspædagogik.
Enhedslisten mener, at det er helt  

 centralt, at der er et voksenpædagogisk miljø, som er gearet til  

 at tage hånd om voksne ufaglærte.
Ved denne tvangsmæssige  

 fusion er der stor sandsynlighed for, at AMU-centrenes kultur og  

 pædagogik bliver slugt af de tekniske skoler ikke nødvendigvis  

 af ond vilje, men simpelthen i løbet af nogle få år som en  

 konsekvens af tvangsfusionen.
Det vil betyde, at det voksenpædagogiske  

 miljø, der eksisterer i dag, bliver ødelagt.
Det er i hvert  

 fald Enhedslistens frygt, og det vil altså være en katastrofe for  

 voksen- og efteruddannelsesmulighederne.
Enhedslisten vil en helt anden vej.  

 Enhedslisten vil gerne sikre folks ret til efteruddannelse, så de ikke  

 nægtes efteruddannelse på grund af presset fra en arbejdsgiver.  

 Det skal bl.a. ske ved at oprette uddannelsesudvalg på alle  

 virksomheder, ved at gøre det obligatorisk at lave uddannelsesplaner  

 for de enkelte virksomheder, og ved at arbejdstagerne får ret til et  

 vist antal efteruddannelsesuger pr. år.
 Tjóðveldisflokkurin, Inuit Ataqatigiit og  

 Siumut var på tidspunktet for betænkningens afgivelse ikke  

 repræsenteret med medlemmer i udvalget og havde dermed ikke adgang til  

 at komme med indstillinger eller politiske udtalelser i  

 betænkningen.
 En oversigt over Folketingets sammensætning er  

 optrykt i betænkningen.
5. Ændringsforslag med bemærkninger Ændringsforslag Til § 39 Af	et mindretal (SF), tiltrådt af et mindretal  

 (EL):
 1) I stk. 1 ændres datoen »1. juli 2002« til: »1.  

 juli 2003«.
[Ændret ikrafttrædelsestidspunkt] Af	undervisningsministeren, tiltrådt af et flertal  

 (udvalget med undtagelse af SF):
 2) I stk. 3 indsættes efter »nævnte love«  

 ordene: », bortset fra bekendtgørelse nr. 510 af 7. juni 2000 om  

 standardvedtægt for arbejdsmarkedsuddannelsescentre og  

 bekendtgørelse nr. 1155 af 19. december 1994 om ydelse og afvikling af  

 statslån til selvejende arbejdsmarkedsuddannelsescentre til køb,  

 opførelse og ombygning af fast ejendom,«.
[Ophævelse af bekendtgørelser, der mister  

 deres betydning] 3) Stk. 5 affattes således:
»Stk. 5. § 5, stk. 2-4, skal for institutioner, der på  

 tidspunktet for overgang til denne lov er godkendt efter lov om  

 erhvervsskoler eller efter lov om arbejdsmarkedsuddannelsescentre, senest  

 være opfyldt ved førstkommende nyudpegning af  

 bestyrelsesmedlemmer.
I institutioner, der er resultatet af en  

 sammenlægning  af sådanne institutioner, kan lokale institutioner  

 og interesseorganisationer med tilknytning til institutionen i den  

 første udpegningsperiode efter sammenlægningen udpeges til  

 bestyrelsen uden stemmeret.« [Udvidelse af overgangsperioder vedrørende  

 tilpasning til lovens regler om bestyrelsessammensætning] Til § 42 4) Nr. 2 affattes således:
»2.	I § 19, stk. 4, ændres »godkendte  

 erhvervsskoler« til: »institutioner godkendt efter lov om institutioner  

 for erhvervsrettet uddannelse«.« [Lovteknisk ændring] 5) Efter nr. 2 indsættes som nyt nummer:
»01. I § 19 a, stk. 9, ændres »godkendt erhvervsskole«  

 til: »institutioner godkendt efter lov om institutioner for erhvervsrettet  

 uddannelse«.« [Lovteknisk ændring] 6) Efter nr. 6 indsættes som nyt nummer:
»02. I § 49, stk. 3, ændres »skolehjem« til:  

 »kostafdelinger«.« [Lovteknisk ændring] Til § 43 7) Efter nr. 4 indsættes som nye numre:
 »01. I § 21, stk. 2, ændres »et AMU-center« til: »en  

 institution godkendt efter lov om institutioner for erhvervsrettet  

 uddannelse«.
 02. I § 28, stk. 1, nr. 1, ændres »AMU-centrenes,  

 erhvervsskolernes, social- og sundhedsskolernes, andre  

 uddannelsesinstitutioners og private udbyderes udbud af  

 arbejdsmarkedsuddannelser« til: »udbud af arbejdsmarkedsuddannelser, jf. § 17  

 og § 22, stk. 3, ved institutioner godkendt efter lov om institutioner for  

 erhvervsrettet uddannelse, social- og sundhedsskoler, andre  

 uddannelsesinstitutioner og private udbydere«.
 03. I § 28, stk. 1, nr. 2, ændres »et AMU-center« til:  

 »en institution godkendt efter lov om institutioner for erhvervsrettet  

 uddannelse«.
04. I § 42, stk. 1, nr. 2, ændres »AMU-centre,  

 erhvervsskoler« til: »institutioner godkendt efter lov om institutioner for  

 erhvervsrettet uddannelse«.« [Lovtekniske ændringer] 8) Efter nr. 7 indsættes som nyt nummer:
»05. § 52 ophæves.« [Lovteknisk ændring] Til § 44 9) Før nr. 1 indsættes som nye numre:
 »01. I § 3, stk. 1, ændres »godkendte erhvervsskoler,  

 herunder tidligere landbrugsskoler, der af undervisnings- og  

 forskningsministeren er godkendt som erhvervsskoler« til: »institutioner  

 godkendt efter lov om institutioner for erhvervsrettet uddannelse«.
02. I § 3, stk. 2, ændres »skoler, som ikke er  

 erhvervsskoler, institutioner« til: »uddannelsesinstitutioner, der ikke er  

 godkendt efter lov om institutioner for erhvervsrettet uddannelse, andre  

 institutioner«.« [Lovtekniske ændringer] 10) Efter nr. 1 indsættes som nyt nummer:
»03. I § 22, stk. 1, ændres »skoler, som ikke er  

 erhvervsskoler, institutioner« til: »uddannelsesinstitutioner, der ikke er  

 godkendt efter lov om institutioner for erhvervsrettet uddannelse, andre  

 institutioner«.« [Lovteknisk ændring] Til § 48 11) Før nr. 1 indsættes som nyt nummer:
»01. I § 1, stk. 5, ændres »erhvervsskole« til:  

 »institution godkendt efter lov om institutioner for erhvervsrettet  

 uddannelse«.« [Lovteknisk ændring] Nye paragraffer 12) Efter § 51 indsættes som nye paragraffer:
 »§ 01. I lov om bestyrelse for Arbejdsmarkedets  

 UddannelsesFinansiering, jf. lovbekendtgørelse nr. 1342 af 18.  

 december 2000, som ændret ved § 1 i lov nr. 148 af 25. marts  

 2002, foretages følgende ændring:
 1. I § 3, stk. 2, nr. 3, ændres »laboranter  

 omfattet af lov om erhvervsskoler« til: »laboranter omfattet af lov om korte  

 videregående uddannelser«.
 § 02. I lov om ungdomsvejledning og brobygningsforløb  

 til ungdomsuddannelse, jf. lovbekendtgørelse nr. 786 af 14. oktober  

 1999, foretages følgende ændringer:
 1. I § 8, stk. 1, nr. 6, ændres »Erhvervsskoler« til:  

 »Institutioner godkendt efter lov om institutioner for erhvervsrettet  

 uddannelse«.
 2. I § 8, stk. 2, udgår »eller på  

 arbejdsmarkedsuddannelsescentrenes erhvervsintroducerende kurser«.
 3. I § 11, stk. 2, ændres »erhvervsskolerne«  

 til: »institutioner godkendt efter lov om institutioner for erhvervsrettet  

 uddannelse«.
 § 03. I lov om kursus til højere forberedelseseksamen  

 og om studieforberedende enkeltfagsundervisning for voksne m.v., jf.  

 lovbekendtgørelse nr. 179 af 15. marts 2002, som ændret senest  

 ved § 4 i lov nr. 274 af 8. maj 2002 og § 5 i lov nr. 275 af 8. maj 2002,  

 foretages følgende ændring:
 1. I § 29, stk. 1, ændres »erhvervsskoler« til:  

 »institutioner godkendt efter lov om institutioner for erhvervsrettet  

 uddannelse«.
 § 04. I lov om godtgørelse ved deltagelse i  

 erhvervsrettet voksen- og efteruddannelse, jf. lovbekendtgørelse nr.  

 1340 af 18. december 2000, som ændret senest ved § 4 i lov nr. 249 af  

 8. maj 2002, foretages følgende ændring:
1. I § 1, nr. 4, i overskriften før § 11 og i  

§ 12 ændres »skolehjem« til: »kostafdelinger«.« [Lovtekniske ændringer] Bemærkninger Til nr. 1 Med ændringsforslaget udskydes lovens  

 ikrafttrædelse til den 1. juli 2003.
Til nr. 2 Bekendtgørelse om standardvedtægt for  

 arbejdsmarkedsuddannelsescentre og bekendtgørelse om ydelse og  

 afvikling af statslån til selvejende arbejdsmarkedsuddannelsescentre  

 til køb, opførelse og ombygning af fast ejendom foreslås  

 umiddelbart at bortfalde ved lovens ikrafttræden, idet de mister deres  

 betydning.
Til nr. 3 Overgangsbestemmelsen vedrørende  

 bestyrelsessammensætningen foreslås ændret, således  

 at erhvervsskoler og AMU-centre, der overgår til loven pr. 1. juli  

 2002, i den igangværende udpegningsperiode for bestyrelsesmedlemmer kan  

 fortsætte med de aktuelle bestyrelser og først efter  

 udløbet af perioden   dvs. typisk i 2006   skal følge de regler  

 om bestyrelsens sammensætning, der følger af lovens § 5, stk.  

 2-4.
I tilfælde af sammenlægninger mellem  

 erhvervsskoler og AMU-centre indbyrdes eller på tværs afbrydes  

 den igangværende udpegningsperiode for de sammenlagte institutioner, og  

 en ny udpegningsperiode begynder for den sammenlagte institution.
Det  

 foreslås på denne baggrund, at der i denne første  

 udpegningsperiode for en nydannet institution kan tilforordnes relevante  

 personer fra lokalsamfundet til bestyrelsen efter tilsvarende regler som de,  

 der i dag gælder for AMU-centre i henhold til AMU-centerlovens § 6,  

 stk. 3. Disse bestyrelsesmedlemmer har således ikke stemmeret.
Til nr. 4 Ændringsforslaget udgør en sproglig  

 tydeliggørelse.
Til nr. 5 Ændringsforslaget er en yderligere  

 konsekvensrettelse i lov om erhvervsuddannelser vedrørende  

 institutionsbetegnelsen.
Til nr. 6 Ændringsforslaget er en konsekvensrettelse i lov om  

 erhvervsuddannelser som følge af indførelsen af  

 fællesbetegnelsen kostafdelinger.
Til nr. 7 Ændringsforslaget indeholder yderligere  

 konsekvensrettelser i lov om arbejdsmarkedsuddannelser vedrørende  

 institutionsbetegnelsen.
Til nr. 8 Ændringsforslaget retter en fejl i det fremsatte  

 lovforslag, jf. bemærkningerne til lovforslagets § 43, nr. 5-9.
Til nr. 9 og 10 Ændringsforslaget indeholder yderligere  

 konsekvensrettelser i lov om landbrugsuddannelser vedrørende  

 institutionsbetegnelsen.
Til nr. 11 Ændringsforslaget indeholder en yderligere  

 konsekvensrettelse i lov om erhvervsgrunduddannelse m.v. vedrørende  

 institutionsbetegnelsen.
Til nr. 12 Ad § 01.
 Ændringsforslaget til ændring af lov om  

 bestyrelse for Arbejdsmarkedets UddannelsesFinansiering er en følge  

 af, at hjemmelen til laborantuddannelsen allerede før dette forslag er  

 ændret fra erhvervsskoleloven til KVU-loven.
 Ad § 02.
Ændringsforslaget indeholder konsekvensrettelser  

 vedrørende institutionsbetegnelsen i lov om ungdomsvejledning og  

 brobygningsforløb til ungdomsuddannelse.
Erhvervsintroducerende kurser  

 på AMU bortfaldt 1. januar 1997.
 Ad § 03.
 Ændringsforslaget indeholder en konsekvensrettelse  

 vedrørende institutionsbetegnelsen i lov om kursus til højere  

 forberedelseseksamen og om studieforberedende enkeltfagsundervisning for  

 voksne m.v.
 Ad § 04.
 Ændringsforslaget indeholder konsekvensrettelser i  

 lov om godtgørelse ved deltagelse i erhvervsrettet voksen- og  

 efteruddannelse som følge af indførelsen af  

 fællesbetegnelsen kostafdelinger.
Else Winther Andersen (V) fmd.  

  Gitte Lillelund Bech (V)  Peter Christensen (V)  

  Tina Nedergaard (V)  Louise Frevert (DF)  

 Hans Kristian Skibby (DF)  Helle Sjelle (KF)  

  Else Theill Sørensen (KF)  

  Bodil Kornbek (KRF)  Carsten Hansen (S)  

  Frank Jensen (S)  Jeppe Kofod (S)  

 Lene Jensen (S)  Thomas Adelskov (S)  

  Aage Frandsen (SF)  Marianne Jelved (RV) nfmd.  

  Pernille Rosenkrantz-Theil (EL) Tjóðveldisflokkurin, Inuit Ataqatigiit og  

 Siumut havde ikke medlemmer i udvalget.
Folketingets sammensætning Venstre, Danmarks Liberale Parti (V) 57 * Enhedslisten (EL) 4 Socialdemokratiet (S) 52 Kristeligt Folkeparti (KRF) 4 Dansk Folkeparti (DF) 22 Tjóðveldisflokkurin (TF) 1 Det Konservative Folkeparti (KF) 16 Inuit Ataqatigiit (IA) 1 Socialistisk Folkeparti (SF) 12 Siumut (SIU) 1 Det Radikale Venstre (RV) 9 * Heraf 1 medlem valgt på  

 Færøerne Bilag 1 Oversigt over bilag vedrørende L 179 Bilagsnr.
Titel 1 Høringssvar og høringsresumé, fra  

 undervisningsministeren 2 Tidsplan for udvalgets behandling af lovforslaget 3 Spm. 1 om, hvorfor Erhvervsuddannelsesrådet og  

 Uddannelsesrådet ikke fremover skal afgive indstilling eller  

 høres om institutionsgodkendelser, til undervisningsministeren Spm. 2 om ændring i beføjelserne i forhold til de to hidtil  

 gældende institutionslove på området, til  

 undervisningsministeren Spm. 3 om sikring af AMU-programmet, til undervisningsministeren Spm. 4 om AMU-uddannelsernes svage målgrupper, til  

 undervisningsministeren Spm. 5 om AMU-programmets fremtidige rolle, til undervisningsministeren Spm. 6 om sikring af den geografiske spredning af udbuddet af  

 AMU-uddannelser, til undervisningsministeren Spm. 7 om sikring af skolers fremtidige opretholdelse af afdelinger og  

 aktiviteter i tyndt befolkede områder, til undervisningsministeren Spm. 8 om de økonomiske betingelser for AMU og EUD, når de  

 underlægges samme taxametre, til undervisningsministeren Spm. 9 om fastsættelse af et loft på maksimalt 12 medlemmer af  

 bestyrelsen i institutioner for erhvervsrettet uddannelse, til  

 undervisningsministeren Spm. 10 om videreførelse af bestemmelsen i AMU-centerloven, om  

 relevante lokale institutioner og interesseorganisationer kan opnå  

 tilforordnet medlemskab, til undervisningsministeren Spm. 11 om effektiviserings- og rationaliseringsgevinst 3/4 år efter  

 lovens vedtagelse, til undervisningsministeren Spm. 12 om den pålagte rationaliseringsbesparelse for det samlede  

 skolesystem, til undervisningsministeren Spm. 13 om uddannelsesaktiviteternes omfang og kvalitet i forbindelse med  

 de forudsatte, budgetterede rationaliseringer og besparelser, til  

 undervisningsministeren Spm. 14 om sikring af arbejdsro til videreudviklingen af AMU-konceptet,  

 til undervisningsministeren Spm. 15 om omkostningerne i forbindelse med fusioner mellem AMU-centre,  

 til undervisningsministeren Spm. 16 om ikkebudgetterede omkostninger, i forbindelse med at forskellige  

 virksomhedskulturer harmoniseres, til undervisningsministeren Spm. 17 om »byskoler«, til undervisningsministeren Spm. 18 om struktureringen af eksisterende skoler/institutioner, til  

 undervisningsministeren Spm. 19 om fremme af en fusion i et lokalområde, til  

 undervisningsministeren Spm. 20 om, hvorfor handelsskoler ikke tilskyndes til at indgå i  

 institutionsfællesskaber med de 2 andre skoleformer, til  

 undervisningsministeren Spm. 21 om bestemmelsen i erhvervsskoleloven om, at  

 Undervisningsministeriet kan yde lån til forskellige skoleformål,  

 til undervisningsministeren 4 Henvendelse af 12/4-02 fra Lærersammenslutningen ved  

 Arbejdsmarkedsuddannelserne (LvA) 5 Henvendelse af 19/4-02 fra SiD 6 Spm. 22 om kommentar til henvendelse fra SiD, til undervisningsministeren 7 Spm. 23, om tekniske skoler skal ses i sammenhæng med AMU i  

 forbindelse med fusioner, til undervisningsministeren Spm. 24 om fastholdelse af AMU-konceptet, til undervisningsministeren Spm. 25 om mulighed for regionale AMU-centre, hvis geografi er over flere  

 amter Spm. 26 om samarbejdet mellem Teknisk Skole i Århus, Herning og  

 Horsens kan fortsætte, til undervisningsministeren Spm. 27 om skolegodkendelser i AMU Østjylland, til  

 undervisningsministeren 8 1. udkast til betænkning 9 Henvendelse af 24/4-02 fra Glarmesterlauget i Danmark 10 Spm. 28 om kommentar til henvendelse af 24/4-02 fra Glarmesterlauget i  

 Danmark, til undervisningsministeren 11 Svar på spm. 22 om kommentar til henvendelse fra SiD, fra  

 undervisningsministeren 12 Svar på spm. 23, om tekniske skoler skal ses i sammenhæng med  

 AMU i forbindelse med fusioner, fra undervisningsministeren Svar på spm. 24 om fastholdelse af AMU-konceptet, fra  

 undervisningsministeren Svar på spm. 25 om mulighed for regionale AMU-centre, hvis geografi  

 er over flere amter Svar på spm. 26 om samarbejdet mellem Teknisk Skole i Århus,  

 Herning og Horsens kan fortsætte, fra undervisningsministeren Svar på spm. 27 om skolegodkendelser i AMU Østjylland, fra  

 undervisningsministeren 13 Svar på spm. 1 om, hvorfor Erhvervsuddannelsesrådet og  

 Uddannelsesrådet ikke fremover skal afgive indstilling eller  

 høres om institutionsgodkendelser, fra undervisningsministeren Svar på spm. 2 om ændring i beføjelserne i forhold til  

 de to hidtil gældende institutionslove på området, fra  

 undervisningsministeren Svar på spm. 3 om sikring af AMU-programmet, fra  

 undervisningsministeren Svar på spm. 4 om AMU-uddannelsernes svage målgrupper, fra  

 undervisningsministeren Svar på spm. 5 om AMU-programmets fremtidige rolle, fra  

 undervisningsministeren Svar på spm. 6 om sikring af den geografiske spredning af udbuddet  

 af AMU-uddannelser, fra undervisningsministeren Svar på spm. 7 om sikring af skolers fremtidige opretholdelse af  

 afdelinger og aktiviteter i tyndt befolkede områder, fra  

 undervisningsministeren Svar på spm. 8 om de økonomiske betingelser for AMU og EUD,  

 når de underlægges samme taxametre, fra undervisningsministeren Svar på spm. 9 om fastsættelse af et loft på maksimalt  

 12 medlemmer af bestyrelsen i institutioner for erhvervsrettet uddannelse,  

 fra undervisningsministeren Svar på spm. 10 om videreførelse af bestemmelsen i  

 AMU-centerloven, om relevante lokale institutioner og interesseorganisationer  

 kan opnå tilforordnet medlemskab, fra undervisningsministeren Svar på spm. 11 om effektiviserings- og rationaliseringsgevinst 3/4  

 år efter lovens vedtagelse, fra undervisningsministeren Svar på spm. 12 om den pålagte rationaliseringsbesparelse for  

 det samlede skolesystem, fra undervisningsministeren Svar på spm. 13 om uddannelsesaktiviteternes omfang og kvalitet i  

 forbindelse med de forudsatte, budgetterede rationaliseringer og besparelser,  

 fra undervisningsministeren Svar på spm. 14 om sikring af arbejdsro til videreudviklingen af  

 AMU-konceptet, fra undervisningsministeren Svar på spm. 15 om omkostningerne i forbindelse med fusioner mellem  

 AMU-centre, fra undervisningsministeren Svar på spm. 16 om ikkebudgetterede omkostninger, i forbindelse med  

 at forskellige virksomhedskulturer harmoniseres, fra undervisningsministeren Svar på spm. 17 om »byskoler«, fra undervisningsministeren Svar på spm. 18 om struktureringen af eksisterende  

 skoler/institu-tioner, fra undervisningsministeren Svar på spm. 19 om fremme af en fusion i et lokalområde, fra  

 undervisningsministeren Svar på spm. 20 om, hvorfor handelsskoler ikke tilskyndes til at  

 indgå i institutionsfællesskaber med de 2 andre skoleformer, fra  

 undervisningsministeren Svar på spm. 21 om bestemmelsen i erhvervsskoleloven om, at  

 Undervisningsministeriet kan yde lån til forskellige skoleformål,  

 fra undervisningsministeren 14 Henvendelse af 25/4-02 fra Landssammenslutningen af Handelsskoleelever 15 Spm. 29 om kommentar til henvendelse af 25/4-02 fra Landssammenslutningen  

 af Handelsskoleelever, til undervisningsministeren 16 2. udkast til betænkning 17 Spm. 30, om URs og EURs rådgivning ved  

 institutionsgodkendelser har været uhensigtsmæssig eller har  

 forsinket godkendelsesprocedurer, til undervisningsministeren Spm. 31 om ministerens begrundelse for, at spørgsmål  

 vedrørende uddannelsernes indhold kan adskilles fra  

 spørgsmålet om, hvilke institutioner der skal godkendes til at  

 udbyde dem, til undervisningsministeren Spm. 32 om efterlevelse af forretningsmæssig forsvarlig faglig og  

 økonomisk drift af AMU-centerområdet, til  

 undervisningsministeren Spm. 33 om bestyrelsers størrelse i forhold til deres effektivitet,  

 til undervisningsministeren Spm. 34 om ministerens begrundelse for ikke at lade det være op til  

 den enkelte bestyrelse at afgøre, hvad effektivitet og ansvarlighed i  

 bestyrelsesarbejdet er, til undervisningsministeren Spm. 35 om analyser, der kan underbygge ministerens påstand om, at  

 de største besparelser vil kunne opnås mellem tekniske skoler og  

 AMU-centre, til undervisningsministeren Spm. 36 om ikke at tvinge en bestemt struktur ned over hovedet på  

 institutionerne, til undervisningsministeren Spm. 37, om en institution ved at fremlægge behørig  

 dokumentation for, at relevante uddannelsesmæssige mål  

 tilgodeses, kan undgå fusion, til undervisningsministeren 18 Svar på spm. 29 om kommentar til henvendelse af 25/4-02 fra  

 Landssammenslutningen af Handelsskoleelever, fra undervisningsministeren 19 Svar på spm. 28 om kommentar til henvendelse af 24/4-02 fra  

 Glarmesterlauget i Danmark, fra undervisningsministeren 20 Ændringsforslag og betænkningsbidrag, fra  

 undervisningsministeren 21 Svar på spm. 30, om URs og EURs rådgivning ved  

 institutionsgodkendelser har været uhensigtsmæssig eller har  

 forsinket godkendelsesprocedurer, fra undervisningsministeren Svar på spm. 31 om ministerens begrundelse for, at  

 spørgsmål vedrørende uddannelsernes indhold kan adskilles  

 fra spørgsmålet om, hvilke institutioner der skal godkendes til  

 at udbyde dem, fra undervisningsministeren Svar på spm. 32 om efterlevelse af forretningsmæssigt  

 forsvarlig faglig og økonomisk drift på AMU-centerområdet,  

 fra undervisningsministeren Svar på spm. 33 om bestyrelsers størrelse i forhold til deres  

 effektivitet, fra undervisningsministeren Svar på spm. 34 om ministerens begrundelse for ikke at lade det  

 være op til den enkelte bestyrelse at afgøre, hvad effektivitet  

 og ansvarlighed i bestyrelsesarbejdet er, fra undervisningsministeren Svar på spm. 35 om analyser, der kan underbygge ministerens  

 påstand om, at de største besparelser vil kunne opnås  

 mellem tekniske skoler og AMU-centre, fra undervisningsministeren Svar på spm. 36 om ikke at tvinge en bestemt struktur ned over  

 hovedet på institutionerne, fra undervisningsministeren Svar på spm. 37, om en institution ved at fremlægge  

 behørig dokumentation for, at relevante uddannelsesmæssige  

 mål tilgodeses, kan undgå fusion, fra undervisningsministeren 22 3. udkast til betænkning 23 Yderligere betænkningsbidrag, fra undervisningsministeren 24 Henvendelse af 6/5-02 fra Foreningen af danske Landbrugsskoler 25 Spm. 38 om kommentar til henvendelse af 6/5-02 fra Foreningen af danske  

 Landbrugsskoler, til undervisningsministeren 26 4. udkast til betænkning 27 Henvendelse af 10/5-02 fra Glarmesterlauget i Danmark 28 Spm. 39 om kommentar til henvendelse af 10/5-02 fra Glarmesterlauget i  

 Danmark, til undervisningsministeren 29 5. udkast til betænkning 30 Svar på spm. 38 om kommentar til henvendelse af 6/5-02 fra  

 Foreningen af danske Landbrugsskoler, fra undervisningsministeren 31 Svar på spm. 39 om kommentar til henvendelse af 10/5-02 fra  

 Glarmesterlauget i Danmark, fra undervisningsministeren 32 6. udkast til betænkning 33 Spm. 40, om ministeren ved vedtagelsen af lovforslaget vil komme med et  

 samlet udspil om flytning af jord- og landbrugsfaglige miljøer fra  

 tekniske skoler/AMU-centre til landbrugsskoleregi, til  

 undervisningsministeren 34 Svar på spm. 40 om ministeren ved vedtagelsen af lovforslaget vil  

 komme med et samlet udspil om flytning af jord- og landbrugsfaglige  

 miljøer fra tekniske skoler/AMU-centre til landbrugsskoleregi, fra  

 undervisningsministeren Bilag 2 36 af udvalgets spørgsmål og  

 undervisningsministerens svar herpå Spørgsmålene og svarene er optrykt efter  

 ønske fra udvalget.
 Spørgsmål 1:
Hvad er ministerens begrundelse for, at  

 Erhvervsuddannelsesrådet og Uddannelsesrådet fremover ikke  

 længere skal afgive indstilling eller høres om  

 institutionsgodkendelser, og at denne beføjelse herefter alene  

 tillægges ministeren? Svar:
Med lovforslaget skabes de nødvendige men ikke  

 tilstrækkelige betingelser for ændring af institutionsstrukturen  

 på tværs af de hidtidige institutionsformer.
En helt  

 afgørende forudsætning for denne ændring er et samspil  

 mellem overordnet styring og decentral kompetence i beslutningsprocessen.
Jeg har derfor prioriteret det meget højt, at den  

 lokale beslutningsproces kan gennemføres uden mellemkomst af centrale  

 organer, herunder Uddannelsesrådet for arbejdsmarkedsuddannelserne (UR)  

 og Erhvervsuddannelsesrådet (EUR). Rådene er   som navnene siger  

   karakteriserede ved at være uddannelsesråd.
Rådenes  

 kompetence angår derfor først og fremmest rådgivning  

 vedrørende uddannelserne, herunder disses indhold og struktur samt  

 uddannelsesbehovet.
Der kan imidlertid være behov for at se oprettelse  

 af helt nye institutioner i et samlet landsdækkende perspektiv.
Jeg har  

 derfor mulighed for forud for godkendelse af nye institutioner at indhente en  

 udtalelse fra UR, EUR og/eller fra Landbrugsrådet i forhold til det  

 landsdækkende behov.
Dette fremgår også af  

 bemærkningerne til loven.
 Det har ikke været praksis at inddrage UR og EUR i  

 konkrete institutionssammenlægninger.
 Spørgsmål 2:
Hvorfor har ministeren ikke fundet det værd at  

 gøre Folketinget og offentligheden udtrykkelig opmærksom  

 på ovennævnte ændring i beføjelserne i forhold til  

 de to hidtil gældende institutionslove på området? Svar:
Ændringen er angivet i lovbemærkningerne,  

 herunder de almindelige bemærkninger og i bemærkningerne til §§ 1  

 og 2. Flere organisationer har i øvrigt peget herpå i  

 forbindelse med høringssvarene.
Jeg har i mine kommentarer til  

 høringssvarene til Uddannelsesudvalget givet udtryk for, at det under  

 hensyn til processens karakter ikke er vurderet at være  

 hensigtsmæssigt eller nødvendigt i alle tilfælde at  

 høre de centrale råd.
 Der henvises samtidig til besvarelsen af  

 spørgsmål 1.
 Spørgsmål 3:
Hvordan vil ministeren sikre, at AMU-programmet kan  

 fastholdes som et selvstændigt system med sit særlige  

 arbejdsmarkedspolitiske sigte i en ny enstrenget institutionsstruktur? Svar:
Arbejdet med at opfylde regeringens samlede mål for  

 en mere sammenhængende struktur for den erhvervsrettede voksen- og  

 efteruddannelse er opdelt i 3 faser.
Fase 1 var vedtagelsen af  

 ændringerne omfattende Arbejdsmarkedets UddannelsesFinansiering med lov  

 nr. 148 af 25. marts 2002. Fase 2 er nærværende forslag om en  

 enstrenget institutionsstruktur.
Fase 3 omhandler bl.a. en bedre  

 sammenhæng i uddannelsernes indhold, og jeg fremsætter lovforslag  

 herom til efteråret.
 I fase 2 er det tillagt afgørende vægt, og  

 vil også blive det ved udmøntningen af institutionsstrukturen,  

 at de faglige profiler, herunder AMU, kan bevares under hensyn til  

 institutionernes økonomiske, faglige og pædagogiske  

 bæredygtighed.
 I fase 3 vil arbejdet med AMUs særlige  

 arbejdsmarkedspolitiske sigte indgå som en væsentlig faktor.
 Spørgsmål 4:
Hvordan vil ministeren sikre, at AMU-uddannelsernes svage  

 målgrupper   de kortuddannede, de ledige, de »nye danskere« og de  

 læse- og regnesvage    ikke lades i stikken og sakker agterud? Svar:
Spørgsmål om at tilgodese udbud af  

 AMU-uddannelse til svage målgrupper som led i den  

 arbejdsmarkedspolitiske indsats er ikke led i fase 2. Fase 2 skal sikre den  

 nødvendige bæredygtige institutionsstruktur for erhvervsrettet  

 uddannelse.
Lovforslaget vil dermed bidrage til at sikre det overordnede  

 mål om en sammenhængende struktur for den erhvervsrettede voksen-  

 og efteruddannelse.
 Det er et led i fase 3 at sikre fleksible, relevante og  

 fagligt stærke uddannelser, der imødekommer såvel  

 langsigtede uddannelsesbehov som aktuelle behov for målrettet,  

 praksisnær kompetenceudvikling, der spiller sammen med deltagernes  

 allerede erhvervede erfaringer og kompetencer.
 Lovforslaget om institutioner for erhvervsrettet  

 uddannelse indeholder således ikke indholdsmæssige  

 ændringer af AMU-uddannelserne, der påvirker de nævnte  

 gruppers uddannelsesmuligheder.
 Spørgsmål 5:
Hvilken rolle forestiller ministeren sig, at AMU  

 programmet skal spille fremover som et aktivt instrument i indsatsen for at  

 skabe et mere rummeligt arbejdsmarked? Svar:
Det er med overflytningen af AMU til  

 Undervisningsministeriet forudsat, at der fortsat vil være en  

 arbejdsmarkedspolitisk uddannelsesindsats.
Der bliver i øjeblikket  

 arbejdet på et fremtidigt AMU-koncept som led i fase 3. Dette sker i  

 samarbejde med Uddannelsesrådet for arbejdsmarkedsuddannelserne.
 På nuværende tidspunkt kan jeg dog ikke sige  

 noget nyt om AMUs rolle i forbindelse med det rummelige  

 arbejdsmarked.
Men det er hensigten, at AMU-uddannelserne fortsat skal  

 bygge på den særlige voksenpædagogiske ekspertise, der  

 eksisterer i systemet.
Praksisnær kompetenceudvikling og et tæt  

 samspil mellem virksomheder og uddannelsessteder bidrager til, at den  

 relativt store andel af kortuddannede på arbejdsmarkedet får  

 styrket mulighederne for gennem uddannelse at fastholde beskæftigelse  

 og for evt. videre uddannelse i det øvrige uddannelsessystem.  

 AMU-systemet skal endvidere fortsat bidrage til at udvide arbejdsstyrken  

 gennem uddannelse af ledige og grupper, som er uden for arbejdsmarkedet.
 Spørgsmål 6 :
Hvordan vil ministeren sikre, at udbuddet af  

 AMU-uddannelser fremover har en sådan geografisk bredde, at  

 øgede transportafstande ikke bliver barrierer for, at virksomhedernes  

 medarbejdere og de arbejdssøgende reelt får mulighed for at  

 deltage i den nødvendige efteruddannelse? Svar:
Spørgsmålet om udbudsstyring er ikke omfattet  

 af lovforslaget, men vil blive taget op i forbindelse med 3. fase i  

 regeringens arbejde med en mere sammenhængende struktur for den  

 erhvervsrettede voksen- og efteruddannelse.
Fase 3 skal således sikre  

 en bedre sammenhæng mellem de erhvervsrettede grund-, voksen- og  

 efteruddannelser vedrørende indhold, styring og udbud.
Lovforslag  

 herom fremsættes til efteråret.
 Det er imidlertid et hovedformål med lovforslaget at  

 skabe de institutionelle forudsætninger for at bevare lokale  

 uddannelsessteder.
 Opretholdelsen af lokale uddannelsessteder vil indgå  

 som et afgørende element i udmøntningen af lovforslaget,  

 herunder i fastlæggelsen af de fælles økonomiske  

 rammebetingelser.
 Jeg er i den forbindelse også opmærksom  

 på, at fordelene ved institutionsfællesskaber kan forsvinde, hvis  

 transportafstandene bliver for store, og den regionale samhørighed  

 bliver for lille.
 Spørgsmål 7:
Hvordan vil ministeren sikre, at skolerne fremover  

 opretholder afdelinger og aktiviteter i tyndt befolkede områder samt  

 opretholder et tilstrækkeligt differentieret kursusudbud, der  

 også dækker små brancheområder? Svar:
Jeg anser opretholdelsen af lokale uddannelssteder,  

 herunder afdelinger og aktiviteter i tyndt befolkede dele af landet, for  

 meget væsentlig.
Det er således helt afgørende, at der  

 også fremover er et lokalt udbud af erhvervsuddannelser,  

 erhvervsgymnasiale uddannelser og brede AMU-uddannelser.
Regeringens  

 prioritering af institutionsfællesskaber mellem AMU-centre og tekniske  

 skoler i de enkelte byer skal også være med til at give de lokale  

 uddannelsessteder en bedre basis for opretholdelse og videreudvikling af  

 virksomheden.
 Udmøntningen af de økonomiske  

 rammebetingelser, herunder grundtilskuddet, spiller også en  

 afgørende rolle i den forbindelse.
Når uddannelser udbudsplaceres indgår det som  

 et væsentligt element, om der er en særlig regional eller lokal  

 efterspørgsel efter uddannelsen.
Det gælder også de  

 brancherettede uddannelser, som har begrænset efterspørgsel.  

 Visse uddannelser har dog et så begrænset elevgrundlag, at det  

 kun er muligt at skabe et fagligt forsvarligt uddannelsesmiljø et vist  

 antal steder.
 Spørgsmål 8:
Hvordan vil ministeren sikre, at de to  

 uddannelsesprogrammer (AMU og EUD) ikke i praksis får uens betingelser  

 for at kunne få økonomien til at løbe rundt for den  

 enkelte institution, når de underlægges de samme takster? Svar:
Lovforslaget indebærer, at der sikres ens  

 økonomiske vilkår for samme uddannelse.
Det  

 indebærer, at tilskudsvilkårene for de samme uddannelser fremover  

 bliver ens, uanset om uddannelsesaktiviteten gennemføres på en  

 erhvervsskole eller et AMU-center eller på en institution, der  

 både er erhvervsskole og AMU-center.
Taxametre til undervisning samt fælles- og  

 bygningsområdet skal over tid være dækkende for  

 institutionernes faktiske omkostninger.
Der vil i forbindelse med  

 takstomlægninger på FFL 2003 i videst mulige omfang blive taget  

 højde for dette, ligesom der ved takstomlægningerne vil blive  

 taget højde for uddannelsernes forskellighed, hvad angår  

 tilrettelæggelse, varighed m.v.
 Spørgsmål 9:
 Hvad er ministerens begrundelse for at fastsætte et  

 loft på maksimalt 12 medlemmer af bestyrelsen, når andre  

 tilsvarende uddannelsesinstitutioner kan have flere medlemmer i deres  

 bestyrelse, eller selv kan fastlægge nærmere regler herom i  

 vedtægterne.
 Svar:
 I erhvervsskoleloven er loftet over antallet af  

 bestyrelsesmedlemmer nu 6-12, mens det efter AMU-centerloven er 12-16.
Jeg har valgt at foreslå normalt 12 medlemmer i  

 bestyrelserne for de ny institutioner for erhvervsrettet uddannelse af to  

 grunde.
For det første fordi det under alle omstændigheder ikke  

 vil være muligt, at alle berørte interesser er direkte  

 repræsenteret i bestyrelsen, når der henses til institutionernes  

 potentielt store udbudsmuligheder.
For det andet fordi bestyrelsen   som  

 bestyrelse for en selvejende institution   har et reelt ansvar for, at  

 institutionen drives forretningsmæssigt forsvarligt både fagligt  

 og økonomisk.
Især sidstnævnte indebærer efter min  

 opfattelse, at bestyrelsen ikke må blive for stor.
Der vil dog, som  

 lovforslaget er formuleret, kunne tages særlige hensyn, hvis der er  

 behov herfor, f.eks. som følge af sammenlægninger omfattende  

 flere områder, som skal have en tid til at tilpasse sig nye  

 vilkår.
 Der henvises også til svaret på  

 spørgsmål 22, herunder omtalen af andre tilsvarende  

 uddannelsesinstitutioner.
 Spørgsmål 10:
Hvad er ministerens begrundelse for, at den  

 nuværende bestemmelse i AMU-centerloven om, at også relevante  

 lokale institutioner og interesseorganisationer kan opnå tilforordnet  

 medlemskab, ikke videreføres? Svar:
Som anført i svaret på spørgsmål  

 9 må en bestyrelse ikke blive for stor, fordi det vil kunne gå ud  

 over hensynet til bestyrelsens effektivitet.
Desuden bør personer, der  

 deltager i bestyrelsesarbejdet være egentlige bestyrelsesmedlemmer med  

 det bestyrelsesansvar, der følger deraf.
Det er samtidig vigtigt, at det lokale samarbejde fungerer  

 og prioriteres højt af bestyrelsen.
I den forbindelse er de lokale  

 institutioner og interesseorganisationer et meget vigtigt led, og inddragelse  

 af disse bør selvfølgelig finde sted, men ikke  

 nødvendigvis som medlemskab af bestyrelsen.
Jeg kan tilføje, at  

 arbejdet i de lokale uddannelsesudvalg vil indgå i overvejelserne i  

 fase 3 sammen med den øvrige rådsstruktur på  

 området.
 Spørgsmål 11:
Hvordan forestiller ministeren sig, at man efter lovens  

 vedtagelse på mindre end ¾ år vil kunne nå at indkassere en  

 effektiviserings- og rationaliseringsgevinst på 50 mio. kr. i  

 indeværende år, når der samtidigt må imødeses  

 et uundgåeligt afløb af lønudgifter til opsagt personale  

 i den overenskomstmæssigt fastsatte opsigelsesperiode, huslejeudgifter  

 til opsagte lejemål ligeledes i opsigelsesperioden osv.? Svar:
 Der er ikke fra ministeriets side lagt op til, at der i  

 forbindelse med lovforslaget skal udmøntes en besparelse på 50  

 mio. kr. ved effektiviserings- og rationaliseringsgevinster i 2002. Det i  

 spørgsmålet anførte beløb på 50 mio. kr. er  

 allerede udmøntet på Undervisningsministeriets samlede ramme  

 bl.a. fra beholdninger og puljer, og får dermed ikke konsekvenser for  

 erhvervsskoler og AMU-centre i 2002.
 Spørgsmål 12:
Finder ministeren, at det er et gunstigt og  

 formålstjentligt udgangspunkt for en konstruktiv, dialogbaseret  

 undersøgelses- og forhandlingsproces med henblik på øget  

 samarbejde eller fusion, at man på forhånd har pålagt det  

 samlede skolesystem en rationaliseringsbesparelse på 50 mio. kr.? Svar:
 Der henvises til svaret på spørgsmål  

 11.
 Spørgsmål 13:
Hvordan vil ministeren sikre, at de forudsatte,  

 budgetterede rationaliseringer og besparelser vil kunne realiseres, uden at  

 det går ud over uddannelsesaktiviteternes omfang og kvalitet? Svar:
Lovforslaget skal generelt være med til at styrke og  

 sikre de overordnede rammer for fagligt og økonomisk bæredygtige  

 erhvervsrettede uddannelsesinstitutioner.
De økonomiske vilkår  

 skal understøtte en geografisk spredning af uddannelsessteder med et  

 bredt og dækkende udbud af uddannelse til såvel unge som voksne.  

 De økonomiske vilkår skal også være med til at  

 styrke sammenhæng, kvalitet og faglighed i uddannelsessystemet.
En ændret institutionsstruktur vil som nævnt  

 ikke medføre egentlige effektiviserings- og rationaliseringsgevinster  

 i 2002. I udgangspunktet vil omlægningen af de økonomiske  

 vilkår ved uændret aktivitet være udgiftsneutral.
Men  

 på sigt vil der i forbindelse med løbende kapacitetstilpasninger  

 og udnyttelse af samkøringsmuligheden være  

 effektiviseringsfordele, som bl.a. kan udmøntes ved  

 takstfastsættelserne.
 Der er dermed ikke grund til at forvente, at  

 uddannelsernes kvalitet forringes i forhold til tidligere.
 Spørgsmål 14:
Hvordan vil ministeren på den baggrund sikre den  

 fornødne arbejdsro omkring videreudviklingen af AMU-konceptet? Svar:
Jeg kan til udvalgets orientering oplyse, at  

 videreudviklingen af AMU- konceptet er i en god gænge.
Det  

 nærmere indhold af et nyt AMU-koncept er et væsentligt led i fase  

 3 og i overvejelserne om den fremtidige kompetenceudvikling.
Regeringen lægger også stor vægt  

 på, at de økonomiske betingelser for institutionerne afklares  

 på FFL 2003, således at der kan sikres arbejdsro.
Det er  

 baggrunden for, at det foreliggende lovforslag om enstrenget struktur  

 på bl.a. økonomiområdet er fremsat.
 Institutionerne vil i forbindelse med ønsket om en  

 bedre sammenhæng i uddannelsesindsatsen have som deres  

 væsentligste opgave i den nærmeste fremtid at beslutte sig i  

 forhold til deres mulighed for fremover bæredygtigt at kunne opfylde  

 behovene på voksen- og efteruddannelsesområdet.
 Spørgsmål 15:
Har ministeren overblik over de hidtidige, samlede  

 omkostninger i forbindelse med de stedfundne fusioner mellem AMU-centre,  

 omkostninger som i tilfælde med opbrydninger og nye fusioner til anden  

 side risikerer at være spildt? Svar:
Der blev i 2000 udbetalt i alt 18 mio. kr. i forbindelse  

 med sammenlægninger mellem AMU-centre.
De 18 mio. kr. blev udelukkende  

 udbetalt som følge af, at AMU-centre ved fusioner fik udbetalt tre  

 gange det eller de bortfaldne grundtilskud.
I 2001 blev der udbetalt 40,2 mio. kr. til AMU-centrene.  

 Heraf blev de 24 mio. kr. udbetalt som følge af kapitalisering af  

 bortfaldne grundtilskud.
De resterende midler blev udbetalt til dækning  

 af initiale investeringer i forbindelse med de pågældende  

 fusioner.
Tilskud til ekstraordinære udgifter i forbindelse med  

 fusioner er primært blevet anvendt til dækning af  

 ekstraordinære IT-udgifter, ekstraordinære udgifter til  

 markedsføring af det nye center og skiltning, udbedring af telefon- og  

 datalinier, gennemførelse af organisationsudviklingsprojekter og  

 revisorbistand.
Midlerne i forbindelse med fusionerne vil generelt set  

 ikke være spildt, men institutioner bør nu inddrage de nye  

 muligheder, som sammenlægningen af AMU-centre og erhvervsskoler i samme  

 ministerium under samme lov giver.
De nye vilkår indebærer bl.a.  

 mulighed for at se på tværs af den samlede bygningsmasse,  

 herunder også i forhold til nyinvesteringer.
 Spørgsmål 16:
Hvilket omfang vurderer ministeren, at de  

 uundgåelige afledte, men ikkebudgetterede omkostninger, i forbindelse  

 med at forskellige virksomhedskulturer harmoniseres, vil få? Svar:
Jeg er klar over, at fusioner mellem AMU-centre og  

 erhvervsskoler kan give anledning til omkostninger og også kan  

 indebære en risiko for kulturtab, som ikke er direkte målbare i  

 forbindelse med harmoniseringen af forskellige virksomhedskulturer.
Det er  

 derfor også vigtigt for mig at gøre institutionerne  

 opmærksom på, at dannelsen af nye institutionsfællesskaber  

 skal ske på baggrund af ligeværdighed mellem de forskellige  

 institutionstyper, herunder også under hensyntagen til de forskellige  

 personalegrupper.
Hensigten er at bevare og videreføre det »bedste« fra de forskellige  

 virksomhedskulturer og selvfølgelig også at udvikle nye  

 kvaliteter.
 I forbindelse med de kommende fusioner vil der være  

 mulighed for at udbetale tilskud til dækning af initiale investeringer,  

 organisationsudviklingsprojekter m.v., således at  

 tværgående fusioner kan følges op også på  

 personaleudviklingssiden.
 Spørgsmål 17:
Hvad er ministerens nærmere begrundelse for, at lige  

 netop »byskoler« mellem bestående tekniske skoler og dele af tidligere  

 AMU-centre er den klart foretrukne model, der søges gennemtrumfet fra  

 centralt hold? Svar:
 Når regeringens mål med institutionsstruktur  

 skal indfris, forudsætter det, at de regionale og lokale  

 uddannelsesmiljøer bevares, at institutionerne kan bære  

 høje effektiviseringskrav gennem udnyttelse af  

 samkøringsfordele   administrativt, bygningsmæssigt,  

 opgavemæssigt og uddannelsesmæssigt   og  at  

 institutionsstrukturen kan understøtte synergifordele  

 miljømæssigt, fagligt og i den eksterne profilering.
Det vil kunne føre til forskellige  

 strukturløsninger, men tilsammen vil det pege i retning af  

 større og fagligt bredere uddannelsesinstitutioner.
De største  

 samkøringsfordele vil imidlertid efter min opfattelse kunne  

 opnås mellem tekniske skoler og AMU-centre lokalt (også kaldet  

»byskoler«). Det er  

 baggrunden for den særlige prioritet, som regeringen giver denne model.
Mange forskellige forhold, lokalt og regionalt kan dog  

 pege i retning af bredere institutionsfællesskaber lokalt eller  

 regionalt.
Der peges derfor ikke på én, men flere modeller, og  

 betydningen af dialogen indbyrdes mellem institutionerne lokalt og regionalt  

 vil selvfølgelig have afgørende betydning for, hvilke  

 institutionsfællesskaber der bliver tale om.
 Spørgsmål 18:
Hvordan vil ministeren undgå, at der med denne  

 forhåndsprioritering af »byskoler« tvinges én bestemt struktur ned over  

 eksisterende skoler/institutioner, der har et godt tidssvarende udbud af  

 uddannelser, som svarer til det lokale arbejdsmarkeds behov? Svar:
 Det er   som nævnt i svaret på  

 spørgsmål 17   ikke min hensigt at tvinge en bestemt struktur  

 ned over hovedet på institutionerne.
Der vil være tale om en dialogbaseret proces, hvor  

 det er ministeriets opgave at komme med klare udmeldinger om den politisk  

 tilsigtede strukturudvikling og de incitamenter og forudsætninger, som  

 må lægges til grund for overvejelserne.
Samtidig hermed skal der  

 være en lokal proces, hvor erhvervslivets og arbejdsmarkedets behov  

 lokalt og regionalt kommer til udtryk.
Erhvervsskolers og AMU-centres bestyrelser har en så  

 klar forankring på »brugersiden« lokalt og regionalt, at jeg er sikker på, at de  

 ikke bare vil anlægge en »her og nu«-synsvinkel baseret på, at aktuelt går det  

 meget godt.
Fremtidssikringen må ligge brugerne på sinde.
Da det er bestyrelserne ved de enkelte institutioner, der  

 træffer afgørelsen om sammenlægning med andre  

 institutioner og/eller spaltning af institutionen, er det helt  

 afgørende, at bestyrelserne finder sammen i et dialogforum.
Jeg finder  

 det således ikke acceptabelt, hvis en bestyrelse på forhånd  

 melder sig ud af processen.
 Spørgsmål 19:
Med hvilken motivering vil ministeren prioritere og  

 håndfast søge at fremme en fusion i et lokal- område, hvis  

 en samarbejdsaftale, evt. med andre institutioner i en større region,  

 kunne føre til opnåelse af samme eller evt. bedre  

 resultater? Svar:
Med regeringens tiltræden blev  

 arbejdsmarkedsuddannelserne flyttet fra Beskæftigelsesministeriet til  

 Undervisningsministeriet.
Dette var bl.a. begrundet i mange års  

 forsøg på at opnå forbedring i udnyttelse af ressourcer,  

 lokaler og lærere, som startede med samordningstankerne i begyndelsen  

 af 90erne.
Der har således i længere tid været en  

 lovfæstet forpligtelse til at indgå lokale samarbejdsaftaler, men  

 det har været vanskeligt at nå frem til samarbejdsaftaler, som  

 har givet de tilstrækkelige resultater, og det lokale samarbejde har  

 ikke i tilstrækkeligt omfang kunnet sikre den optimale udnyttelse af  

 ressourcerne.
 Det er derfor regeringens opfattelse, at det er  

 nødvendigt med en fælles institutionslovgivning for  

 erhvervsrettet uddannelse, som sikrer, at institutionerne har det samme  

 regelgrundlag, og også nødvendigt med en enstrenget struktur,  

 herunder udmeldinger og incitamenter til at fremme den.
Jeg vil også gerne påpege, at der i den lokale  

 og regionale proces er flere parter.
Det kan føre til, at der lokalt  

 og regionalt er uenighed mellem parterne, som bl.a. kan komme til udtryk som  

 ensidig passivitet.
Der hvor parterne sammen er enige om, hvilke  

 løsninger der bør satses på, vil der naturligvis  

 være en anden situation end der, hvor der reelt ikke er sat noget i  

 gang.
 Spørgsmål 20:
Hvad er ministerens begrundelse for, at handelsskolerne  

 ikke tilskyndes til at indgå i institutionsfællesskaber med de to  

 andre skoleformer, men i stedet alene henvises til at etablere  

 fællesskaber med andre handelsskoler i forskellige byer inden for samme  

 region? Svar:
I dialogen med skoleorganisationerne er det kommet frem,  

 at fusioner mellem fagligt beslægtede institutioner alt andet lige kan  

 give de største synergieffekter specielt inden for  

 erhvervsuddannelserne herunder ofte i byer, hvor der ikke er tekniske skoler,  

 men det vil altid bero på en konkret vurdering af de enkelte skoler,  

 herunder deres beliggenhed, uddannelsesprofil, størrelse m.m., om det  

 er tilfældet Der findes i dag en række små handelsskoler,  

 dvs. skoler med under 500 årselever.
Hvis disse skoler skal kunne sikre  

 deres status som lokalskoler til glæde for befolkningen og  

 erhvervslivet, og samtidig opfylde effektiviseringskravene og blive  

 økonomisk mere robuste, er udgangspunktet, at det typisk vil  

 være mest oplagt at basere et institutionsfællesskab på en  

 sammenlægning af to eller flere handelsskoler.
Men der er ikke i  

 oplægget på forhånd »valgt« model for de enkelte handelsskoler.
Det må  

 være de lokale og regionale forhold og muligheder, der er  

 afgørende for, hvilke modeller der foretrækkes eller  

 fravælges.
 Spørgsmål 21:
Hvad er ministerens begrundelse for, at den tidligere  

 bestemmelse i erhvervsskoleloven om, at der af ministeriet kunne ydes  

 lån til forskellige skoleformål, herunder til køb af  

 apparatur, ikke videreføres i den nye institutionslov   uden at der i  

 øvrigt ved forelæggelsen er gjort tydeligt opmærksom  

 på denne ændring? Svar:
 Bestemmelsen om lån til forskellige  

 skoleformål, herunder køb af apparatur har sjældent  

 været anvendt og   så vidt vides   kun tidligere i forbindelse  

 med anskaffelse af apparatur.
 Når bestemmelsen sjældent har været  

 anvendt, er grunden formentlig, at skolerne under hensyn til, at  

 udstyrsanskaffelser finansieres via undervisningstaksterne, sigter på  

 en løbende balance i økonomien, der giver plads til  

 reinvesteringer på udstyrssiden   f.eks. svarende til de årlige  

 afskrivninger på udstyr.
 Spørgsmål 22:
Ministeren bedes kommentere henvendelsen fra SiD, jf.
L  

 179   bilag 5.
 Svar:
SID rejser i sit notat seks  forskellige  

 problemstillinger.
Jeg har valgt at knytte mine bemærkninger til de  

 enkelte punkter i SIDs notat.
 Jeg vil dog gerne bemærke til sammenfatningen i  

 SIDs notat, at de landsdækkende kompetencecentre ikke synes at  

 være i modstrid med fagligt og økonomisk bæredygtige  

 uddannelsesinstitutioner.
Ad Institutionsstruktur: sammenlægning og spaltning , men hvad er  

 formålet? SID giver udtryk for, at lovforslaget om institutioner for  

 erhvervsrettet uddannelse er løsrevet fra en forudgående  

 diskussion om eller analyse af uddannelserne, deres formål og  

 brugere.
Lovforslaget om institutioner er det andet af tre  

 lovforslag, som regeringen har planlagt for at nå de samlede mål  

 for den erhvervsrettede voksen og efteruddannelse.
Det første  

 lovforslag, som blev vedtaget den 19. marts 2002, angik finansieringen.
Det  

 tredje lovforslag, som fremsættes til efteråret, vil omhandle  

 indholdet i uddannelserne, styring (herunder rådgivningsstrukturen) og  

 udbud.
Når jeg har valgt at fremsætte lovforslaget om  

 institutioner for erhvervsrettet uddannelse allerede nu, skyldes det  

 først og fremmest de økonomiske forhold på  

 institutionerne, herunder at en række AMU-centre har alvorlige  

 økonomiske problemer.
Det har været afgørende for mig, at  

 der blev taget hånd om disse problemer.
 Derudover er det min opfattelse, at lovforslaget og den  

 strategi, som er beskrevet for den fremtidige institutionsstruktur, giver  

 alle muligheder for at tage højde for formålene i de fremtidige  

 uddannelsesprogrammer og brugernes behov.
Ad Undervisningsministerens beføjelser og sanktioner Det er SIDs opfattelse, at mine beføjelser er  

 blevet kraftigt udvidet og detaljeret i forhold til de to tidligere  

 gældende institutionslove på området, uden at det er blevet  

 nævnt i lovforslaget.
Dette er er ikke korrekt.
Der er tale om række  

 ændringer og præciseringer, som skal ses i lyset af udviklingen.
 Vedrørende central høring i forbindelse med  

 institutionsgodkendelser henvises til mit svar på  

 spørgsmål 1 og 2.
Vedrørende fravigelse om udbudsgodkendelse på  

 AMU-området er der tale om en overgangsbestemmelse, indtil fase 3 er  

 på plads.
Der henvises til mit svar på spørgsmål  

 25.
 Vedrørende tilbagekaldelse af  

 institutionsgodkendelse er der tale om præcisering af en eksisterende  

 mulighed for at tilbagekalde en skolegodkendelse, hvis institutionen ikke er  

 eller ikke forventes at forblive økonomisk bæredygtig, eller der  

 ikke længere er behov for institutionen som led i en landsomfattede  

 eller regional planlægning.
 Vedrørende muligheden af at inddrage  

 rationaliseringsfordele må jeg anse dette for et naturligt krav i  

 forbindelse med en aftale om genopretning af en institutions  

 økonomi.
 Vedrørende mulighederne for at tilbageholde tilskud  

 etc. i forbindelse med påbud er der ikke tale om en ændring.
 Vedrørende lån til apparatur henvises til mit  

 svar på spørgsmål 21.
Ad Byskoler er den klart foretrukne model SID finder det betænkeligt, at man fra centralt hold  

 lægger sig fast på at ville gennemtrumfe én bestemt model,  

 den såkaldte bymodel.
 Lad mig først slå fast, at jeg ingen  

 intentioner har om at gennemtvinge mindre hensigtsmæssige  

 institutionsfællesskaber.
 Etableringen af nye institutionsfællesskaber i form  

 af sammenlægninger og/eller spaltninger vil således ske under  

 hensyn til de lokale og regionale forhold og efter dialog mellem og med de  

 regionale parter.
Min prioritering af bymodellen skal ses i lyset af de  

 mål, regeringen har opstillet for den erhvervsrettede voksen- og  

 efteruddannelse.
Det er her min opfattelse, at de største  

 samkøringsfordele både fagligt og økonomisk generelt set  

 vil kunne opnås mellem tekniske skoler og AMU-centre lokalt, men som  

 jeg har beskrevet i svaret på spørgsmål 18, kan der  

 være forhold, som taler for andre modeller.
Den dialogfase, som  

 institutionerne og ministeriet skal ind i, vil afklare  

 spørgsmålet.
 Der henvises i øvrigt til besvarelsen af  

 spørgsmål 18.
Ad Bestyrelsessammensætningen SID gør opmærksom på, at  

 overgrænsen for antallet af bestyrelsesmedlemmer svarer til  

 erhvervsskolelovens nuværende bestemmelse, men ikke til  

 AMU-centerlovens.
Samtidig indebærer lovforslaget efter SIDs  

 opfattelse, at bestyrelsen fratages muligheden for at knytte relevant  

 sagkundskab til sit arbejde i og med, at det ikke længere er muligt at  

 knytte tilforordnede til bestyrelsen.
En bestyrelse må ikke være for stor, hvis den  

 skal fungere optimalt og til institutionens bedste.
På  

 Undervisningsministeriets område er det maksimale normale antal  

 bestyrelsesmedlemmer både på erhvervsskoleområdet og de  

 videregående selvejende uddannelsesinstitutioner 12. Ministeriet har  

 dog været imødekommende over for fravigelser i  

 overgangsperioder, når det har været velbegrundet.
 Jeg mener ikke, at det faktum, at lokale  

 uddannelsesinstitutioner og interesseorganisationer ikke længere kan  

 tilforordnes bestyrelsen, er ensbetydende med et tab af relevant sagkundskab.
Det er fortsat muligt og i høj grad  

 ønskeligt, at institutionerne indgår i et lokalt  

 fællesskab med både andre uddannelsesinstitutioner,  

 interesseorganisationer og aftagere.
Det omfatter også de lokale  

 uddannelsesudvalg på skolerne.
 Der henvises i øvrigt til besvarelsen af  

 spørgsmål 10.
Ad Fællesudgiftstaxameter   enhedsomkostningerne ved korte kurser  

 er større end ved lange kurser Udgangspunktet for en økonomiharmonisering er at  

 sikre ens økonomiske vilkår for samme uddannelse, uanset om  

 aktiviteten gennemføres på erhvervsskoler eller AMU-centre.  

 Dette er ikke tilfældet i dag.
I forbindelse med omlægningen af de  

 økonomiske tilskudsvilkår vil udgangspunktet være, at  

 taxametrene over tid dækker de faktiske omkostninger.
Jeg kan endvidere  

 oplyse, at der i forbindelse med de konkrete beregninger vedr.  

 takstomlægninger i 2003 i videst mulige omfang vil blive taget  

 højde for uddannelsernes forskellighed, herunder  

 tilrettelæggelse, varighed, antal cpr-numre pr. årselev m.v.
 Udgangspunktet for overgangsordninger for AMU-centrene er,  

 at de enkelte institutioner får en reel mulighed for at tilpasse den  

 samlede bygningskapacitet og udgifter i forhold til den faktiske aktivitet og  

 dertil hørende indtægt.
Jeg kan oplyse, at det er »normalt«, at der for hver  

 enkelt institution udarbejdes overgangsordninger ved overgang til  

 bygningstaxameterfinansiering.
Det var også tilfældet i  

 forbindelse med erhvervsskolernes og de mellemlange videregående  

 uddannelsesinstitutioners overgang til bygningstaxameter.  

 Overgangsordningerne skal dels være med til, at institutionerne  

 opnår reelle tilpasningsmuligheder, dels give institutionerne en vis  

 form for budgetsikkerhed i overgangsperioden.
 Da institutionernes samlede bygningsomkostninger og  

 bygningsmasse er meget varierende, herunder forskellige i forhold til  

 bindinger i form af langvarige lejemål, låneforhold m.v., vil  

 overgangsordningerne også variere meget fra institution til  

 institution.
Med fusioner dannes nye selvejende institutioner, der  

 beslutter, hvordan tilpasningen kan udmøntes i praksis.
Der er ikke  

 fra ministeriets side noget krav om, at en evt. bygningstilpasning skal ske  

 på »AMU-kvadratmetrene«.
Ad Forslaget løser ikke erhvervsskolernes og AMU-centrenes  

 særdeles alvorlige økonomiske situation Flere erhvervsskoler og i særdeleshed flere  

 AMU-centre har i dag svært ved at få økonomien til at  

 hænge sammen.
Nye tværgående institutionsfællesskaber  

 skal således ses i forhold til institutionernes samlede  

 økonomiske råderum og samlede potentielle udviklingsmuligheder.  

 Dannelsen af nye tværgående institutionsfællesskaber vil  

 betyde, at institutionerne   udover at få styrket den faglige profil  

 generelt vil være mindre sårbare overfor udsving i  

 økonomien som følge af udsving på  

 enkeltområder/uddannelser.
 Spørgsmål 23:
Ministeren bedes oplyse, om det er planen, at AMU skal  

 tænkes sammen med Teknisk Skole (TS) i egentlige fusioner? Svar:
Jeg forstår spørgsmålet sådan, at  

 der spørges, om jeg forventer, at der sker fusioner mellem AMU-centre  

 og tekniske skoler.
Hertil kan jeg svare, at det gør jeg.
 Spørgsmål 24:
Ministeren bedes oplyse, om det er planen at fastholde  

 AMU-konceptet i en kombination med byskoler og regionalt samarbejde mellem en  

 række AMU-centre og tekniske skoler (TS)? Svar:
AMU-centrene er karakteriseret ved at udbyde  

 efteruddannelse til voksne, og de har dermed opbygget en særlig  

 voksenpædagogisk kompetence.
Det vil indgå i  

 strukturovervejelserne, at der skal tages hensyn til den særlige  

 AMU-uddannelsesprofil i de nye institutionsdannelser mellem tekniske skoler  

 og AMU-centre.
 Jeg lægger således meget vægt på,  

 at profileringen af de forskellige uddannelsesområder tilgodeses i de  

 nye institutionsdannelser.
Det er i øvrigt hensigten, at AMU-konceptet fortsat  

 udvikles udfra regeringens mål for en mere sammenhængende  

 struktur for den erhvervsrettede voksen- og efteruddannelse, herunder bl.a.  

 fleksible, relevante og fagligt stærke uddannelser, der kan  

 imødekomme langsigtede uddannelsesbehov og aktuelle behov for  

 målrettet, praksisnær kompetenceudvikling, og som spiller sammen  

 med deltagernes erfaringer og kompetencer.
Konceptet er under overvejelse i  

 forbindelse med fase 3 af regeringens arbejde for en mere  

 sammenhængende struktur for den erhvervsrettede voksen- og  

 efteruddannelse.
 Der henvises også til besvarelsen af  

 spørgsmål 5.
 Spørgsmål 25:
Hvis der er plads til regionale AMU-centre i samarbejde  

 med Teknisk Skole (TS), som supplerer hinanden og minimerer overlap i udbud,  

 vil ministeren så oplyse, om der så vil være mulighed for  

 skolegodkendelser til regionale AMU-centre, hvis geografi er over flere  

 amter? Svar:
Som nævnt i svaret på spørgsmål 6  

 behandles spørgsmålet om udbud i forbindelse med 3. fase.
De  

 eksisterende udbudsregler i lov om arbejdsmarkedsuddannelser gælder  

 derfor fortsat.
I lovforslaget er der dog givet mulighed for at fravige  

 udbudsbestemmelserne i lov om arbejdsmarkedsuddannelser, hvis det i  

 særlige tilfælde viser sig nødvendigt i forbindelse med en  

 sammenlægning eller spaltning af institutioner inden 3. fase er  

 på plads.
Der er ikke med denne overgangsbestemmelse tilsigtet en  

 ændring i forhold til de eksisterende institutioner.
 Spørgsmål 26:
I Århus amt er der et samarbejde mellem TS i  

 samarbejdet TSØ, som ud over TS i Århus Amt tæller TS  

 Herning og Horsens.
Ministeren bedes oplyse, om dette samarbejde vil kunne  

 fortsætte.
 Svar:
Ja.
Det kan supplerende oplyses, at samarbejdet  

 består af 8 uddannelsesinstitutioner.
Herning Tekniske Skole deltager  

 dog ikke i samarbejdet,  men det gør TEKO-Center Danmark, som ligger i  

 Herning.
 Spørgsmål 27:
AMU Østjylland tæller det meste af  

 Århus Amt (dog er AMU Djursland ikke med i AMU Østjylland) og  

 har en afdeling i Horsens og i Vejle.
Hvis AMU Østjylland ikke kan  

 bruge en skolegodkendelse i hele det geografiske område, fordi  

 skolegodkendelserne får amtsgeografi (undtaget naturligvis lands- eller  

 landsdelsgodkendelser), så har AMU Østjylland et problem.
Giver  

 lovforslaget mulighed for, at AMU-Østjylland fortsat kan eksistere som  

 nu? Svar:
 Der henvises til besvarelsen af spørgsmål  

 25.
 Spørgsmål 30:
I svaret på spørgsmål 1, jf.
L 179  

 bilag 13, anfører ministeren, at det er prioriteret meget højt,  

 at den lokale beslutningsproces (vedr. institutionsgodkendelser) kan  

 gennemføres uden mellemkomst af centrale organer, herunder  

 Uddannelsesrådet for arbejdsmarkedsuddannelserne (UR) og  

 Erhvervsuddannelsesrådet (EUR). Mener ministeren, at der er  

 holdepunkter for, at URs og EURs rådgivning på dette  

 felt har været uhensigtsmæssig eller har forsinket  

 godkendelsesprocedurer o.lign. unødigt? Svar:
Det har som nævnt i besvarelsen til  

 spørgsmål nr. 1 ikke været praksis at inddrage UR og EUR i  

 konkrete institutionssammenlægninger netop under hensyn til, at der er  

 tale om en proces, som hviler på lokale og regionale hensyn og  

 beslutninger.
Rådene har været holdt orienteret om udviklingen,  

 og det vil også være tilfældet i fremtiden, ligesom de som  

 nævnt vil kunne blive inddraget konkret i forhold til  

 spørgsmålet om dækning af det landsdækkende  

 behov.
 Spørgsmål 31:
I svaret på spørgsmål 1, jf.
L 179  

 bilag 13, anfører ministeren endvidere, at UR og EUR er karakteriseret  

 ved at være uddannelsesråd, og at deres kompetence derfor  

 først og fremmest angår rådgivning vedrørende  

 uddannelserne, herunder disses indhold og struktur samt uddannelsesbehovet.  

 Hvad er ministerens begrundelse for, at spørgsmål vedr.  

 uddannelsernes indhold og behovet for dem kan adskilles fra  

 spørgsmålet om, hvilke institutioner der skal godkendes til at  

 udbyde dem? Svar:
 Der vil naturligvis også efter etablering af en  

 enstrenget institutionsstruktur blive tale om at høre  

 uddannelsesrådene om såvel indhold og behov for uddannelserne som  

 om, hvorvidt en given institution har den faglige kapacitet til at varetage  

 konkrete uddannelsesudbud.
 Spørgsmål 32:
I svaret på spørgsmål 9, jf.
L 179  

 bilag 13, anfører ministeren i begrundelsen for at foreslå  

 normalt maks. 12 medlemmer i bestyrelserne for de ny institutioner for  

 erhvervsrettet uddannelse, at bestyrelsen   som bestyrelse for en selvejende  

 institution   har et reelt ansvar for, at institutionen drives  

 forretningsmæssigt forsvarligt både fagligt og økonomisk,  

 samt at dette forudsætter, at bestyrelsen ikke er for stor.
Har  

 ministeren konkrete eksempler fra AMU-centerområdet   hvor der med den  

 gældende lovgivning kan være op til 16 bestyrelsesmedlemmer  

 eller fra andre institutionsområder, hvor der kan være endnu  

 større bestyrelser, på, at det større antal  

 bestyrelsesmedlemmer har medført, at bestyrelsesansvaret vedr.  

 forretningsmæssigt forsvarlig faglig og økonomisk drift ikke er  

 blevet efterlevet? Svar:
 Forslaget om sammensætning af bestyrelserne,  

 herunder antallet af bestyrelsesmedlemmer, hviler ikke på kritik af  

 arbejdet i de hidtidige bestyrelser.
Erhvervsskolernes bestyrelser har i henhold til  

 lovgivningen normalt haft op til 12 medlemmer, mens AMU-centrenes har haft op  

 til 16 medlemmer samt tilforordnede, der repræsenterer lokale  

 interesser.
Baggrunden for størrelsen af bestyrelserne på  

 AMU-centrene er historisk begrundet i overgangen i 1994 fra en styring med  

 deltagelse af meget store repræsentantskaber til en eneansvarlig  

 bestyrelse.
Det må samtidig tages i betragtning, at  

 erhvervsskolerne hidtil har haft et betydeligt større  

 selvstændigt ansvar end AMU-centrene   især på  

 økonomiområdet, men også på uddannelsesområdet  

 som følge af de meget forskellige uddannelsesprofiler.
På  

 økonomiområdet drejer det sig ikke mindst om både et  

 selvstændigt kapital- og investeringsansvar og om et selvstændigt  

 ansvar for egen likviditet.
Det er væsentligt, at alle lokale interesser  

 også enkeltinteresser   inddrages i institutionernes arbejde med  

 uddannelserne.
Dette forudsætter efter min opfattelse ikke  

 nødvendigvis en bestyrelsesplads for alle enkeltinteresser, men kan og  

 bør efter min opfattelse også ske på anden måde i  

 det lokale/regionale samarbejde, herunder i de lokale uddannelsesudvalg.
Spørgsmålet om en bestyrelses  

 størrelse er altid et spørgsmål om afvejning af hensynet  

 til effektiviteten mod hensynet til, at institutionens enkelte interessenter  

 repræsenteres.
I mit forslag om en enstrenget institutionsstruktur har  

 jeg valgt at foreslå, at alle bestyrelser har det samme maksimale antal  

 medlemmer, nemlig normalt 12, ud fra en opfattelse af, hvad der er bedst for  

 bestyrelsesarbejdet set i forhold til den institutionsstørrelse og  

 -struktur, jeg tilsigter.
Der bliver jo nu forhåbentlig tale om fagligt  

 bredere institutioner med et større regionalt  

 dækningsområde end hidtil og med større ansvar over for  

 såvel strategi og udvikling som økonomi.
Hvis alle faglige og  

 geografiske enkeltinteresser i disse institutioners virksomhed skulle  

 repræsenteres i bestyrelserne, kunne der også i mange  

 tilfælde blive tale om meget store bestyrelser.
 Jeg er i øvrigt ikke bekendt med, at der i anden  

 lovgivning under Undervisningsministeriet er tale om de i  

 spørgsmålet nævnte meget store bestyrelser.
 Spørgsmål 33:
I svaret på spørgsmål 10, jf.
L 179  

 bilag 13, anfører ministeren, at en bestyrelse ikke må blive for  

 stor, fordi det vil kunne gå ud over hensynet til bestyrelsens  

 effektivitet.
Endvidere anfører ministeren, at personer, der deltager  

 i bestyrelsesarbejdet, bør være egentlige bestyrelsesmedlemmer  

 med det bestyrelsesansvar, der følger deraf.
Har ministeren konkrete  

 eksempler fra AMU-centerområdet (hvor der med den gældende  

 lovgivning kan tilforordnes bestyrelsesmedlemmer) på, at dette har  

 indebåret nedsat effektivitet i bestyrelsesarbejdet, eller at  

 bestyrelsesansvaret vedr. forretningsmæssigt forsvarlig faglig og  

 økonomisk drift ikke er blevet efterlevet? Svar:
Det er mit udgangspunkt, at det på sigt bør  

 være sådan, at bestyrelsesmedlemmerne alle er fuldgyldige  

 medlemmer med det heraf følgende egentlige bestyrelsesansvar.
Af  

 hensyn til eventuelle overgangsproblemer i forbindelse med etablering af den  

 enstrengede institutionsstruktur har jeg dog fremsendt et  

 ændringsforslag til udvalget, som indebærer, at de eksisterende  

 bestyrelser kan fortsætte som hidtil frem til næste nyudpegning,  

 og at der i den første periode efter eventuelle sammenlægninger  

 kan indgå tilforordnede i bestyrelsen.
De tilforordnede skal  

 repræsentere lokale institutioner og interesseorganisationer.
 Mine synspunkter er baseret på generelle  

 overvejelser, og jeg har ingen konkrete eksempler at fremhæve.
 Jeg henviser i øvrigt til mit svar på  

 spørgsmål nr. 32.
 Spørgsmål 34:
Hvad er ministerens begrundelse for ikke at lade dette  

 spørgsmål om maksimal effektivitet og ansvarlighed i  

 bestyrelsesarbejdet være op til den enkelte bestyrelse selv at  

 afgøre? Svar:
Jeg har som undervisningsminister ansvar for at sikre de  

 overordnede rammer for, at uddannelsesinstitutionerne på mit  

 område kan opfylde de samfundsmæssige uddannelsesformål,  

 som de er etableret for at løse.
Institutionernes virksomhed er i  

 altovervejende grad finansieret af statslige midler, og jeg har som minister  

 også det overordnede ansvar for anvendelsen af disse midler.
Jeg vil dog gerne påpege, at der inden for de  

 rammer, jeg har foreslået afstukket for bestyrelsens  

 sammensætning og størrelse, er store muligheder for, at de  

 enkelte bestyrelser kan vælge, hvilke og hvor mange interesser der skal  

 være repræsenteret i bestyrelsen.
Disse muligheder er yderligere  

 udvidet for en overgangsperiode med det ændringsforslag, som jeg har  

 omtalt i mit svar på spørgsmål nr. 33.
 Spørgsmål 35:
I svaret på spørgsmål 17, jf.
L 179  

 bilag 13, anfører ministeren, at de største  

 samkøringsfordele efter hendes opfattelse vil kunne opnås mellem  

 tekniske skoler og AMU-centre.
Ligger ministeren inde med analyser o.lign.,  

 der underbygger denne opfattelse Svar:
I mit svar på spørgsmål 17 nævner  

 jeg, at for at indfri de overordnede mål, som regeringen opstiller for  

 en mere sammenhængende struktur for den erhvervsrettede voksen- og  

 efteruddannelse, er der opstillet en række hensyn, der skal tilgodeses  

 ved den fremtidige institutionsstruktur.
Strukturen skal således kunne  

 sikre brede og lokale/regionale uddannelsesmiljøer, bære  

 høje effektiviseringskrav gennem udnyttelse af  

 samkøringsfordele og understøtte synergifordele  

 miljømæssigt, fagligt og i den eksterne profilering.
Det peger i  

 retning af større og fagligt bredere uddannelsesinstitutioner.
Der kan dog være grænser for de fordele, der  

 kan opnås ved sammenlægninger.
Det gælder f.eks., hvis  

 transportafstandene mellem en uddannelsesinstitutions afdelinger bliver for  

 stor og den regionale samhørighed mellem afdelingerne for lille.
Den  

 geografiske udstrækning bør heller ikke føre til  

 mammutinstitutioner.
Der er ikke lavet specifikke analyser i forbindelse med  

 lovforslaget.
Jeg har imidlertid bl.a. lagt vægt på de hidtidige  

 erfaringer med institutionssammenlægninger samt på, at  

 skoleorganisationerne i relation til de faglige synergieffekter har peget  

 på, at sammenlægninger mellem fagligt beslægtede  

 institutioner alt andet lige kan give de største effekter.
Da AMU-centrenes udbud først og fremmest er  

 karakteriseret ved at være orienteret mod det tekniske  

 uddannelsesområde, må synergieffekterne derfor generelt forventes  

 realiseret mest optimalt i form af institutionsfællesskaber mellem  

 AMU-centre og tekniske skoler.
Og ud fra et hensyn til den regionale  

 samhørighed vil realiseringen ske mest optimalt i byskolemodellen.
 På den baggrund peges der i lovforslaget på  

 byskolemodellen som den model, hvor de største  

 samkøringsfordele kan nås.
 Jeg vil samtidig understrege, at det fortsat er  

 bestyrelsen ved den enkelte institution, der ud fra en konkret vurdering af  

 de faglige og økonomiske synergieffekter i lyset af de lokale og  

 regionale forhold træffer den endelige beslutning om institutionens  

 fremtid.
 Spørgsmål 36:
I svaret på spørgsmål 18, jf.
L 179  

 bilag 13, anfører ministeren, at det ikke er hensigten at tvinge en  

 bestemt struktur ned over hovedet på institutionerne.
Er dette at  

 betragte som et tilsagn fra ministeren om ikke   f.eks. med tilsagn/ikke  

 tilsagn om tilskud, udbudsgodkendelser o.lign.   at lægge pres på  

 de involverede institutioner med henblik på at fusionere efter en  

 bestemt model? Svar:
Som nævnt har jeg tidligere tilkendegivet, at det  

 ikke er min hensigt at tvinge en bestemt struktur ned over hovedet på  

 institutionerne.
Det står jeg gerne ved, og jeg vil derfor heller ikke  

 presse bestemte sammenlægninger igennem.
Der skal, som jeg har givet  

 udtryk for i forslaget, være tale om en dialogbaseret proces, men  

 også om, at alle institutioner skal være økonomisk,  

 fagligt og pædagogisk bæredygtige.
 Der vil ved de tilskudsomlægninger, som er en  

 konsekvens af lovforslaget, blive tale om omlægninger, der bygger  

 på en enstrenget institutionsstruktur, og principperne for udbetaling  

 af grundtilskud vil skulle understøtte en hensigtsmæssig  

 institutionsstruktur regionalt og lokalt, jf. bemærkningerne til L  

 179.
 Godkendelse til at udbyde uddannelse vil blive givet under  

 hensyn til de lokale og regionale behov under fornøden hensyntagen til  

 uddannelsernes kvalitet.
 Jeg kan i sagens natur ikke generelt fraskrive mig  

 anvendelse af de styringsmidler, der gives mig i  lovforslaget.
 Spørgsmål 37:
Skal ministerens svar på spørgsmål 19,  

 jf.
L 179   bilag 13, forstås således, at hvis en teknisk skole  

 og et AMU-center i et lokalområde eller en region kan fremlægge  

 behørig dokumentation for, at en række relevante  

 uddannelsesmæssige mål tilgodeses lige så godt, eller  

 bedre, gennem en forpligtende samarbejdsaftale, så vil ministeren  

 acceptere dette og undlade at presse de pågældende institutioner  

 til at fusionere? Svar:
Det er som nævnt i mit svar på  

 spørgsmål nr. 19 regeringens opfattelse, at det er  

 nødvendigt med en fælles institutionslovgivning, som sikrer, at  

 institutionerne har samme regelgrundlag, samt at det er nødvendigt med  

 en enstrenget struktur.
Institutionerne vil derfor i alle tilfælde  

 være omfattet af samme lov, og der vil også i alle tilfælde  

 indgå en vurdering af, om de er økonomisk, fagligt og  

 pædagogisk bæredygtige.
Hvis en institution ikke har et fagligt og  

 økonomisk bæredygtigt grundlag, vil det ikke være  

 tilstrækkeligt med en samarbejdsaftale som erstatning for en  

 institutionel strukturændring.
Desuden må  

 spørgsmålet om sammenlægning og andre samarbejdsformer ses  

 i relation til andre institutioner i regionen og til det bredere  

 uddannelsesbillede, der tilsigtes for de enkelte institutioner.
Den  

 enstrengede struktur skal give sikkerhed for, at det økonomiske  

 grundlag er tilstrækkeligt og for den bedst mulige anvendelse af  

 ressourcerne.
 Hvis institutionerne i øvrigt ønsker at  

 indgå forpligtende samarbejdsaftaler, der sikrer relevante  

 uddannelsesmæssige mål, vil der naturligvis være adgang  

 hertil.
 Jeg henviser i øvrigt til mit svar på  

 spørgsmål nr. 36.
 Spørgsmål 40:
Ministeren bedes uddybe besvarelsen af  

 spørgsmål 38, jf.
L 179   bilag  30, herunder oplyse, om  

 ministeren i forlængelse af en vedtagelse af lovforslaget vil komme med  

 et samlet udspil om flytning af jord- og landbrugsfaglige miljøer fra  

 tekniske skoler og AMU-centre til landbrugsskoleregi, eller om ministeren vil  

 basere forandringerne på dette område på lokale  

 initiativer.
 Svar:
Undervisningsministeriet er for øjeblikket i dialog  

 med de forskellige skoleformer både på organisationsniveau og med  

 de lokale institutioner.
Jeg har ikke på nuværende tidspunkt  

 mulighed for sige noget mere præcist om resultatet af denne dialog.
 Lovforslaget tager først og fremmest sigte på  

 institutionsfællesskaber mellem tekniske skoler og AMU-centre, men som  

 det fremgår af lovforslaget bør der også ses på de  

 særlige strukturtilpasningsproblemer på landbrugsskolerne.
 Generelt er det min opfattelse, at det må bero  

 på en vurdering af landbrugsskolernes, de tekniske skolers og  

 AMU-centrenes konkrete forhold, om der kan tænkes at være basis  

 for at samle jord- og landbrugsfaglige miljøer.
