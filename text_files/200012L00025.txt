Fremsat den 4. oktober 2000 af  

 skatteministeren (Ole Stavad) Forslag til Lov om indgåelse af  

 dobbeltbeskatningsoverenskomst mellem Danmark og Uganda § 1. Overenskomst af 14. januar 2000  

 mellem Kongeriget Danmark og Republikken Uganda til undgåelse af  

 dobbeltbeskatning og forhindring af skatteunddragelse for så vidt  

 angår indkomstskatter kan tiltrædes på Danmarks vegne.  

 Overenskomsten er optaget som bilag til denne lov.
 Stk. 2. Overenskomsten træder i kraft og finder  

 anvendelse i Danmark efter bestemmelserne i overenskomstens artikel 31.
 § 2. Loven træder i kraft dagen efter  

 bekendtgørelsen i Lovtidende.
 § 3. Loven gælder ikke for Færøerne og  

 Grønland.
Bilag OVERSÆTTELSE O V E R E N S K O M S T mellem Kongeriget Danmark og Republikken Uganda til undgåelse af  

 dobbeltbeskatning og forhindring af skatteunddragelse for så vidt  

 angår indkomstskatter Kongeriget Danmarks regering og Republikken Ugandas regering, der ønsker at fremme og styrke de økonomiske forbindelser  

 mellem de to lande og at afslutte en overenskomst til undgåelse af  

 dobbeltbeskatning og forhindring af skatteunddragelse for så vidt  

 angår indkomstskatter, er blevet enige om følgende:
Artikel 1 Personer omfattet af overenskomsten Denne overenskomst skal finde anvendelse på  

 personer, der er hjemmehørende i en af eller begge de kontraherende  

 stater.
Artikel 2 Skatter omfattet af overenskomsten 1. Denne overenskomst skal finde anvendelse på  

 skatter på indkomst, der udskrives på vegne af en kontraherende  

 stat eller af dens politiske underafdelinger eller lokale myndigheder, uanset  

 hvordan de opkræves.
 2. Som skatter på indkomst skal anses alle skatter,  

 der pålægges hele indkomsten eller dele af indkomst, herunder  

 skatter af fortjeneste ved afhændelse af rørlig eller fast  

 ejendom, skatter, der pålignes den samlede lønsum, som betales  

 af foretagender, samt skatter på formueforøgelse.
 3. De gældende skatter, på hvilke  

 overenskomsten skal finde anvendelse, er:
 a)	I Danmark:
(i)	indkomstskatten til staten; (ii)	den kommunale indkomstskat; (iii)	den amtskommunale indkomstskat; (iv) skatter i henhold til kulbrinteskatteloven; (herefter omtalt som »dansk skat«).
b)	I Uganda: indkomstskatten (the income tax) (herefter omtalt som »ugandisk skat«) 4. Overenskomsten skal også finde anvendelse  

 på skatter af samme eller væsentlig samme art, der efter datoen  

 for overenskomstens undertegnelse udskrives af de kontraherende stater som  

 tillæg til eller i stedet for de gældende skatter.
De  

 kontraherende staters kompetente myndigheder skal underrette hinanden om  

 væsentlige ændringer, som foretages i deres respektive  

 lovgivning.
Artikel 3 Almindelige definitioner 1. Medmindre andet fremgår af sammenhængen,  

 har følgende udtryk i denne overenskomst den nedenfor angivne  

 betydning:
a)	udtrykkene »en kontraherende stat« og »den anden kontraherende stat«  

 betyder Danmark eller Uganda, alt efter sammenhængen; b)	udtrykket »Danmark« betyder Kongeriget Danmark, herunder ethvert  

 område uden for Danmarks territorialfarvand, som i overensstemmelse med  

 folkeretten og ifølge dansk lovgivning er eller senere måtte  

 blive betegnet som et område, inden for hvilket Danmark kan  

 udøve suverænitetsrettigheder med hensyn til efterforskning og  

 udnyttelse af naturforekomster på havbunden eller i dens undergrund og  

 de overliggende vande og med hensyn til anden virksomhed med henblik på  

 efterforskning og økonomisk udnyttelse af området; udtrykket  

 omfatter ikke Færøerne og Grønland; c)	udtrykket »Uganda« betyder Republikken Uganda; d)	udtrykket »person« omfatter en fysisk person, et selskab, et  

 interessentskab og enhver anden sammenslutning af personer; e)	udtrykket »selskab« betyder enhver juridisk person eller enhver  

 sammenslutning, der i skattemæssig henseende behandles som en juridisk  

 person; f)	udtrykkene »foretagende i en kontraherende stat« og »foretagende i  

 den anden kontraherende stat« betyder henholdsvis et foretagende, som drives  

 af en person, der er hjemmehørende i en kontraherende stat, og et  

 foretagende, som drives af en person, der er hjemmehørende i den anden  

 kontraherende stat; g)	udtrykket »international trafik« betyder enhver transport med skib  

 eller fly, der anvendes af et foretagende i en kontraherende stat, undtagen  

 når skibet eller flyet udelukkende anvendes mellem steder i den anden  

 kontraherende stat; h)	udtrykket »kompetent myndighed« betyder:
 1)	I Danmark:
Skatteministeren eller hans befuldmægtigede  

 stedfortræder; 2)	I Uganda:
Finansministeren eller hans befuldmægtigede  

 stedfortræder; i)	udtrykket »statsborger« betyder:
(i)	enhver fysisk person, der har indfødsret i en kontraherende  

 stat; (ii)	enhver juridisk person, ethvert interessentskab eller enhver  

 forening, der består i kraft af den gældende lovgivning i en  

 kontraherende stat.
 2. Ved en kontraherende stats anvendelse af overenskomsten  

 til hver en tid skal ethvert udtryk, som ikke er defineret deri, medmindre  

 andet følger af sammenhængen, tillægges den betydning, som  

 det har på dette tidspunkt i denne stats lovgivning med henblik  

 på de skatter, på hvilke overenskomsten finder anvendelse, idet  

 enhver betydning i de skattelove, der anvendes i denne stat, skal gå  

 forud for den betydning, dette udtryk er tillagt i andre love, der anvendes i  

 denne stat.
Artikel 4 Skattemæssigt hjemsted 1. I denne overenskomst betyder udtrykket »en person, der  

 er hjemmehørende i en kontraherende stat«, enhver person som i henhold  

 til lovgivningen i denne stat er skattepligtig der på grund af  

 bopæl, hjemsted, ledelsens sæde eller ethvert andet kriterium af  

 lignende karakter, og omfatter også denne stat og enhver dertil  

 hørende politisk underafdeling eller lokal myndighed.
Dette udtryk  

 omfatter dog ikke en person, som er skattepligtig i denne stat udelukkende af  

 indkomst fra kilder i denne stat.
 2. Hvis en fysisk person efter bestemmelserne i stykke 1  

 er hjemmehørende i begge de kontraherende stater, skal hans status  

 bestemmes efter følgende regler:
a)	han skal anses for kun at være hjemmehørende i den  

 stat, hvor han har en fast bolig til sin rådighed.
Hvis han har en fast  

 bolig til sin rådighed i begge stater, skal han anses for at være  

 hjemmehørende i den stat, med hvilken han har de stærkeste  

 personlige og økonomiske forbindelser (midtpunkt for sine  

 livsinteresser); b)	hvis det ikke kan afgøres, i hvilken stat han har midtpunkt  

 for sine livsinteresser, eller hvis han ikke har en fast bolig til sin  

 rådighed i nogen af staterne, skal han anses for kun at være  

 hjemmehørende i den stat, hvor han sædvanligvis har ophold; c)	hvis han sædvanligvis har ophold i begge stater, eller hvis  

 han ikke har sådant ophold i nogen af dem, skal han anses for kun at  

 være hjemmehørende i den stat, hvor han er statsborger; d)	hvis han er statsborger i begge stater, eller hvis han ikke er  

 statsborger i nogen af dem, skal de kontraherende staters kompetente  

 myndigheder afgøre spørgsmålet ved gensidig  

 aftale.
 3. Når en ikke-fysisk person efter bestemmelserne i  

 stykke 1 er hjemmehørende i begge kontraherende stater, skal den anses  

 for kun at være hjemmehørende i den stat, hvor dens virkelige  

 ledelse har sit sæde.
Artikel 5 Fast driftssted 1. I denne overenskomst betyder udtrykket »fast  

 driftssted« et fast forretningssted, gennem hvilket et foretagendes  

 virksomhed helt eller delvis udøves.
 2. Udtrykket »fast driftssted« omfatter  

 især:
a)	et sted, hvorfra et foretagende ledes; b)	en filial; c)	et kontor; d)	en fabrik; e)	et værksted; f)	enhver lokalitet, som anvendes som salgssted, eller hvor der  

 modtages eller afgives ordrer; g)	en lagerbygning f.s.v. angår en person, som driver virksomhed  

 med at stille lagerfaciliteter til rådighed for andre; h)	en mine, en olie- eller gaskilde, et stenbrud eller ethvert andet  

 sted, hvor naturforekomster udvindes; i)	et anlæg eller en konstruktion, der anvendes til udnyttelse af  

 naturforekomster.
 3. En byggeplads eller et anlægs- eller  

 monteringsarbejde eller tilsyns- eller rådgivningsvirksomhed i  

 forbindelse hermed udgør kun et fast driftssted, hvis sådan  

 byggeplads, arbejde eller virksomhed varer mere end 6 måneder.
 4. Uanset de foregående bestemmelser i denne artikel  

 skal udtrykket »fast driftssted« anses for ikke at omfatte:
a)	anvendelsen af indretninger udelukkende med henblik på  

 oplagring eller udstilling af varer tilhørende foretagendet; b)	opretholdelsen af et varelager tilhørende foretagendet  

 udelukkende med henblik på oplagring eller udstilling; c)	opretholdelsen af et varelager tilhørende foretagendet  

 udelukkende med henblik på forarbejdning hos et andet foretagende; d)	opretholdelsen af et fast forretningssted udelukkende med henblik  

 på at foretage indkøb af varer eller indsamle oplysninger for  

 foretagendet; e)	opretholdelsen af et fast forretningssted udelukkende med henblik  

 på at udøve enhver anden form for virksomhed af forberedende  

 eller afhjælpende karakter for foretagendet; f)	opretholdelsen af et fast forretningssted udelukkende for at  

 udøve enhver kombination af de i litra a) - e) nævnte  

 aktiviteter, forudsat at det faste forretningssteds samlede virksomhed, der  

 er et resultat af denne kombination, er af forberedende eller  

 afhjælpende karakter.
 5. Når en person, som ikke er en sådan  

 uafhængig repræsentant som omhandlet i stykke 6, handler på  

 et foretagendes vegne, og denne person har en fuldmagt til at indgå  

 aftaler i foretagendets navn og sædvanligvis udøver denne i en  

 kontraherende stat, skal dette foretagende uanset bestemmelserne i stykke 1  

 og 2 anses for at have et fast driftssted i denne stat med hensyn til enhver  

 virksomhed, som denne person påtager sig for foretagendet, medmindre  

 denne persons virksomhed er begrænset til sådan virksomhed, som  

 er nævnt i stykke 4, og som, hvis den var udøvet gennem et fast  

 forretningssted, ikke ville gøre dette faste forretningssted til et  

 fast driftssted i henhold til bestemmelserne i det nævnte stykke.
 6. Et foretagende skal ikke anses for at have et fast  

 driftssted i en kontraherende stat, blot fordi det driver erhvervsvirksomhed  

 i denne stat gennem en mægler, kommissionær eller enhver anden  

 uafhængig repræsentant, forudsat at sådanne personer  

 handler inden for rammerne af deres sædvanlige erhvervsvirksomhed.
 7. Den omstændighed, at et selskab, der er  

 hjemmehørende i en kontraherende stat, behersker eller beherskes af et  

 selskab, der er hjemmehørende i den anden kontraherende stat, eller  

 som driver erhvervsvirksomhed i denne anden stat (enten gennem et fast  

 driftssted eller på anden måde), skal ikke i sig selv  

 medføre, at det ene selskab anses for et fast driftssted for det  

 andet.
Artikel 6 Indkomst af fast ejendom 1. Indkomst, som en person, der er hjemmehørende i  

 en kontraherende stat, oppebærer af fast ejendom (herunder indkomst af  

 land- eller skovbrug), der er beliggende i den anden kontraherende stat, kan  

 beskattes i denne anden stat.
2. Udtrykket »fast ejendom« skal tillægges den  

 betydning, som det har i lovgivningen i den kontraherende stat, hvor den  

 pågældende ejendom er beliggende.
Udtrykket skal i alle  

 tilfælde omfatte tilbehør til fast ejendom, besætning og  

 redskaber, der anvendes i land- og skovbrug, rettigheder på hvilke  

 bestemmelserne i civilretten om fast ejendom finder anvendelse, brugsret til  

 fast ejendom og retten til variable eller faste betalinger som vederlag for  

 udnyttelsen af, eller retten til at udnytte, mineralforekomster, kilder og  

 andre naturforekomster.
Skibe, både og fly anses ikke for at være  

 fast ejendom.
 3. Bestemmelserne i stykke 1 skal finde anvendelse  

 på indkomst, der hidrører fra direkte brug, udleje eller  

 benyttelse i enhver anden form af fast ejendom.
 4. Bestemmelserne i stykke 1 og 3 skal også finde  

 anvendelse på indkomst af fast ejendom, der tilhører et  

 foretagende, og på indkomst af fast ejendom, der anvendes ved  

 udøvelsen af frit erhverv.
Artikel 7 Fortjeneste ved erhvervsvirksomhed 1. Fortjeneste, som oppebæres af et foretagende i en  

 kontraherende stat, kan kun beskattes i denne stat, medmindre foretagendet  

 driver erhvervsvirksomhed i den anden kontraherende stat gennem et der  

 beliggende fast driftssted.
Hvis foretagendet driver førnævnte  

 erhvervsvirksomhed, kan foretagendets fortjeneste beskattes i den anden stat,  

 men kun den del deraf, som kan henføres til dette faste  

 driftssted.
 2. Medmindre bestemmelserne i stykke 3 medfører  

 andet, skal der i tilfælde, hvor et foretagende i en kontraherende stat  

 driver erhvervsvirksomhed i den anden kontraherende stat gennem et der  

 beliggende fast driftssted, i hver kontraherende stat til dette faste  

 driftssted henføres den fortjeneste, som det kunne forventes at  

 opnå, hvis det havde været et frit og uafhængigt  

 foretagende, der var beskæftiget med den samme eller lignende  

 virksomhed på de samme eller lignende vilkår, og som under  

 fuldstændig frie forhold gjorde forretninger med det foretagende, hvis  

 faste driftssted det er.
3. Ved ansættelsen af et fast driftssteds  

 fortjeneste skal det være tilladt at fradrage omkostninger, som er  

 afholdt for det faste driftssted, herunder generalomkostninger afholdt til  

 ledelse og administration, enten i den stat, hvor det faste driftssted er  

 beliggende, eller andetsteds.
Der skal dog ikke indrømmes sådant  

 fradrag for eventuelle beløb, der (på anden måde end som  

 godtgørelse af faktiske udgifter) betales af det faste driftssted til  

 foretagendets hovedkontor eller til et af dets øvrige kontorer som  

 royalties, honorarer eller andre lignende betalinger for benyttelsen af  

 patenter eller andre rettigheder eller som provision for udførelse af  

 særlige tjenester eller for administration eller, undtagen når  

 der er tale om et bankforetagende, som rente af pengebeløb  

 udlånt til det faste driftssted.
 På samme måde skal der ved ansættelsen  

 af et fast driftssteds fortjeneste ikke tages hensyn til beløb, som  

 (på anden måde end som godtgørelse af faktiske udgifter)  

 det faste driftssted pålægger foretagendets hovedkontor eller et  

 af dets øvrige kontorer at betale som royalties, honorarer eller andre  

 lignende betalinger for benyttelsen af patenter eller andre rettigheder eller  

 som provision for udførelse af særlige tjenester eller for  

 administration eller, undtagen når der er tale om et bankforetagende,  

 som rente af pengebeløb udlånt til foretagendets hovedkontor  

 eller til et af dets øvrige kontorer.
4. Hvis det har været sædvane i en  

 kontraherende stat at ansætte den fortjeneste, der kan henføres  

 til et fast driftssted, på grundlag af en fordeling af foretagendets  

 samlede fortjeneste mellem dets forskellige afdelinger, skal intet i stykke 2  

 udelukke denne kontraherende stat fra at ansætte den skattepligtige  

 fortjeneste på grundlag af en sådan sædvanemæssig  

 fordeling.
Den valgte fordelingsmetode skal dog være sådan, at  

 resultatet bliver i overensstemmelse med de principper, der er fastlagt i  

 denne artikel.
 5. Ingen fortjeneste skal kunne henføres til et  

 fast driftssted, blot fordi dette faste driftssted har foretaget  

 indkøb af varer for foretagendet.
 6. Ved anvendelsen af de foregående stykker skal den  

 fortjeneste, der henføres til det faste driftssted, ansættes  

 efter samme metode år for år, medmindre der er god og  

 fyldestgørende grund til at anvende en anden fremgangsmåde.
 7. Hvis fortjeneste omfatter indkomster, som er omhandlet  

 særskilt i andre artikler i denne overenskomst, skal bestemmelserne i  

 disse andre artikler ikke berøres af bestemmelserne i denne  

 artikel.
Artikel 8 Fortjeneste fra international trafik 1. Fortjeneste, der oppebæres af et foretagende i en  

 kontraherende stat ved driften af skibe eller fly i international trafik, kan  

 kun beskattes i denne stat.
 2. Fortjeneste, der oppebæres af et foretagende i en  

 kontraherende stat, fra anvendelse, rådighedsstillelse eller udleje af  

 containere (herunder anhængere, pramme og lignende udstyr til transport  

 af containere), der anvendes til transport af varer i international trafik,  

 kan kun beskattes i denne stat.
 3. Bestemmelserne i stykke 1 skal også finde  

 anvendelse på fortjeneste ved deltagelse i en pool, et  

 forretningsfællesskab eller en international driftsorganisation.
 4. Med hensyn til fortjeneste, som oppebæres af det  

 danske, norske og svenske luftfartskonsortium Scandinavian Airlines System  

 (SAS), skal bestemmelserne i stykkerne 1, 2 og 3 kun finde anvendelse  

 på den del af fortjenesten, som svarer til den andel, der ejes i dette  

 konsortium af SAS Danmark A/S, den danske partner i Scandinavian Airlines  

 System.
Artikel 9 Forbundne foretagender 1. Hvis a)	et foretagende i en kontraherende stat direkte eller indirekte  

 deltager i ledelsen af, kontrollen med eller kapitalen i et foretagende i den  

 anden kontraherende stat, eller b)	de samme personer direkte eller indirekte deltager i ledelsen af,  

 kontrollen med eller kapitalen i såvel et foretagende i en  

 kontraherende stat som et foretagende i den anden kontraherende stat, og der  

 i noget af disse tilfælde mellem de to foretagender er aftalt eller  

 fastsat vilkår vedrørende deres kommercielle eller finansielle  

 forbindelser, der afviger fra de vilkår, som ville være blevet  

 aftalt mellem uafhængige foretagender, kan enhver fortjeneste, som  

 ville være tilfaldet et af disse foretagender, hvis disse vilkår  

 ikke havde foreligget, men som på grund af disse vilkår ikke er  

 tilfaldet dette, medregnes til dette foretagendes fortjeneste og beskattes i  

 overensstemmelse hermed.
2. Hvis en kontraherende stat til et foretagendes  

 fortjeneste i denne stat medregner - og i overensstemmelse hermed beskatter -  

 fortjeneste, som et foretagende i den anden kontraherende stat er blevet  

 beskattet af i denne anden stat, og den således medregnede for tjeneste  

 er fortjeneste, som ville være tilfaldet foretagendet i den  

 førstnævnte stat, hvis vilkårene, der er af talt mellem de  

 to foretagender, havde været de samme, som ville have været  

 aftalt mellem uafhængige foretagender, skal denne anden stat foretage  

 en passende regulering af det skattebeløb, som er beregnet der af  

 fortjenesten.
Ved fastsættelsen af sådan regulering skal der  

 tages skyldigt hensyn til de øvrige bestemmelser i denne overenskomst,  

 og de kontraherende staters kompetente myndigheder skal om nødvendigt  

 rådføre sig med hinanden.
Artikel 10 Udbytte 1. Udbytte, som udbetales af et selskab, der er  

 hjemmehørende i en kontraherende stat, til en person, der er  

 hjemmehørende i den anden kontraherende stat, kan beskattes i denne  

 anden stat.
 2. Sådant udbytte kan dog også beskattes i den  

 kontraherende stat, hvor det selskab, der udbetaler udbyttet, er  

 hjemmehørende, og i henhold til lovgivningen i denne stat, men hvis  

 den retmæssige ejer af udbyttet er hjemmehørende i den anden  

 kontraherende stat, må den således pålignede skat ikke  

 overstige:
a)	10 pct. af udbyttets bruttobeløb, hvis den retmæssige  

 ejer er et selskab (bortset fra et interessentskab), som direkte ejer mindst  

 25 pct. af kapitalen i det selskab, som udbetaler udbyttet; b)	15 pct. af udbyttets bruttobeløb i alle andre  

 tilfælde.
 Dette stykke skal ikke berøre adgangen til at  

 beskatte selskabet af den fortjeneste, hvoraf udbyttet er udbetalt.
3. Udbytte, som hidrører fra en kontraherende stat,  

 og som oppebæres og retmæssigt ejes af regeringen i den anden  

 kontraherende stat, kan kun beskattes i denne anden stat.
Ved anvendelsen af  

 dette stykke omfatter begrebet »regeringen i den anden kontraherende  

 stat«:
 1)	i Danmark:
(i)	den danske stat eller en dertil hørende politisk  

 underafdeling, lokal myndighed eller offentligretligt organ; (ii)	Danmarks Nationalbank; (iii)	enhver offentlig styrelse (herunder en finansiel institution),  

 som ejes eller kontrolleres af den danske regering.
 b)	i Uganda:
(i)	Ugandas nationalbank (the Central Bank of Uganda) (ii)	den nationale sociale sikringsfond (the National Social Security  

 Fund); og (iii)	et offentligretligt organ eller enhver institution, som helt  

 eller hovedsageligt ejes af den ugandiske regering, således som der i  

 de enkelte tilfælde måtte blive opnået enighed om mellem de  

 kontraherende staters kompetente myndigheder.
 4. Udtrykket »udbytte« betyder i denne artikel indkomst af  

 aktier, »jouissance«-aktier eller »jouissance«-rettigheder, mineaktier,  

 stifterandele eller andre rettigheder, der ikke er gældsfordringer, og  

 som giver ret til andel i fortjeneste, samt indkomst af andre  

 selskabsrettigheder, der er undergivet samme skattemæssige behandling  

 som indkomst af aktier i henhold til lovgivningen i den stat, hvor det  

 selskab, der foretager udlodningen, er hjemmehørende.
5. Bestemmelserne i stykke 1 og 2 skal ikke finde  

 anvendelse, hvis udbyttets retmæssige ejer, der er hjemmehørende  

 i en kontraherende stat, driver erhvervsvirksomhed i den anden kontraherende  

 stat, hvor det udbyttebetalende selskab er hjemmehørende, gennem et  

 dér beliggende fast driftssted, eller udøver frit erhverv i  

 denne anden stat fra et dér beliggende fast sted, og den  

 aktiebesiddelse, som ligger til grund for udbetalingen af udbyttet, har  

 direkte forbindelse med et sådant fast driftssted eller fast sted.
I  

 så fald skal bestemmelserne i henholdsvis artikel 7 eller artikel 15  

 finde anvendelse.
 6. Når et selskab, der er hjemmehørende i en  

 kontraherende stat, oppebærer fortjeneste eller indkomst fra den anden  

 kontraherende stat, må denne anden stat ikke påligne nogen skat  

 på udbytte, som udbetales af selskabet, medmindre udbyttet udbetales  

 til en person, der er hjemmehørende i denne anden stat, eller  

 medmindre den aktiebesiddelse, som ligger til grund for udbetalingen af  

 udbyttet, har direkte forbindelse med et fast driftssted eller et fast sted,  

 der er beliggende i denne anden stat, eller undergive selskabets  

 ikke-udloddede fortjeneste en skat på selskabets ikke-udloddede  

 fortjeneste, selv om det udbetalte udbytte eller den ikke-udloddede  

 fortjeneste helt eller delvis består af fortjeneste eller indkomst, der  

 hidrører fra denne anden stat.
7. Når en kontraherende stat har opkrævet  

 kildeskat med et højere beløb end den skat, der kan  

 pålignes i henhold til bestemmelserne i denne overenskomst, skal  

 ansøgning om refusion af det overskydende beløb indgives til  

 den kompetente myndighed i denne stat inden for en periode på tre  

 år efter udløbet af det kalenderår, i hvilket skatten er  

 blevet opkrævet.
Refusionen skal gives inden 6 måneder fra den  

 dato, på hvilken ansøgningen blev indsendt til den kompetente  

 myndighed. 6-måneders perioden kan forlænges, hvis de  

 kontraherende stater er enige om, at fornøden dokumentation ikke er  

 blevet forelagt den kompetente myndighed i den førstnævnte  

 stat.
Artikel 11 Renter 1. Renter, der hidrører fra en kontraherende stat,  

 og som betales til en person, der er hjemmehørende i den anden  

 kontraherende stat, kan beskattes i denne anden stat, hvis denne person er  

 den retmæssige ejer af renterne.
 2. Sådanne renter kan dog også beskattes i den  

 kontraherende stat, hvorfra de hidrører, og i overensstemmelse med  

 lovgivningen i denne stat, men hvis den retmæssige ejer af renterne er  

 hjemmehørende i den anden kontraherende stat, må den  

 således pålignede skat ikke overstige 10 pct. af rentens  

 bruttobeløb.
3. Uanset bestemmelserne i stykke 2 skal renter, som  

 hidrører fra en kontraherende stat, fritages for skat i denne stat,  

 hvis de oppebæres og retmæssigt ejes af regeringen i den anden  

 kontraherende stat.
Ved anvendelsen af dette stykke omfatter begrebet  

 »regeringen i den anden kontraherende stat«:
 a)	i Danmark:
(i)	den danske stat eller en dertil hørende politisk  

 underafdeling, lokal myndighed eller offentligretligt organ; (ii)	Danmarks Nationalbank; (iii)	enhver offentlig styrelse (herunder en finansiel institution),  

 som ejes eller kontrolleres af den danske regering.
 b)	i Uganda:
(i)	en lokal myndighed; (ii)	Ugandas nationalbank (the Central Bank of Uganda) (iii)	den nationale sociale sikringsfond (the National Social Security  

 Fund); og (iv)	et offentligretligt organ eller enhver institution, som helt eller  

 hovedsageligt ejes af den ugandiske regering, således som der i de  

 enkelte tilfælde måtte blive opnået enighed om mellem de  

 kontraherende staters kompetente myndigheder.
4. Udtrykket »rente« betyder i denne artikel indkomst af  

 gældsfordringer af enhver art, hvad enten de er sikret ved pant i fast  

 ejendom eller ikke, og hvad enten de indeholder en ret til en andel i  

 skyldnerens fortjeneste eller ikke, og især indkomst af  

 statsgældsbeviser og indkomst af obligationer eller forskrivninger,  

 herunder agiobeløb og gevinster, der knytter sig til sådanne  

 gældsbeviser, obligationer eller forskrivninger.
Morarenter for sen  

 betaling skal ikke anses for renter ved anvendelsen af denne artikel.
5. Bestemmelserne i stykke 1 og 2 skal ikke finde  

 anvendelse, hvis renternes retmæssige ejer, der er hjemmehørende  

 i en kontraherende stat, driver erhvervsvirksomhed i den anden kontraherende  

 stat, hvorfra renten hidrører, gennem et der beliggende fast  

 driftssted, eller udøver frit erhverv i denne anden stat fra et der  

 beliggende fast sted, og den fordring, som ligger til grund for den betalte  

 rente, har direkte forbindelse med et sådant fast driftssted eller fast  

 sted.
I så fald skal bestemmelserne i henholdsvis artikel 7 eller  

 artikel 15 finde anvendelse.
6. Renter skal anses for at hidrøre fra en  

 kontraherende stat, når de betales af en person, der er  

 hjemmehørende i denne stat.
Når den person, der betaler  

 renterne, hvad enten han er hjemmehørende i en kontraherende stat  

 eller ikke, har et fast driftssted eller et fast sted i en kontraherende  

 stat, i forbindelse med hvilket gældsforholdet, hvoraf renten er  

 betalt, var stiftet, og sådanne renter påhviler et sådant  

 fast driftssted eller fast sted, skal sådanne renter anses for at  

 hidrøre fra den stat, hvor det faste driftssted eller faste sted er  

 beliggende.
7. Når en særlig forbindelse mellem den, der  

 betaler renter, og den retmæssige ejer eller mellem disse og en tredje  

 person har bevirket, at renten set i forhold til den gældsfordring for  

 hvilken den er betalt, overstiger det beløb, som ville være  

 blevet aftalt mellem betaleren og den retmæssige ejer, hvis en  

 sådan forbindelse ikke havde foreligget, skal bestemmelserne i denne  

 artikel kun finde anvendelse på det sidstnævnte beløb.
I  

 så fald skal det overskydende beløb kunne beskattes i  

 overensstemmelse med lovgivningen i hver af de kontraherende stater under  

 skyldig hensyntagen til de øvrige bestemmelser i denne  

 overenskomst.
Artikel 12 Royalties 1. Royalties, som hidrører fra en kontraherende  

 stat, og som retmæssigt ejes af en person, der er hjemmehørende  

 i den anden kontraherende stat, kan beskattes i denne anden stat.
 2. Sådanne royalties kan dog også beskattes i  

 den kontraherende stat, hvorfra de hidrører og i overensstemmelse med  

 lovgivningen i denne stat, men hvis den retmæssige ejer af  

 royaltybeløbet er hjemmehørende i den anden kontraherende stat,  

 må den således pålagte skat ikke overstige 10 pct. af  

 bruttobeløbet af royaltybeløbet.
 3. Udtrykket »royalties« betyder i denne artikel  

 betalinger af enhver art, der modtages som vederlag for anvendelsen af, eller  

 retten til at anvende, enhver ophavsret til et litterært, kunstnerisk  

 eller videnskabeligt arbejde, herunder spillefilm og film, bånd eller  

 disketter anvendt til udsendelse i radio eller fjernsyn, ethvert patent,  

 varemærke, mønster eller model, tegning, hemmelig formel eller  

 fremstillingsmetode, eller for oplysninger om industrielle, kommercielle  

 eller videnskabelige erfaringer.
4. Bestemmelserne i stykke 1 skal ikke finde anvendelse,  

 hvis royaltybeløbets retmæssige ejer, der er  

 hjemmehørende i en kontraherende stat, driver erhvervsvirksomhed i den  

 anden kontraherende stat, hvorfra royaltybeløbet hidrører,  

 gennem et dér beliggende fast driftssted, eller udøver frit  

 erhverv i denne anden stat fra et dér beliggende fast sted, og den  

 rettighed eller det formuegode, som ligger til grund for de udbetalte  

 royalties, har direkte forbindelse med et sådant fast driftssted eller  

 fast sted.
I så fald skal bestemmelserne i henholdsvis artikel 7 eller  

 artikel 15 finde anvendelse.
5. Royalties skal anses for at hidrøre fra en  

 kontraherende stat, når de betales af en person, der er  

 hjemmehørende i denne stat.
Når den person der betaler  

 royaltybeløbet, hvad enten han er hjemmehørende i en  

 kontraherende stat eller ikke, har et fast driftssted eller et fast sted i en  

 kontraherende stat i forbindelse med hvilket forpligtelsen til at betale  

 royaltybeløbet var stiftet, og sådanne royalties påhviler  

 et sådant fast driftssted eller fast sted, skal sådanne royalties  

 anses for at hidrøre fra den stat, hvor det faste driftssted eller  

 faste sted er beliggende.
6. Når en særlig forbindelse mellem den, der  

 betaler royalties, og den retmæssige ejer, eller mellem disse og en  

 tredje person, har bevirket, at royaltybeløbet, set i forhold til den  

 anvendelse, rettighed eller oplysning for hvilken det er betalt, overstiger  

 det beløb, som ville være blevet aftalt mellem betaleren og den  

 retmæssige ejer, hvis en sådan forbindelse ikke havde foreligget,  

 skal bestemmelserne i denne artikel kun finde anvendelse på det  

 sidstnævnte beløb.
I så fald skal det overskydende  

 beløb kunne beskattes i overensstemmelse med lovgivningen i hver af de  

 kontraherende stater under skyldig hensyntagen til de øvrige  

 bestemmelser i denne overenskomst.
Artikel 13 Honorar for administration og ledelse 1. Honorar for administration og ledelse, som  

 hidrører fra en kontraherende stat, og som betales til en person  

 hjemmehørende i den anden kontraherende stat, kan beskattes i denne  

 anden stat.
 2. Sådant honorar for administration og ledelse kan  

 dog også beskattes i den stat, hvorfra de hidrører og i  

 overensstemmelse med lovgivningen i denne stat, men hvis den retmæssige  

 ejer af honoraret er hjemmehørende i den anden kontraherende stat,  

 må den således pålagte skat ikke overstige 10 pct. af  

 bruttohonoraret.
 3. Udtrykket »honorar for administration og ledelse«  

 betyder i denne artikel betalinger af enhver art til en person, bortset fra  

 en person ansat hos den person, der foretager betalingen, som vederlag for  

 enhver tjenesteydelse af administrativ eller ledelsesmæssig karakter,  

 når sådanne tjenesteydelser stiller administrativ eller  

 ledelsesmæssig viden, erfaring, færdigheder eller know-how til  

 rådighed, men kun i det omfang at tjenesteydelserne leveres  

 regelmæssigt eller i en periode på mere end seks  

 måneder.
 4. En person, som er hjemmehørende i en  

 kontraherende stat, og som er skattepligtig i den anden kontraherende stat  

 efter bestemmelserne i denne artikel, kan i et hvilket som helst  

 skatteår vælge at beregne skatten af sådanne betalinger  

 på et nettogrundlag på sådanne betingelser, som de  

 kontraherende staters kompetente myndigheder måtte blive enige om, som  

 om sådan indkomst kunne henføres til et fast driftssted i denne  

 anden stat.
 5. Hvis der i nogen overenskomst eller aftale om  

 undgåelse af dobbeltbeskatning eller dertil knyttet protokol, eller i  

 anden international aftale, indgået efter datoen for undertegnelsen af  

 denne overenskomst mellem Uganda og et tredjeland, som er medlem af  

 Organisationen for Økonomisk Samarbejde og Udvikling (OECD),  

 fastsættes en skattesats (herunder en nul-sats) på bruttohonorar  

 for administration og ledelse, som er lavere end den sats, der er fastsat i  

 denne artikel, skal samme lavere sats finde anvendelse efter denne  

 overenskomst og have virkning fra det seneste af de tidspunkter, hvor denne  

 overenskomst eller den pågældende overenskomst, aftale eller  

 protokol mellem Uganda og et tredjeland får virkning.
6. Bestemmelserne i stykke 1 og 2 skal ikke finde  

 anvendelse, hvis honorarets retmæssige ejer, der er  

 hjemmehørende i en kontraherende stat, driver erhvervsvirksomhed i den  

 anden kontraherende stat, hvorfra honoraret hidrører, gennem et  

 dér beliggende fast driftssted, eller udøver frit erhverv i  

 denne anden stat fra et dér beliggende fast sted, og honoraret har  

 direkte forbindelse med et sådant fast driftssted eller fast sted.
I  

 så fald skal bestemmelserne i henholdsvis artikel 7 eller artikel 15  

 finde anvendelse.
7. Honorar for administration og ledelse skal anses for at  

 hidrøre fra en kontraherende stat, når det betales af en person,  

 der er hjemmehørende i denne stat.
Når den person der betaler  

 honorar, hvad enten han er hjemmehørende i en kontraherende stat eller  

 ikke, har et fast driftssted eller et fast sted i en kontraherende stat i  

 forbindelse med hvilket forpligtelsen til at betale honoraret var stiftet, og  

 sådant honorar påhviler et sådant fast driftssted eller  

 fast sted, skal sådant honorar anses for at hidrøre fra den  

 stat, hvor det faste driftssted eller faste sted er beliggende.
8. Når en særlig forbindelse mellem den, der  

 betaler honorar, og den retmæssige ejer, eller mellem disse og en  

 tredje person, har bevirket, at honoraret overstiger det beløb, som  

 ville være blevet aftalt mellem betaleren og den retmæssige ejer,  

 hvis en sådan forbindelse ikke havde foreligget, skal bestemmelserne i  

 denne artikel kun finde anvendelse på det sidstnævnte  

 beløb.
I så fald skal den overskydende del af betalingen kunne  

 beskattes i overensstemmelse med lovgivningen i hver af de kontraherende  

 stater under skyldig hensyntagen til de øvrige bestemmelser i denne  

 overenskomst.
Artikel 14 Kapitalgevinster 1. Fortjeneste, som en person, der er hjemmehørende  

 i en kontraherende stat, erhverver ved afhændelse af fast ejendom, som  

 omhandlet i artikel 6, og som er beliggende i den anden kontraherende stat,  

 kan beskattes i denne anden stat.
 2. Fortjeneste ved afhændelse af rørlig  

 ejendom, der udgør en del af erhvervsformuen i et fast driftssted, som  

 et foretagende i en kontraherende stat har i den anden kontraherende stat,  

 eller af rørlig ejendom, der hører til et fast sted, som en  

 person, der er hjemmehørende i en kontraherende stat, har til  

 rådighed til udøvelse af frit erhverv i den anden kontraherende  

 stat, herunder fortjeneste ved afhændelse af et sådant fast  

 driftssted (særskilt eller sammen med hele foretagendet), eller af et  

 sådant fast sted, kan beskattes i denne anden stat.
 3. Fortjeneste, der oppebæres af et foretagende i en  

 kontraherende stat, ved afhændelse af skibe eller fly, der anvendes i  

 international trafik, eller af rørlig ejendom, som er knyttet til  

 driften af sådanne skibe eller fly, kan kun beskattes i denne stat.
 4. Fortjeneste, der oppebæres af et foretagende i en  

 kontraherende stat, ved afhændelse af containere (herunder  

 anhængere, pramme og lignende udstyr til transport af containere), der  

 anvendes til transport af varer i international trafik, kan kun beskattes i  

 denne stat, bortset fra tilfælde hvor disse containere eller  

 anhængere og lignende udstyr udelukkende anvendes til transport mellem  

 steder i den anden kontraherende stat.
 5. Fortjeneste ved afhændelse af alle andre  

 formuegoder end de, der er nævnt i stykke 1, 2, 3 og 4, kan kun  

 beskattes i den kontraherende stat, hvor afhænderen er  

 hjemmehørende.
 6. Med hensyn til fortjeneste, som oppebæres af det  

 danske, norske og svenske luftfartskonsortium Scandinavian Airlines System  

 (SAS), skal bestemmelserne i stykke 3 kun finde anvendelse på den del  

 af fortjenesten, som svarer til den andel, der ejes i dette konsortium af SAS  

 Danmark A/S, den danske partner i Scandinavian Airlines System.
 7. Hvis en person, som er hjemmehørende i en  

 kontraherende stat, bliver hjemmehørende i den anden kontraherende  

 stat, og den førstnævnte kontraherende stat beskatter denne  

 persons urealiserede kapitalgevinster på formuegoder på dette  

 tidspunkt, kan kapitalgevinster hidrørende fra perioden frem til det  

 tidspunkt, hvor personen blev hjemmehørende i den anden kontraherende  

 stat, ikke beskattes i denne anden stat ved en senere afhændelse af  

 formuegoderne.
Artikel 15 Frit erhverv 1. Indkomst, der oppebæres af en person, der er  

 hjemmehørende i en kontraherende stat, ved frit erhverv eller ved  

 anden virksomhed af selvstændig karakter, kan kun beskattes i denne  

 stat.
Sådan indkomst kan dog også beskattes i den anden  

 kontraherende stat, hvis a)	vedkommende opholder sig i den anden stat i en eller flere perioder,  

 der tilsammen overstiger 183 dage inden for en 12-månedersperiode, der  

 påbegyndes eller afsluttes i det pågældende skatteår,  

 eller b)	vedkommende har et fast sted, som til stadighed står til  

 rådighed for ham i den anden kontraherende stat med henblik på  

 udøvelse af hans virksomhed, men kun i det omfang, at indkomsten hidrører fra  

 virksomhed i denne anden stat.
 2. Udtrykket »frit erhverv« omfatter især  

 selvstændig videnskabelig, litterær, kunstnerisk, uddannelses-  

 eller undervisningsmæssig virksomhed samt selvstændig virksomhed  

 som læge, advokat, ingeniør, arkitekt, tandlæge,  

 økonom og revisor.
Artikel 16 Personligt arbejde i tjenesteforhold 1. Medmindre bestemmelserne i artiklerne 17, 19 og 20  

 medfører andet, kan gage, løn og andre lignende vederlag, som  

 oppebæres af en person, der er hjemmehørende i en kontraherende  

 stat, for personligt arbejde, kun beskattes i denne stat, medmindre arbejdet  

 er udført i den anden kontraherende stat.
Er arbejdet udført  

 der, kan det vederlag, som oppebæres herfor, beskattes i denne anden  

 stat.
 2. Uanset bestemmelserne i stykke 1 kan vederlag, som  

 oppebæres af en person, der er hjemmehørende i en kontraherende  

 stat, for personligt arbejde udført i den anden kontraherende stat,  

 kun beskattes i den førstnævnte stat, hvis:
a)	modtageren opholder sig i den anden stat i en eller flere perioder,  

 der tilsammen ikke overstiger 183 dage i en 12-månedersperiode, der  

 påbegyndes eller afsluttes i det pågældende skatteår,  

 og b)	vederlaget betales af eller for en arbejdsgiver, som er  

 hjemmehørende i den førstnævnte stat, og hvis virksomhed  

 ikke består i arbejdsudleje, og c)	vederlaget ikke påhviler et fast driftssted eller et fast  

 sted, som arbejdsgiveren har i den anden stat.
 3. Uanset de foregående bestemmelser i denne artikel  

 kan vederlag for personligt arbejde, som udføres om bord på et  

 skib eller fly, der anvendes i international trafik af et foretagende i en  

 kontraherende stat, beskattes i denne stat.
Artikel 17 Bestyrelseshonorarer Bestyrelseshonorarer og andre lignende vederlag, som  

 oppebæres af en person, der er hjemmehørende i en kontraherende  

 stat, i dennes egenskab af medlem af bestyrelsen eller af et tilsvarende  

 organ for et selskab, der er hjemmehørende i den anden kontraherende  

 stat, kan beskattes i denne anden stat.
Artikel 18 Kunstnere og sportsfolk 1. Uanset bestemmelserne i artiklerne 15 og 16 kan  

 indkomst, som oppebæres ved personligt udøvet virksomhed som  

 optrædende kunstner, såsom teater-, film-, radio- eller  

 fjernsynskunstner, eller musiker eller som sportsudøver i den anden  

 kontraherende stat af en person, der er hjemmehørende i en  

 kontraherende stat, beskattes i denne anden stat.
 2. Hvis indkomst ved personlig virksomhed, som  

 udøves i egenskab af optrædende kunstner eller  

 sportsudøver, ikke tilfalder kunstneren eller sportsudøveren  

 selv, men en anden person, kan denne indkomst, uanset bestemmelserne i  

 artiklerne 7, 15 og 16, beskattes i den kontraherende stat, hvor kunstnerens  

 eller sportsudøverens virksomhed udøves.
3. Bestemmelserne i stykke 1 og 2 finder ikke anvendelse  

 på indkomst, som oppebæres ved virksomhed i en kontraherende stat  

 af kunstnere og sportsudøvere, hvis besøget i denne stat helt  

 eller hovedsageligt er støttet af offentlige midler fra en eller begge  

 de kontraherende stater eller dertil hørende politiske underafdelinger  

 eller lokale myndigheder.
I så fald kan indkomsten kun beskattes i den  

 stat, hvor kunstneren eller sportsudøveren er  

 hjemmehørende.
Artikel 19 Pensioner, sociale sikringsydelser og lignende  

 ydelser 1. Beløb, som modtages af en person, der er  

 hjemmehørende i en kontraherende stat, i henhold til den sociale  

 sikringslovgivning i den anden kontraherende stat, eller i henhold til enhver  

 anden ordning fra midler tilvejebragt af denne anden stat eller en dertil  

 hørende politisk underafdeling eller lokal myndighed, kan beskattes i  

 denne anden stat.
 2. Hvis bestemmelserne i denne artikels stykke 1 og i  

 artikel 20, stykke 2, ikke medfører andet, kan pensioner og andre  

 lignende vederlag, der hidrører fra en kontraherende stat og udbetales  

 til en person, der er hjemmehørende i den anden kontraherende stat,  

 hvad enten der er tale om vederlag for tidligere personligt arbejde i  

 tjenesteforhold eller ej, kun beskattes i denne anden stat,  

 medmindre:
(i)	bidrag, som er indbetalt af den, som modtager pensionen, blev  

 fratrukket i den pågældendes skattepligtige indkomst i den  

 førstnævnte kontraherende stat i henhold til lovgivningen i  

 denne stat; eller (ii)	bidrag, som er indbetalt af en arbejdsgiver, ikke var  

 skattepligtig indkomst for modtageren i den førstnævnte  

 kontraherende stat i henhold til lovgivningen i denne stat.
 I sådanne tilfælde kan pensionerne beskattes i  

 den førstnævnte kontraherende stat.
 3. Pensioner skal anses for at hidrøre fra en  

 kontraherende stat, hvis de er betalt af en pensionskasse eller anden  

 lignende institution, der tilbyder pensionsordninger, i hvilke fysiske  

 personer kan deltage for at sikre sig pensionsydelser, når en  

 sådan institution er oprettet, skattemæssigt godkendt og  

 kontrolleret i overensstemmelse med lovgivningen i denne stat.
 4. Ved anvendelsen af denne artikel skal de  

 pensionsordninger, der er nævnt i stykke 3, omfatte:
 a)	I Danmark: pensionsordninger, der henhører under afsnit I i  

 pensionsbeskatningsloven.
 b)	I Uganda: pensionsordninger, der henhører under  

 pensionslovene.
Artikel 20 Offentligt hverv 1.	a)	Løn, gage og andre lignende vederlag, undtagen  

 pensioner, der udbetales af en kontraherende stat, eller en dertil  

 hørende politisk underafdeling eller lokal myndighed til en fysisk  

 person for udførelse af hverv for denne stat, underafdeling eller  

 myndighed, kan kun beskattes i denne stat.
b)	Sådan løn, gage og andre lignende vederlag kan dog kun  

 beskattes i den anden kontraherende stat, hvis hvervet er udført i  

 denne stat, og den pågældende er hjemmehørende i denne  

 stat og (i)	er statsborger i denne stat; eller (ii)	ikke blev hjemmehørende i denne stat alene med det  

 formål at udføre hvervet.
 2.	a)	Enhver pension, som udbetales af en kontraherende stat eller  

 en dertil hørende politisk underafdeling eller lokal myndighed, eller  

 som udbetales fra midler tilvejebragt heraf, til en fysisk person for  

 udførelse af hverv for denne stat, underafdeling eller myndighed, kan  

 kun beskattes i denne stat.
 b)	En sådan pension kan dog kun beskattes i den anden  

 kontraherende stat, hvis modtageren er hjemmehørende i og statsborger  

 i denne stat.
 3. Bestemmelserne i artiklerne 16, 17, 18 og 19 skal finde  

 anvendelse på gage, løn og andre lignende vederlag, og på  

 pensioner, der udbetales for udførelse af hverv i forbindelse med  

 erhvervsvirksomhed, der drives af en kontraherende stat, eller en dertil  

 hørende politisk underafdeling eller lokal myndighed.
Artikel 21 Studerende Beløb, som en studerende eller lærling, der  

 er, eller som umiddelbart før han besøger en kontraherende  

 stat, var hjemmehørende i den anden kontraherende stat, og som  

 opholder sig i den førstnævnte stat udelukkende i studie- eller  

 uddannelsesøjemed, modtager med henblik på sit underhold,  

 studium eller uddannelse, skal ikke beskattes i denne stat, under  

 forudsætning af at sådanne beløb hidrører fra  

 kilder uden for denne stat.
Artikel 22 Virksomhed i forbindelse med forundersøgelser,  

 efterforskning eller udvinding af kulbrinter 1. Uanset bestemmelserne i artiklerne 5 og 15 skal en  

 person, der er hjemmehørende i en kontraherende stat, og som  

 udøver virksomhed i den anden kontraherende stat i forbindelse med  

 forundersøgelser, efterforskning eller udvinding af kulbrinter  

 beliggende i denne anden stat, anses for at udøve virksomhed i denne  

 anden stat med hensyn til sådanne aktiviteter gennem et der beliggende  

 fast driftssted eller at drive frit erhverv gennem et der beliggende fast  

 sted.
2. Bestemmelserne i stykke 1 skal ikke finde anvendelse,  

 hvis virksomheden udøves i en eller flere perioder, der tilsammen ikke  

 overstiger 30 dage inden for 12 måneder.
Ved anvendelsen af dette  

 stykke skal virksomhed udøvet af et foretagende, der er forbundet med  

 et andet foretagende som omhandlet i artikel 9, anses som udøvet at  

 det foretagende, med hvilket det er forbundet, hvis den  

 pågældende virksomhed er væsentlig den samme som den, der  

 udøves af det sidstnævnte foretagende.
Artikel 23 Andre indkomster 1. Indkomster, som oppebæres af en person, der er  

 hjemmehørende i en kontraherende stat, og som ikke er behandlet i de  

 forudgående artikler i denne overenskomst, kan, uanset hvorfra de  

 hidrører, kun beskattes i denne stat.
 2. Sådan indkomst, som oppebæres fra kilder i  

 den anden kontraherende stat af en person, som er hjemmehørende i en  

 kontraherende stat, kan dog også beskattes i denne anden stat.
3. Bestemmelserne i stykke 1 skal ikke finde anvendelse  

 på indkomst, bortset fra indkomst af fast ejendom som defineret i  

 artikel 6, stykke 2, hvis indkomstens modtager, som er hjemmehørende i  

 en kontraherende stat, driver erhvervsvirksomhed i den anden kontraherende  

 stat gennem et der beliggende fast driftssted eller udøver frit  

 erhverv i denne anden stat fra et der beliggende fast sted, og den rettighed  

 eller det formuegode, som ligger til grund for den udbetalte indkomst, har  

 direkte forbindelse med et sådant fast driftssted eller fast sted.
I  

 så fald skal bestemmelserne i henholdsvis artikel 7 eller artikel 15  

 finde anvendelse.
Artikel 24 Ophævelse af dobbeltbeskatning 1.	I Danmark:
 a)	Medmindre bestemmelserne i litra c) medfører andet, skal  

 Danmark i tilfælde, hvor en person, der er hjemmehørende i  

 Danmark, oppebærer indkomst, som ifølge bestemmelserne i denne  

 overenskomst kan beskattes i Uganda, indrømme fradrag i den  

 pågældende persons skat på indkomsten med et beløb  

 svarende til den indkomstskat, der er betalt i Uganda.
 b)	Fradraget skal dog ikke kunne overstige den del af indkomstskatten,  

 som beregnet inden fradraget er givet, der kan henføres til den  

 indkomst, som kan beskattes i Uganda.
 Når en person, der er hjemmehørende i  

 Danmark, oppebærer indkomst, som ifølge bestemmelserne i denne  

 overenskomst kun kan beskattes i Uganda, kan Danmark medregne denne indkomst  

 i beskatningsgrundlaget, men skal i indkomstskatten tillade fradraget den  

 del, som kan henføres til den indkomst, der hidrører fra  

 Uganda.
 2.	I Uganda:
Når en person, der er hjemmehørende i Uganda,  

 oppebærer indkomst, som ifølge bestemmelserne i denne  

 overenskomst kan beskattes i Danmark, skal Uganda indrømme fradrag i  

 den pågældende persons skat på indkomsten med et  

 beløb svarende til den danske skat, der er betalt.
Fradraget skal dog  

 ikke kunne overstige den del af indkomstskatten, som beregnet inden fradraget  

 er givet, der kan henføres til den indkomst, som kan beskattes i  

 Danmark.
Artikel 25 Ikke-diskriminering 1. Statsborgere i en kontraherende stat skal ikke i den  

 anden kontraherende stat kunne undergives nogen beskatning eller dermed  

 forbundne krav, som er anderledes eller mere byrdefulde end den beskatning og  

 dermed forbundne krav, som statsborgere i denne anden stat under samme  

 forhold, særligt med hensyn til hjemsted, er eller måtte blive  

 undergivet.
Uanset bestemmelserne i artikel 1 skal denne bestemmelse  

 også finde anvendelse på personer, der ikke er  

 hjemmehørende i en af eller begge de kontraherende stater.
 2. Statsløse personer, der er hjemmehørende  

 i en kontraherende stat, skal ikke i nogen af de kontraherende stater kunne  

 undergives nogen beskatning eller dermed forbundne krav, som er anderledes  

 eller mere byrdefulde end den beskatning og dermed forbundne krav, som  

 statsborgere i den pågældende stat under samme forhold,  

 særligt med hensyn til hjemsted, er eller måtte blive  

 undergivet.
3. Beskatningen af et fast driftssted, som et foretagende  

 i en kontraherende stat har i den anden kontraherende stat, må ikke  

 være mindre fordelagtig i denne anden stat end beskatningen af  

 foretagender i denne anden stat ved udøvelse af samme virksomhed.
Det  

 anses ikke for at være i strid med bestemmelserne i dette stykke, at  

 der pålægges en skat ved overførsel af indkomst fra et  

 fast driftssted, som et foretagende i en kontraherende stat har i den anden  

 kontraherende stat (branch profits tax). Den skat, der pålægges,  

 må ikke overstige 10 pct. af den indkomst, der overføres.
Denne  

 bestemmelse skal ikke kunne fortolkes som forpligtende en kontraherende stat  

 til at indrømme personer, der er hjemmehørende i den anden  

 kontraherende stat, de personlige skattemæssige begunstigelser,  

 lempelser og nedsættelser, som den som følge af  

 ægteskabelig stilling eller forsørgerpligt over for familie  

 indrømmer personer, der er hjemmehørende inden for dens eget  

 område.
 4. Hvis der i nogen overenskomst eller aftale om  

 undgåelse af dobbeltbeskatning eller dertil knyttet protokol, eller i  

 anden international aftale, indgået efter datoen for undertegnelsen af  

 denne overenskomst mellem Uganda og et tredjeland, som er medlem af  

 Organisationen for Økonomisk Samarbejde og Udvikling (OECD),  

 fastsættes regler for beskatning af faste driftssteder, som er mere  

 fordelagtige en de, der er fastsat i denne artikel, skal de samme regler  

 finde anvendelse efter denne overenskomst og have virkning fra det seneste af  

 de tidspunkter, hvor denne overenskomst eller den pågældende  

 overenskomst, aftale eller protokol mellem Uganda og et tredjeland får  

 virkning.
 5. Medmindre bestemmelserne i artikel 9, stykke 1, artikel  

 11, stykke 7, artikel 12, stykke 6, eller artikel 13, stykke 6, finder  

 anvendelse, skal renter, royalties og andre udbetalinger, der betales af et  

 foretagende i en kontraherende stat til en person, der er  

 hjemmehørende i den anden kontraherende stat, ved ansættelsen af  

 et sådant foretagendes skattepligtige fortjeneste være  

 fradragsberettigede under samme betingelser, som hvis de var blevet betalt  

 til en person, der er hjemmehørende i den førstnævnte  

 stat.
 6. Foretagender i en kontraherende stat, hvis kapital helt  

 eller delvis ejes eller kontrolleres, direkte eller indirekte, af en eller  

 flere personer, der er hjemmehørende i den anden kontraherende stat,  

 skal ikke i den førstnævnte stat kunne undergives nogen  

 beskatning eller dermed forbundne krav, som er anderledes eller mere  

 byrdefulde end den beskatning og dermed forbundne krav, som andre tilsvarende  

 foretagender i den førstnævnte stat er eller måtte blive  

 undergivet.
 7. Uanset bestemmelserne i denne artikel 2 skal  

 bestemmelserne i denne artikel finde anvendelse på de skatter, som er  

 omfattet af denne overenskomst.
Artikel 26 Fremgangsmåden ved indgåelse af gensidige  

 aftaler 1. Når en person mener, at foranstaltninger truffet  

 af en af eller begge de kontraherende stater, for ham medfører eller  

 vil medføre en beskatning, som ikke er i overensstemmelse med  

 bestemmelserne i denne overenskomst, kan han, uanset hvilke retsmidler der  

 måtte være foreskrevet i disse staters interne lovgivning,  

 indbringe sin sag for den kompetente myndighed i den kontraherende stat, hvor  

 han er hjemmehørende eller, hvis hans sag er omfattet af artikel 25,  

 stykke 1, for den kompetente myndighed i den kontraherende stat, hvor han er  

 statsborger.
Sagen skal indbringes inden tre år fra den dag, hvor der  

 er givet ham den første underretning om den foranstaltning, der  

 medfører en beskatning, som ikke er i overensstemmelse med  

 bestemmelserne i overenskomsten.
2. Den kompetente myndighed skal, hvis indsigelsen  

 forekommer den at være berettiget, og hvis den ikke selv kan nå  

 frem til en rimelig løsning, søge at løse sagen ved  

 gensidig aftale med den kompetente myndighed i den anden kontraherende stat  

 med henblik på at undgå en beskatning, der ikke er i  

 overensstemmelse med overenskomsten.
Enhver indgået aftale skal  

 gennemføres uden hensyn til, hvilke tidsfrister der er fastsat i de  

 kontraherende staters interne lovgivning.
3. De kontraherende staters kompetente myndigheder skal  

 søge ved gensidig aftale at løse vanskeligheder eller  

 tvivlsspørgsmål, der måtte opstå med hensyn til  

 fortolkningen eller anvendelsen af overenskomsten.
De kan også  

 forhandle om undgåelse af dobbeltbeskatning i tilfælde, som ikke  

 er omhandlet i overenskomsten.
 4. De kontraherende staters kompetente myndigheder kan  

 træde i direkte forbindelse med hinanden, heriblandt gennem en  

 fælles kommission bestående af dem selv eller deres  

 repræsentanter, med henblik på indgåelse af en aftale i  

 overensstemmelse med de foregående stykker.
Artikel 27 Udveksling af oplysninger 1. De kontraherende staters kompetente myndigheder skal  

 udveksle sådanne oplysninger, som er nødvendige for at  

 gennemføre bestemmelserne i denne overenskomst eller i de  

 kontraherende staters interne lovgivning vedrørende skatter, der  

 omfattes af overenskomsten, for så vidt som denne beskatning ikke  

 strider mod overenskomsten.
Udvekslingen af oplysninger er ikke  

 begrænset af artikel 1. Alle oplysninger, der modtages af en  

 kontraherende stat, skal behandles som hemmelige på samme måde  

 som oplysninger, der er opnået i henhold til denne stats interne  

 lovgivning og må kun meddeles til personer eller myndigheder (herunder  

 domstole og forvaltningsmyndigheder), der er beskæftiget med ligning,  

 opkrævning, inddrivelse, retsforfølgning med hensyn til, eller  

 klageafgørelser i forbindelse med de skatter, der er omfattet af  

 overenskomsten.
Sådanne personer eller myndigheder må kun benytte  

 oplysningerne til de nævnte formål.
De kan meddele oplysningerne  

 under offentlige retshandlinger eller i retsafgørelser.
 2. Bestemmelserne i stykke 1 skal i intet tilfælde  

 kunne fortolkes således, at der pålægges en kontraherende  

 stat en pligt til:
a)	at udføre forvaltningsakter, der strider mod denne eller den  

 anden kontraherende stats lovgivning og forvaltningspraksis; b)	at meddele oplysninger, som ikke kan opnås i henhold til denne  

 eller den anden kontraherende stats lovgivning eller normale  

 forvaltningspraksis; c)	at meddele oplysninger, som ville røbe nogen  

 erhvervsmæssig, forretningsmæssig, industriel, kommerciel eller  

 faglig hemmelighed eller fremstillingsmetode, eller oplysninger, hvis  

 offentliggørelse ville stride mod almene interesser (ordre  

 public).
Artikel 28 Inddrivelse af skatter 1. De kontraherende stater skal yde hinanden bistand med  

 inddrivelse af skyldig skat i det omfang, at beløbet er endeligt  

 fastlagt i overensstemmelse med lovgivningen i den stat, der anmoder om  

 bistand.
 2. Når en anmodning fra en kontraherende stat om  

 inddrivelse af skatter er blevet anerkendt af den anden kontraherende stat,  

 skal skatterne inddrives af denne anden stat inden for de rammer, der er  

 fastsat i dennes interne lovgivning.
 3. Skattekrav, som er genstand for anmodninger om bistand,  

 skal ikke have fortrinsstilling i forhold til skatter, som er skyldige til  

 den stat, der yder bistanden, og bestemmelserne i artikel 27, stykke 1, skal  

 også finde anvendelse på oplysninger, som i forbindelse med  

 anvendelsen af denne artikel tilgår de kompetente myndigheder i en  

 kontraherende stat.
 4. Enhver anmodning fra en kontraherende stat om  

 inddrivelse af skatter skal vedlægges den dokumentation for, at  

 skattekravet er endeligt fastlagt, som kræves efter lovgivningen i  

 denne stat.
5. Hvis en kontraherende stats skattekrav på grund  

 af klage eller andre skridt ikke er endeligt fastlagt, kan denne stat for at  

 sikre sine skatteindtægter anmode den anden kontraherende stat om  

 på sine vegne at foretage sådanne foreløbige  

 sikringsakter, som det er muligt at foretage af den anden stat i henhold til  

 denne anden stats lovgivning.
Hvis en sådan anmodning anerkendes, skal  

 sådanne foreløbige sikringsakter foretages af denne anden stat  

 inden for de rammer, der er fastsat i dennes interne lovgivning.
 6. En kontraherende stat kan kun fremsætte  

 anmodninger efter stykke 4 eller stykke 5 i det omfang, at den skatteyder,  

 der skylder de pågældende skattebeløb, ikke har  

 tilstrækkelige midler til rådighed i denne stat til dækning  

 af de skyldige skatter.
 7. Den kontraherende stat, hvor skat er inddrevet efter  

 bestemmelserne i denne artikel, skal straks oversende det inddrevne  

 beløb bortset fra særlige omkostninger som omhandlet i stykke 8,  

 litra b) til den kontraherende stat, på hvis vegne skatterne er  

 inddrevet.
8. Medmindre de kontraherende staters kompetente  

 myndigheder træffer anden aftale, skal a)	almindelige omkostninger afholdt af en kontraherende stat i  

 forbindelse med ydelse af bistand bæres af denne stat, b)	særlige omkostninger afholdt af en kontraherende stat i  

 forbindelse med ydelse af bistand skal bæres af den anden kontraherende  

 stat og skal betales uanset størrelsen af det beløb, som  

 inddrives på dennes vegne af den førstnævnte  

 stat.
Så snart en kontraherende stat forventer, at  

 særlige omkostninger vil skulle afholdes, skal den underrette den anden  

 kontraherende stat herom og skal angive den forventede størrelse af  

 sådanne omkostninger.
De kompetente myndigheder i de kontraherende  

 stater kan fastsætte nærmere regler for anvendelsen af dette  

 stykke.
 9. Ved anvendelsen af denne artikel betyder udtrykket  

 »skatter« de skatter, der er omfattet af artikel 2 i denne overenskomst, og  

 omfatter enhver rente og morarente i forbindelse hermed.
Artikel 29 Medlemmer af diplomatiske repræsentationer og  

 konsulære embeder Intet i denne overenskomst skal berøre de  

 skattemæssige begunstigelser, som medlemmer af diplomatiske  

 repræsentationer eller konsulære embeder nyder i henhold til  

 folkerettens almindelige regler eller særlige aftaler.
Artikel 30 Territorial udvidelse 1. Denne overenskomst kan enten i sin helhed eller med de  

 fornødne ændringer udvides til enhver del af de kontraherende  

 staters område, som udtrykkeligt er holdt uden for denne overenskomsts  

 anvendelse, eller til enhver stat eller ethvert område, for hvis  

 internationale forbindelser Danmark eller Uganda er ansvarlig, og som  

 påligner skatter af væsentlig samme art som de skatter, på  

 hvilke overenskomsten finder anvendelse.
Enhver sådan udvidelse skal  

 have virkning fra sådant tidspunkt og være undergivet  

 sådanne ændringer og betingelser, herunder betingelser  

 vedrørende opsigelse, som måtte blive fastsat og aftalt mellem  

 de kontraherende stater i noter, der skal udveksles ad diplomatisk vej, eller  

 på enhver anden måde, der er i overensstemmelse med deres  

 forfatningsmæssige regler.
 2. Medmindre de kontraherende stater aftaler andet, skal  

 opsigelsen af overenskomsten af en af dem i henhold til artikel 32, på  

 den måde som er angivet i nævnte artikel, også bringe  

 anvendelsen af overenskomsten til ophør på enhver del af de  

 kontraherende staters område, eller på enhver stat eller ethvert  

 område, til hvilken den er blevet udvidet i henhold til denne  

 artikel.
Artikel 31 Ikrafttræden 1. De kontraherende stater skal give hinanden underretning  

 om, at de forfatningsmæssige betingelser for overenskomstens  

 ikrafttræden er opfyldt.
Overenskomsten skal træde i kraft  

 på datoen for den sidste af disse underretninger.
2. Overenskomsten skal have virkning a)	for så vidt angår kildebeskatning, på  

 beløb, der udbetales eller godskrives fra og med den 1. januar i det  

 år, der følger umiddelbart efter den dato, hvor overenskomsten  

 træder i kraft, og b)	for så vidt angår andre skatter, for de  

 indkomstår, der påbegyndes fra og med den 1. januar i det  

 år, der følger umiddelbart efter den dato, hvor overenskomsten  

 træder i kraft.
Artikel 32 Opsigelse 1. Denne overenskomst skal forblive i kraft uden  

 tidsbegrænsning, men hver af de kontraherende stater kan opsige  

 overenskomsten ad diplomatisk vej ved at give skriftlig meddelelse om  

 opsigelsen senest den 30. juni i ethvert kalenderår, efter at der er  

 gået 5 år fra det år, hvori overenskomsten træder i  

 kraft.
2. I så fald skal overenskomsten ophøre med  

 at have virkning a)	for så vidt angår kildebeskatning, på  

 beløb, der udbetales eller godskrives efter udløbet af det  

 kalenderår, hvor sådan meddelelse er givet, og b)	for så vidt angår andre skatter, for de  

 indkomstår, der påbegyndes efter udløbet af det  

 kalenderår, hvori sådan meddelelse er givet.
 TIL BEKRÆFTELSE HERAF har de undertegnede, dertil behørigt  

 befuldmægtigede af deres respektive regeringer, underskrevet denne  

 overenskomst.
 Udfærdiget i to eksemplarer i Kampala, den 14. januar 2000, på  

 engelsk.
For Kongeriget Danmarks regering For Republikken Ugandas regering Niels Helveg Petersen Gerald Ssendaula PROTOKOL til overenskomsten mellem Kongeriget Danmark og  

 Republikken Uganda til undgåelse af dobbeltbeskatning og forhindring af  

 skatteunddragelse for så vidt angår indkomstskatter.
 Ved undertegnelsen af den overenskomst, som i dag er  

 indgået mellem Kongeriget Danmark og Republikken Uganda til  

 undgåelse af dobbeltbeskatning og forhindring af skatteunddragelse for  

 så vidt angår indkomstskatter, er de undertegnede blevet enige om  

 følgende yderligere bestemmelser, som skal udgøre en  

 integrerende del af overenskomsten.
 1. For så vidt angår artikel 3, stykke 1,  

 litra d):
Man noterer sig, at et interessentskab hverken efter dansk  

 eller ugandisk lovgivning skattemæsigt betragtes som en juridisk  

 person.
Der er enighed om, at interessentskabers status efter borgerlig ret  

 ikke har nogen betydning for anvendelsen af overenskomsten.
 2. For så vidt angår artikel 5, stykke 2,  

 litra f):
 Der er enighed om, at sådanne lokaliteter må  

 have en tilstrækkelig grad af permanens, og at et foretagende i en  

 kontraherende stat ikke skal anses for at have fast driftssted i den anden  

 kontraherende stat, hvis virksomheden er begrænset til det, som er  

 omhandlet i denne artikels stykke 4 og stykke 6.
 3. For så vidt angår artikel 10, stykke 2:
 De kontraherende staters kompetente myndigheder skal ved  

 gensidig aftale løse de administrative spørgsmål, der  

 vedrører de begrænsninger, der er indeholdt i dette stykke.
 TIL BEKRÆFTELSE HERAF har de undertegnede, dertil behørigt  

 befuldmægtigede af deres respektive regeringer, underskrevet denne  

 protokol.
 Udfærdiget i to eksemplarer i Kampala, den 14. januar 2000, på  

 engelsk.
For Kongeriget Danmarks regering For Republikken Ugandas regering Niels Helveg Petersen Gerald Ssendaula Bemærkninger til  

 lovforslaget.
 Formålet med lovforslaget er at  

 bemyndige regeringen til at tiltræde en ny  

 dobbeltbeskatningsoverenskomst mellem Danmark og Uganda og dermed  

 gennemføre dens bestemmelser i Danmark, når overenskomstens  

 betingelser herfor er opfyldt.
Dobbeltbeskatningsoverenskomsten har som hovedformål  

 at undgå international dobbeltbeskatning som følge af, at  

 både Danmark og Uganda beskatter en person eller et selskab af den  

 samme indkomst.
Dette sker typisk, når en person eller et selskab, der  

 er hjemmehørende i den ene stat, modtager indkomst fra den anden  

 stat.
Både Danmark og Uganda beskatter efter  

 globalindkomstprincippet.
En person, som er hjemmehørende i Danmark  

 (hhv.
Uganda), er fuldt skattepligtig til Danmark (hhv.
Uganda), d.v.s.  

 skattepligtig af samtlige sine indkomster, uanset hvorfra i verden, de  

 måtte hidrøre.
Samtidig har begge lande regler om begrænset  

 skattepligt.
Hvis eksempelvis en person eller et selskab, som er  

 hjemmehørende i Uganda, modtager indkomster fra kilder i Danmark, vil  

 Danmark efter reglerne om begrænset skattepligt i kildeskatteloven  

 eller selskabsskatteloven beskatte denne indkomst.
Imidlertid vil modtageren  

 også være skattepligtig af den pågældende indkomst i  

 Uganda (globalindkomstprincippet), og der vil hermed foreligge et  

 tilfælde af dobbeltbeskatning.
Det samme gælder med modsat  

 fortegn, hvis indkomsten hidrører fra Uganda og modtages i  

 Danmark.
Den foreliggende dobbeltbeskatningsoverenskomst indeholder  

 regler for, hvornår Danmark hhv.
Uganda kan beskatte indkomst, som en  

 person, der er hjemmehørende i den ene stat (bopælsstaten),  

 modtager fra den anden stat (kildestaten). For kildestatens vedkommende er  

 der tale om, at denne stat indskrænker eller helt frafalder sin  

 begrænsede skattepligt på indkomster, der tilflyder en modtager i  

 den anden stat.
For bopælsstaten kan der ligeledes være tale om  

 begrænsninger i beskatningsretten, ligesom bopælsstaten skal  

 anvende den metode for lempelse af dobbeltbeskatning, som overenskomsten  

 foreskriver, jfr. nedenfor Det bemærkes, at overenskomsten ikke i sig selv  

 medfører, at Danmark beskatter en given indkomst.
Hvis Danmark skal  

 beskatte en indkomst, som flyder til eller fra Uganda, skal der være  

 hjemmel til dette såvel i den interne danske skattelovgivning som i  

 dobbeltbeskatningsoverenskomsten.
Dobbeltbeskatningsoverenskomsten kan  

 således godt tillægge Danmark beskatningsretten til en bestemt  

 type indkomst, men Danmark kan kun udnytte denne beskatningsret i det omfang,  

 at der i den danske skattelovgivning er hjemmel til at opkræve den  

 pågældende skat.
Udover regler om fordeling af beskatningsretten indeholder  

 overenskomsten bestemmelser om, hvordan dobbeltbeskatning lempes, den  

 såkaldte metodebestemmelse (overenskomstens artikel 24).  

 Metodebestemmelsen er nødvendig, fordi  

 dobbeltbeskatningsoverenskomsten ikke i sig selv forhindrer  

 bopælsstaten i at medregne den udenlandske indkomst i sit  

 beskatningsgrundlag.
Dobbeltbeskatningen ophæves først  

 »efterfølgende«.
Lempelsesmetoden er ordinær credit.
For Danmarks  

 vedkommende indebærer dette, at hvis en person eller et selskab  

 hjemmehørende i Danmark modtager indkomst fra en kilde i Uganda, og  

 Uganda efter overenskomsten har ret til at beskatte denne indkomst, vil  

 Danmark skulle nedsætte sin skat af indkomsten med den skat, der er  

 betalt i Uganda.
Nedsættelsen kan dog ikke overstige den danske skat af  

 den pågældende indkomst.
Samme lempelsesmetode anvendes i de  

 interne danske lempelsesregler, jfr. ligningslovens § 33.
Endvidere indeholder dobbeltbeskatningsoverenskomsten  

 bestemmelser om administrativ bistand gennem udveksling af oplysninger  

 (artikel 27). Efter bestemmelserne i denne artikel skal de danske  

 skattemyndigheder indhente oplysninger hos personer eller selskaber m.v. her  

 i landet til brug for de ugandiske skattemyndigheder.
Indhentning af  

 oplysninger sker efter reglerne i skattekontrolloven.
Tilsvarende skal  

 skattemyndighederne i Uganda indhente oplysninger til de danske myndigheder,  

 som så kan anvende disse oplysninger ved skatteligningen her i  

 landet.
Derudover indeholder overenskomsten bestemmelser om, at de  

 to stater på en række nærmere angivne betingelser skal yde  

 hinanden bistand med inddrivelse af skatter (artikel 28). Endelig indeholder  

 overenskomsten bestemmelser om ikke-diskriminering, bestemmelser om  

 løsning af tvivlsspørgsmål, bestemmelser om diplomater,  

 bestemmelser om muligheden for at udvide overenskomsten til også at  

 gælde for Færøerne og/eller Grønland og eventuelle  

 tilsvarende områder, for hvis internationale forbindelser Uganda er  

 ansvarlig, og endelig bestemmelser om ikrafttrædelse og opsigelse af  

 overenskomsten.
Enkelte bestemmelser er præciseret i en tilknyttet  

 protokol.
Dobbeltbeskatningsoverenskomsten følger i vidt  

 omfang den model, som er udarbejdet i OECD-regi (OECD-modellen), og som  

 også ligger til grund for det danske forhandlingsoplæg.  

 OECD-modellen er dog på ingen måde bindende for kontraherende  

 stater.
I praksis ses mange afvigelser fra modellen, og en  

 dobbeltbeskatningsoverenskomst må nødvendigvis være et  

 kompromis mellem to landes synspunkter.
Dette gælder ikke mindst, når  

 dobbeltbeskatningsoverenskomster indgås mellem industrialiserede lande  

 og udviklingslande.
U-lande vil ofte i højere grad end i-lande have en  

 interesse i en relativt høj grad af kildestatsbeskatning, og u-lande  

 vil under forhandlinger om dobbeltbeskatningsoverenskomster ofte hente  

 inspiration i særlige model for dobbeltbeskatningsoverenskomster mellem  

 i-lande og u-lande, som er udarbejdet i FN-regi (den såkaldte  

 FN-model), og som tillægger kildestaten en videre beskatningsret end  

 OECD-modellen.
Lovforslagets økonomiske- og erhvervsmæssige  

 konsekvenser Formålet med en dobbeltbeskatningsoverenskomst  

 mellem to lande er at fjerne de hindringer, som dobbeltbeskatningen kan  

 medføre for udviklingen af økonomiske relationer mellem de to  

 lande.
Foretagender og personer i det ene land får herved bedre  

 skattemæssige betingelser for investering, etablering eller arbejde i  

 det andet land både som følge af, at dobbeltbeskatning  

 undgås og som følge af større klarhed om de  

 skattemæssige dispositioner.
De provenumæssige konsekvenser af overenskomsten  

 skønnes at være af begrænset omfang.
Overenskomsten giver  

 det danske erhvervsliv en klarhed over skattemæssige konsekvenser af  

 økonomiske dispositioner.
Derudover skønnes overenskomsten kun  

 i begrænset omfang at have effekter for dansk erhvervsliv.
Lovforslagets administrative konsekvenser Lovforslaget skønnes ikke at have væsentlige  

 administrative konsekvenser for skattemyndighederne eller for borgerne.
Forholdet til EU-retten Lovforslaget har ikke EU-retlige aspekter.
Sammenfatning af økonomiske og  

 administrative konsekvenser Positive konsekvenser Negative konsekvenser Økonomiske konsekvenser for stat, amter og  

 kommuner Begrænsede provenumæssige  

 konsekvenser.
Administrative konsekvenser for stat, amter og  

 kommuner Ingen væsentlige konsekvenser Økonomiske konsekvenser for  

 erhvervslivet Begrænsede effekter, men klarhed over  

 skattemæssige konsekvenser af økonomiske  

 dispositioner.
Administrative konsekvenser for  

 erhvervslivet Ingen væsentlige konsekvenser Miljømæssige konsekvenser Ingen Administrative konsekvenser for borgerne Ingen væsentlige konsekvenser Forholdet til EU-retten Lovforslaget har ikke EU-retlige aspekter.
Bemærkninger til lovforslagets  

 enkelte bestemmelser Efter lovforslagets § 1 bemyndiges regeringen  

 til at tiltræde dobbeltbeskatningsoverenskomsten mellem Danmark og  

 Uganda.
Overenskomsten er optaget som bilag til lovforslaget, og dens  

 bestemmelser gennemgås nedenfor.
Regeringen vil efter lovens vedtagelse  

 kunne gennemføre overenskomstens bestemmelser i Danmark, når  

 dens betingelser herfor er opfyldt.
Disse betingelser er, at de to staters regeringer skal  

 underrette hinanden, når de forfatningsmæssige betingelser for  

 overenskomstens ikrafttræden er opfyldt.
Dette vil for Danmarks  

 vedkommende sige, at dette lovforslag er endeligt vedtaget.
Overenskomsten  

 træder i kraft, når begge lande har givet underretning, og den  

 finder anvendelse fra og med det næstfølgende indkomstår,  

 jfr. overenskomstens artikel 31. Dobbeltbeskatningsoverenskomsten vil  

 herefter være en del af de to landes skattelovgivning.
 De enkelte artikler i den dansk-ugandiske  

 dobbeltbeskatningsoverenskomst har følgende bestemmelser:
 Artikel 1. Personer omfattet af overenskomsten.
Overenskomsten omfatter fysiske eller juridiske personer,  

 der er hjemmehørende (d.v.s. fuldt skattepligtige) i en eller begge  

 stater.
Typisk vil situationen være den, at en person er fuldt  

 skattepligtig til den ene stat (bopælsstaten) og begrænset  

 skattepligtig til den anden stat af indkomster fra denne (kildestaten).
 Artikel 2. Skatter omfattet af overenskomsten.
Artiklen opregner de skatter, der er omfattet af  

 overenskomsten.
Alle danske indkomstskatter er omfattet, uanset om skatterne  

 pålignes af staten, amterne eller kommunerne.
Sociale bidrag (for  

 Danmarks vedkommende arbejdsmarkedsbidraget) er ikke omfattet af  

 overenskomsten.
 Overenskomsten omfatter desuden alle skatter af samme  

 eller væsentligt samme art, der efter overenskomstens underskrivelse  

 pålignes som tillæg til eller i stedet for de gældende  

 skatter.
 Artikel 3. Almindelige definitioner.
Artiklen definerer i stk. 1 en række generelle  

 begreber, der anvendes i overenskomsten, og som overalt i overenskomsten har  

 den anførte betydning.
Færøerne og Grønland er  

 specifikt udelukket fra definitionen af Danmark, da skatteområdet er et  

 hjemmestyreanliggende for disse dele af riget.
Udtrykket person omfatter en fysisk person, et selskab og  

 et interessentskab samt enhver anden sammenslutning af personer, mens  

 udtrykket selskab omfatter enhver sammenslutning af personer, der i  

 skattemæssig henseende behandles som en juridisk person.
F.s.v.  

 angår interessentskaber er det i en protokolbestemmelse  

 præciseret, at et sådant i skattemæssig henseende ikke er  

 en juridisk person.
Artiklen definerer endvidere udtrykkene en kontraherende  

 stat, den anden kontraherende stat, foretagende i en kontraherende stat,  

 foretagende i den anden kontraherende stat, international trafik, kompetent  

 myndighed og statsborger.
 Endvidere fastsættes i stk. 2, at medmindre  

 andet følger af sammenhængen, skal alle udtryk, som ikke er  

 defineret i overenskomsten, have den betydning, som de har i  

 skattelovgivningen i den stat, der skal anvende overenskomsten.
 Artikel 4. Skattemæssigt hjemsted.
Artiklen fastsætter, hvornår en person i  

 skattemæssig henseende anses for at være hjemmehørende i  

 en af de to stater.
Udtrykket en person, der er hjemmehørende i en  

 kontraherende stat, betyder efter stk. 1 en person, der er (fuldt)  

 skattepligtig til den pågældende stat på grund af hjemsted,  

 bopæl, ledelsens sæde eller ethvert andet lignede kriterium.
Imidlertid kan en person være fuldt skattepligtig i  

 begge stater efter disses interne lovgivning (»dobbeltdomicil«), og  

 stk. 2 og stk. 3 opstiller en række kriterier for  

 løsning af dette problem.
Det er nødvendigt at fastslå, i  

 hvilken stat den pågældende person i overenskomstens forstand i  

 en sådan situation er hjemmehørende, den såkaldte  

 bopælsstat, idet dette er afgørende for beskatningsrettens  

 fordeling mellem de to stater (bopælsstaten og kildestaten). En person  

 kan i overenskomstens forstand aldrig være hjemmehørende i mere  

 end én stat.
 For fysiske personer afgøres  

 spørgsmålet i henhold til kriterierne i stk. 2, litra a) -  

 d). Kriterierne anvendes i den rækkefølge, de står  

 anført i overenskomsten.
 For selskaber anvendes bestemmelsen i stk. 3. Et  

 selskab, som er fuldt skattepligtigt i begge stater, skal anses for at  

 være hjemmehørende i den stat, hvor den virkelige ledelse har  

 sit sæde.
 Artikel 5. Fast driftssted.
Artikel 5 fastsætter, hvornår  

 erhvervsvirksomhed, som et foretagende i den ene stat udøver i den  

 anden stat, er af en sådan beskaffenhed, at den skal anses for at  

 udgøre et fast driftssted.
Er der tale om fast driftssted, vil  

 kildestaten kunne beskatte den fortjeneste, som foretagendet opnår  

 gennem det faste driftssted.
Ellers er hovedreglen, at fortjeneste  

 oppebåret af et foretagende ved erhvervsvirksomhed i den anden stat kun  

 kan beskattes i bopælsstaten, jfr. artikel 7.
Som det er almindeligt i dobbeltbeskatningsoverenskomster  

 mellem i-lande og u-lande, rækker definitionen af »fast driftssted«  

 videre end i OECD-modellen.
Kildestaten har således en lidt videre  

 adgang til at beskatte aktiviteter, end tilfældet er efter  

 overenskomster, der følger OECD-modellen.
I praksis afhænger det  

 som anført under de almindelige bemærkninger dog af, om  

 kildestaten efter sin interne lovgivning har mulighed for at udnytte den  

 beskatningsret, som overenskomsten tillægger den.
 Udtrykket »fast driftssted« omfatter efter stk. 2 som  

 i OECD-modellen især et sted, hvorfra et foretagende ledes, en filial,  

 et kontor, en fabrik, et værksted, en mine, en olie- eller gaskilde  

 eller et andet sted, hvor naturforekomster udvindes.
Derudover omfatter udtrykket enhver lokalitet, som  

 anvendes som salgssted, eller hvor der modtages eller afgives ordrer, en  

 lagerbygning f.s.v. angår en person, som driver virksomhed med at  

 stille lagerfaciliteter til rådighed for andre og endelig et  

 anlæg eller en konstruktion, der anvendes til udnyttelse af  

 naturforekomster.
F.s.v. angår lokaliteter, der anvendes som salgssted  

 og til ordremodtagelse, er det i protokollen præciseret, at  

 sådanne lokaliteter må have en tilstrækkelig grad af  

 »permanens«.
Dette er sket for at undgå, at eksempelvis en  

 forretningsrejsende, der i en kortere periode opererer fra et  

 hotelværelse, vil blive anset for at have fast driftssted.
Det vil i  

 sådanne tilfælde bero på en konkret bedømmelse, om  

 der foreligger fast driftssted eller ej.
Bygge-, anlægs- eller monteringsarbejde udgør  

 efter stk. 3 dog kun et fast driftssted, hvis arbejdet strækker  

 sig over mere end 6 måneder.
OECD-modellen har en frist på 12  

 måneder, mens 6 måneder er sædvanligt i  

 dobbeltbeskatningsoverenskomster mellem i-lande og u-lande (er hentet fra  

 FN-modellen). Efter interne danske regler udgør et bygge- og  

 anlægsarbejde et fast driftssted allerede fra første dag.  

 6-månedersfristen er et gensidigt afkald på beskatning i  

 kildestaten af indkomst ved bygge- og anlægsarbejder af en  

 begrænset varighed.
Sådan indkomst kan herefter kun beskattes i  

 bopælsstaten.
Artikel 5, stk. 4, fastslår, at opretholdelse  

 af forskellige hjælpefunktioner ikke i sig selv udgør et fast  

 driftssted.
Til forskel fra OECD-modellen - men i overensstemmelse med  

 FN-modellen - kan opretholdelse af faciliteter udelukkende med henblik  

 på udlevering af varer udgøre et fast driftssted.
Stk. 5 og stk. 6 omhandler  

 spørgsmålet om virksomhed udøvet gennem en agent i  

 kildestaten.
Princippet er, at virksomhed udøvet gennem en  

 uafhængig repræsentant ikke udgør et fast driftssted, mens  

 der vil foreligge fast driftssted, hvis repræsentanten har fuldmagt til  

 at indgå aftaler i foretagendets navn.
Salgsvirksomhed udelukkende i form af fjernsalg gennem en  

 repræsentant, som ikke er ansat som lønmodtager hos  

 fuldmagtsgiveren, men som har fuldmagt til at forpligte denne,  

 medfører efter de danske skatteregler ikke, at fuldmagtsgiveren  

 får fast driftssted i Danmark.
En sådan sælger i Danmark  

 vil efter overenskomsten udgøre et fast driftssted for en ugandisk  

 fuldmagtsgiver, men Danmark udnytter efter sin interne lovgivning ikke denne  

 beskatningsret.
 Endelig fastslås i stk. 7, at det forhold, at  

 et moderselskab i den ene stat har et datterselskab i den anden, ikke i sig  

 selv skal medføre, at det ene selskab anses for et fast driftssted af  

 det andet.
 Artikel 6. Indkomst af fast ejendom.
 Artiklen bestemmer, at indkomst af fast ejendom altid kan  

 beskattes i den stat, hvor den faste ejendom er beliggende.
 Artikel 7. Fortjeneste ved erhvervsvirksomhed.
Stk. 1 fastslår den hovedregel, at fortjeneste  

 ved erhvervsvirksomhed kun kan beskattes i bopælsstaten, medmindre  

 virksomheden udøves gennem et fast driftssted i kildestaten.
Er dette  

 tilfældet, kan kildestaten beskatte den fortjeneste, der kan  

 henføres til det faste driftssted.
Stk. 2-6 indeholder bestemmelser om opgørelsen  

 af den skattepligtige indkomst i et fast driftssted.
Stk. 7  

 fastslår, hvis en fortjeneste omfatter indkomster, der er  

 særskilt omhandlet i andre artikler, skal de pågældende  

 indkomster behandles efter bestemmelserne i disse artikler.
 Artikel 8. Fortjeneste ved international trafik.
Fortjeneste opnået ved drift af skibe eller fly i  

 international trafik kan efter stk. 1 kun beskattes i den stat, hvor  

 rederiet eller luftfartsselskabet er hjemmehørende.
Det samme  

 gælder efter stk. 2 fortjeneste ved brug, rådighedsstillelse  

 eller udleje af containere, der anvendes til transport af varer i  

 international trafik.
 Efter stk. 3 gælder det foregående  

 også, når rederier eller luftfartsselskaber deltager i en pool,  

 et forretningsfællesskab eller en international driftsorganisation.
I stk. 4 er der indsat en særlig bestemmelse om  

 beskatningen af SAS.
SAS er et konsortium bestående af et dansk, et  

 norsk og et svensk luftfartsselskab, som hver især ejer hhv. 2/7, 2/7  

 og 3/7 af SAS.
Efter stk. 4 finder artiklens bestemmelser anvendelse  

 på den del af SAS s indkomst, der svarer til den danske partners andel  

 i SAS, nemlig 2/7. Resten beskattes i Norge og Sverige med hhv. 2/7 og 3/7.  

 Bestemmelsen er formuleret i samarbejde med Norge og Sverige og findes  

 tilsvarende i de dobbeltbeskatningsoverenskomster, som disse lande  

 indgår.
 Artikel 9. Indbyrdes forbundne foretagender.
Artiklen knæsætter det såkaldte »arm's  

 length»-princip for transaktioner mellem forbundne foretagender.
Herved  

 forstås, at hvis forbundne foretagender som f.eks. et moderselskab i  

 den ene stat og et datterselskab i den anden handler med hinanden på  

 andre vilkår end de, der ville gælde i et frit marked, kan de to  

 stater foretage en regulering af indkomsten og dermed af  

 beskatningsgrundlaget, således at indkomsten fastsættes, som den  

 ville have været, hvis selskaberne havde handlet på almindelige  

 markedsmæssige vilkår.
 Artikel 10. Udbytte.
Udbytter kan efter bestemmelserne i stk. 1 beskattes  

 i modtagerens bopælsstat.
Udbytterne kan efter stk. 2 også  

 beskattes i kildestaten, men hvis den retmæssige ejer af udbytterne er  

 hjemmehørende i den anden stat, gælder følgende  

 begrænsninger på kildestatens beskatningsret:
Kildestaten kan højst beskatte udbytter med 10 pct.  

 i moder/datterselskabsforhold, d.v.s. hvis den retmæssige ejer er et  

 selskab (bortset fra et interessentskab), som direkte ejer mindst 25 pct. af  

 aktiekapitalen i det selskab, der udbetaler udbyttet.
I alle andre  

 tilfælde kan kildestaten højst beskatte med 15 pct.
Dog gælder efter stk. 3, at kildestaten ikke  

 kan beskatte udbytter, som modtages af regeringen i den anden stat.
Herved  

 forstås for Danmarks vedkommende den danske stat, amterne, kommunerne,  

 Danmarks Nationalbank og i øvrigt ethvert offentligretligt organ og  

 enhver styrelse (herunder en finansiel institution), som ejes eller  

 kontrolleres af den danske regering.
 Udtrykket »udbytte« er defineret i stk. 4.
 Hvis udbytter indgår i indkomsten i et fast  

 driftssted eller »fast sted« i kildestaten, og den aktiebesiddelse, der  

 ligger til grund for udlodningen, har direkte forbindelse med det faste  

 (drifts)sted, skal sådanne udbytter efter stk. 5 beskattes efter  

 bestemmelserne i artikel 7 eller artikel 15.
En stat kan efter bestemmelserne i stk. 6 ikke  

 beskatte et selskab i den anden stat af udloddet eller ikke-udloddet  

 fortjeneste under henvisning til, at den underliggende indkomst er indtjent i  

 den førstnævnte stat.
Dog kan en aktionær bosiddende i den  

 førstnævnte stat naturligvis beskattes af sin del af  

 udbyttet.
Endelig er der i stk. 7 fastsat nogle tidsfrister for  

 tilbagesøgning af for meget betalt udbytteskat.
Ansøgning skal  

 indgives inden tre år, og tilbagebetaling skal ske inden seks  

 måneder derefter.
 Artikel 11. Renter.
 Kildestaten kan højst beskatte renter med 10 pct.  

 af bruttobeløbet, jfr. stk. 1 og 2.
Dog gælder efter stk. 3, at kildestaten ikke  

 kan beskatte renter, som modtages af regeringen i den anden stat.
Herved  

 forstås for Danmarks vedkommende den danske stat, amterne, kommunerne,  

 Danmarks Nationalbank og i øvrigt ethvert offentligretligt organ og  

 enhver styrelse (herunder en finansiel institution), som ejes eller  

 kontrolleres af den danske regering.
Danmark har ikke intern hjemmel til at beskatte renter,  

 der betales til en udenlandsk bank.
Baggrunden herfor er en formodning om, at  

 en udenlandsk långiver under alle omstændigheder vil beregne sig  

 en rente på et vist niveau.
Pålægger kildestaten en  

 renteskat, vil långiveren indkalkulere denne i den rente, han vil  

 forlange af låntageren, og nettoresultatet vil være et  

 forhøjet renteniveau for kildestatens erhvervsliv.
 Begrebet »renter« defineres i stk. 4, mens  

 stk. 5 gentager princippet fra artikel 10, stk. 5, således at  

 renter af fordringer, der har direkte forbindelse med et fast (drifts)sted,  

 beskattes som indkomst efter artikel 7 eller artikel 15.
 Stk. 6 definerer, hvornår renter skal anses for  

 at hidrøre fra en kontraherende stat, mens stk. 7 gentager det  

 »arm's length»-princip, der er omhandlet i artikel 9.
 Artikel 12. Royalties.
 Kildestaten kan højst beskatte royalties med 10  

 pct. af bruttobeløbet, jfr. stk. 1 og 2.
 Begrebet »royalties« er defineret i stk. 3.  

 Definitionen omfatter ikke leasing.
 Stk. 4 indeholder en bestemmelse, som er parallel med  

 bestemmelserne i artikel 10, stk. 5, og artikel 11, stk. 5.  

 Stk. 5 definerer, hvornår royalties skal anses for at  

 hidrøre fra en kontraherende stat, mens stk. 6 gentager det  

 »arm's length»-princip, der er omhandlet i artikel 9.
 Artikel 13. Honorarer for administration og ledelse.
Bestemmelserne giver mulighed for, at kildestaten kan  

 beskatte den nævnte type honorarer, når disse udbetales til en  

 person eller virksomhed i den anden stat.
Bestemmelser af denne karakter  

 ønskes ofte indsat i dobbeltbeskatningsoverenskomsterne af u-lande, og  

 bestemmelsen er i det aktuelle tilfælde accepteret som led i et samlet  

 kompromis.
 Kildestaten kan højst beskatte honorarer for  

 administration og ledelse med 10 pct. af bruttobeløbet, jfr.  

 stk. 1 og 2. Begrebet »honorar for administration og ledelse« er  

 defineret i stk. 3.
 Dog kan en person, som bliver skattepligtig efter denne  

 artikel, i stedet til enhver tid vælge at beregne skatten på et  

 nettogrundlag, som om indkomsten havde kunnet henføres til et fast  

 driftssted, jfr. stk. 4. D.v.s. at den skattepligtige i stedet for  

 bruttobeskatningen på 10 pct. kan vælge almindelig beskatning af  

 honorarets størrelse fratrukket de fradragsberettigede udgifter, der  

 måtte være forbundet med at levere den pågældende  

 ydelse.
Stk. 5 indeholder en såkaldt  

 mestbegunstigelsesklausul.
Hvis således Uganda efter undertegnelsen af  

 denne overenskomst indgår en dobbeltbeskatningsoverenskomst eller anden  

 aftale med et andet medlem af OECD, og denne overenskomst eller aftale  

 fastsætter en lavere sats end 10 pct. for beskatning af honorarer for  

 administration og ledelse, skal samme lavere sats gælde mellem Uganda  

 og Danmark.
 Stk. 6 indeholder en bestemmelse, som er parallel med  

 bestemmelserne i artikel 10, stk. 5, artikel 11, stk. 5, og artikel  

 12, stk. 4.
 Stk. 7 definerer, hvornår honorarer for  

 administration og ledelse skal anses for at hidrøre fra en  

 kontraherende stat, mens stk. 8 gentager det »arm's length»-princip, der  

 er omhandlet i artikel 9.
 Artikel 14. Kapitalgevinster.
 Efter stk. 1 og 2 kan fortjeneste ved  

 afhændelse af fast ejendom eller af rørlig formue, som  

 udgør en del af erhvervsformuen i et fast driftssted eller »fast  

 sted«- eller af det faste (drifts)sted som sådant - beskattes i den  

 stat, hvor ejendommen eller det faste (drifts)sted er beliggende.
Fortjeneste ved afhændelse af skibe og fly, der  

 anvendes i international trafik, eller af rørlig formue, som er  

 knyttet til driften af sådanne skibe eller fly, kan efter stk. 3  

 kun beskattes i den stat, hvor rederiet eller luftfartsselskabet er  

 hjemmehørende.
Det samme gælder containere, undtagen når  

 sådanne udelukkende anvendes til transport inden for den anden  

 stat.
 Efter stk. 5 kan andre kapitalgevinster kun beskattes  

 i bopælsstaten.
Bestemmelserne om fortjeneste ved afhændelse af fly  

 finder for SAS s vedkommende efter stk. 6 kun anvendelse for den del af  

 SAS s indkomst, der svarer til den danske partners andel i SAS.
Bestemmelsen  

 er en parallel til bestemmelsen i artikel 8, stk. 4.
Stk 7 indeholder bestemmelser om aktieavancebeskatning i  

 tilfælde, hvor en person flytter fra Danmark til Uganda eller omvendt.  

 Hvis en person flytter fra Danmark til Uganda, skal der efter dansk  

 lovgivning ske beskatning af urealiserede aktieavancer på  

 fraflytningstidspunktet, jfr. aktieavancebeskatningslovens § 13 a.
Efter  

 bestemmelserne i stk. 7 kan Uganda ved en senere afhændelse af  

 aktierne kun beskatte den del af avancen, der vedrører den periode,  

 hvor den pågældende har været hjemmehørende i  

 Uganda.
Bestemmelsen gælder tilsvarende, hvis en person flytter fra  

 Uganda til Danmark.
 Artikel 15. Frit erhverv.
 Indkomst fra frit erhverv som f. eks. selvstændig  

 virksomhed som læge, advokat, ingeniør, arkitekt el. lign., som  

 en person hjemmehørende i den ene stat udøver i den anden stat,  

 kan beskattes i denne anden stat (kildestaten), hvis den  

 pågældende opholder sig i kildestaten i mere end 183 dage i en  

 12-månedersperiode, eller hvis den pågældende har et  

 såkaldt »fast sted« til sin rådighed i kildestaten, og  

 virksomheden udøves derfra.
 Begrebet »fast sted« er i modsætning til begrebet  

 »fast driftssted« ikke defineret i overenskomsten, men det vil  

 sædvanligvis omfatte et kontor eller en klinik el. lign., hvor kunder  

 kan henvende sig.
 Artikel 16. Personligt arbejde i tjenesteforhold.
 Artiklen omhandler beskatning af lønindkomst.  

 Udfører en person, der er hjemmehørende i den ene stat,  

 lønarbejde i den anden stat, kan denne anden stat (kildestaten)  

 beskatte denne lønindkomst, medmindre lønmodtageren  

 højst opholder sig i kildestaten i 183 dage i en  

 12-månedersperiode, der begynder eller slutter i det  

 pågældende kalenderår, og lønnen betales af eller  

 for en arbejdsgiver hjemmehørende i bopælsstaten, og hvis  

 virksomhed ikke består i arbejdsudleje, og lønnen ikke  

 påhviler et fast (drifts)sted, som en arbejdsgiver i bopælsstaten  

 har i kildestaten, jfr. stk. 1 og stk. 2. Alle tre betingelser skal  

 være opfyldt.
En arbejdstager, som er hjemmehørende i Danmark, og  

 som af en dansk arbejdsgiver udsendes til arbejde i Uganda i op til 183 dage  

 i en 12-månedersperiode, vil således kun blive beskattet i  

 Danmark af sin lønindkomst optjent i Uganda, når denne er betalt  

 af den danske arbejdsgiver.
Udbetales lønnen af et fast driftssted,  

 som den danske arbejdsgiver har i Uganda, eller er der tale om arbejdsudleje,  

 kan lønindkomsten også beskattes i Uganda.
 Efter stk. 3 kan lønindkomst ved arbejde om  

 bord på skibe og fly i international trafik beskattes i den stat, hvor  

 rederiet eller luftfartsselskabet er hjemmehørende.
 Artikel 17. Bestyrelseshonorarer.
 Bestyrelseshonorarer m.v. kan beskattes i kildestaten.
 Artikel 18. Kunstnere og sportsfolk.
Kunstnere og sportsfolk kan efter stk. 1 beskattes i  

 den stat, hvor de udøver deres virksomhed.
Dette gælder  

 også, når vederlaget tilfalder en anden end kunstneren eller  

 sportsudøveren selv, jfr. stk. 2. Dette vil typisk være et  

 selskab.
 Disse bestemmelser gælder dog ikke, hvis indkomsten  

 er erhvervet i forbindelse med et besøg i den anden stat, når  

 besøget væsentligt er støttet af offentlige midler fra  

 kunstnerens eller sportsudøverens bopælsstat.
 Danmark har ikke intern hjemmel til at beskatte ugandiske  

 kunstnere på optræden i Danmark, med mindre opholdet eller  

 arbejdet er af en sådan karakter, at der bliver tale om skattepligt  

 efter de almindelige regler, jfr. bemærkningerne til artikel 16.
 Artikel 19. Pensioner.
Sociale ydelser, f.eks. sociale pensioner, kan efter  

 stk. 1 beskattes i kildestaten.
Det samme gælder andre offentlige  

 ydelser.
Private pensioner og lignende vederlag kan efter  

 stk. 2 som udgangspunkt kun beskattes i bopælsstaten.
Dette  

 gælder, hvad enten de pågældende pensioner eller vederlag  

 har forbindelse med tidligere ansættelsesforhold eller ej.
Dog  

 gælder, at sådanne pensioner og vederlag også kan beskattes  

 i kildestaten, hvis kildestaten i opsparingsfasen har givet fradrag for  

 indbetalinger til pensionsordningen eller givet bortseelsesret for  

 arbejdsgivers indbetaling af pensionsbidrag.
Det præciseres i stk. 3 og stk. 4 bl.a.,  

 at de ovennævnte bestemmelse for Danmarks vedkommende omhandler  

 pensionsordninger omfattet af pensionsbeskatningslovens afsnit I.
For Ugandas  

 vedkommende omfatter bestemmelserne pensionsordninger, der hører under  

 de ugandiske pensionslove.
Det er dansk forhandlingspolitik at opnå en så  

 stor grad af kildestatsbeskatning for pensioner som muligt.
Baggrunden for de  

 sociale pensioners vedkommende er, at disse er fastsat på et  

 sådant niveau, at de kan rumme en almindelig dansk beskatning  

 (»bruttoficering«). Beskatter bopælsstaten sociale pensioner med en  

 meget lav sats, uden at der sker beskatning i kildestaten, vil dette  

 medføre nettopensionsbeløb langt ud over det tilsigtede.
For de private pensionsordningers vedkommende er  

 baggrunden, at Danmark gennem hele opsparingsfasen har båret et  

 skattefradrag for indbetalingerne.
Dette bør modsvares af dansk  

 beskatning ved udbetaling, uanset om pensionsbeløbene udbetales til  

 pensionister, der er hjemmehørende i Danmark, eller til pensionister,  

 der er hjemmehørende i udlandet.
 Artikel 20. Offentlige hverv.
Vederlag til offentligt ansatte beskattes efter  

 stk. 1 som hovedregel kun i den udbetalende stat (kildestaten), men i  

 den anden stat (bopælsstaten) hvis arbejdet er udført dér  

 og modtageren enten er statsborger i denne stat eller ikke er blevet  

 hjemmehørende i bopælsstaten alene for at påtage sig det  

 pågældende hverv.
Bestemmelsen har alene betydning for  

 ambassadepersonale o.l.
 Tjenestemandspensioner kan som hovedregel kun beskattes i  

 kildestaten, jfr. stk. 2. Dog kan de kun beskattes i bopælsstaten,  

 hvis modtageren er hjemmehørende i og statsborger i denne stat.
 Er der tale om vederlag i forbindelse med udøvelse  

 af erhvervsvirksomhed, anvendes bestemmelserne i artiklerne 16, 17, 18 og 19,  

 jfr. stk. 3.
 Artikel 21. Studerende.
 Stipendier o.l. til studerende og erhvervspraktikanter  

 beskattes i kildestaten.
 Artikel 22. Kulbrintebestemmelser.
Efter stykke 1 skal enhver form for virksomhed, som en  

 person hjemmehørende i den ene stat udøver i den anden stat i  

 forbindelse med forundersøgelser, efterforskning eller udvinding af  

 kulbrinter udgøre et fast (drifts)sted.
Efter stk. 2 gælder  

 der dog en bagatelgrænse, således at stk. 1 ikke finder  

 anvendelse, hvis virksomheden ikke overstiger 30 dage inden for en  

 12-månedersperiode.
Forbundne foretagender, der udøver samme  

 eller væsentlig samme virksomhed, skal lægge perioderne  

 sammen.
 Artikel 23. Andre indkomster.
 Indkomster, der ikke er specifikt omhandlet andre steder i  

 overenskomsten, kan kun beskattes i bopælsstaten, undtagen når  

 indkomsten hidrører fra kilder i den anden stat eller oppebæres  

 af et fast driftssted i denne.
 Artikel 24. Ophævelse af dobbeltbeskatning.
 Artikel 24 indeholder den såkaldte metodebestemmelse, d.v.s.  

 den fremgangsmåde der skal anvendes, når der konstateres  

 tilfælde af dobbeltbeskatning.
Danmark anvender credit-metoden som lempelsesmetode, jfr.  

 stk. 1, litra a) og b). Hvis en person eller et selskab m.v., som er  

 hjemmehørende i Danmark, modtager en indkomst fra en ugandisk kilde,  

 og Uganda også kan beskatte denne indkomst, skal Danmark give nedslag  

 med det mindste af to beløb, nemlig enten den skat, der er betalt i  

 Uganda, eller den del af den danske skat, der falder på den ugandiske  

 indkomst.
Samme lempelsesmetode anvendes i de interne danske regler, jfr.  

 ligningslovens § 33.
Hvis en person i Danmark modtager indkomst, som efter  

 overenskomsten kun kan beskattes i Uganda, anvendes exemption med  

 progressionsforbehold, jfr. stk. 1, litra c). Dette betyder, at den  

 danske skat nedsættes med det beløb, der forholdsmæssigt  

 falder på den udenlandske indkomst.
Lempelsen er således  

 uafhængig af størrelsen af den ugandiske skat.
Imidlertid  

 indgår indkomsten i det danske beskatningsgrundlag og får  

 således progressionsvirkning for beskatningen som helhed - heraf  

 udtrykket »progressionsforbehold«.
Samme lempelsesmetode anvendes ved  

 lempelse for udenlandsk lønindkomst efter ligningslovens  

 § 33A.
 For Ugandas vedkommende anvendes ligeledes credit-metoden,  

 jfr. stk. 2.
 Artikel 25. Ikke-diskriminering.
Efter artiklens bestemmelser må de to stater ikke  

 diskriminere hinandens statsborgere i skattemæssig henseende.
Dette  

 gælder både for fysiske og for juridiske personer.
Reglen  

 gælder også for personer, der ikke er hjemmehørende i en  

 af de to stater.
En stat er dog ikke forpligtet til at give personer, som er  

 hjemmehørende i den anden stat, de samme personlige  

 skattemæssige fordele som følge af forsørgerpligt el.  

 lign., som måtte blive indrømmet til en person, der er  

 hjemmehørende i den pågældende stat.
Artiklen indeholder i stk. 3 en bestemmelse,  

 hvorefter det ikke anses for diskriminerende at opkræve en  

 såkaldt »branch profits tax« på indtil 10 pct.
En »branch profits  

 tax« er en skat, som pålægges overskud i faste driftssteder,  

 når dette overskud føres hjem til moderforetagendet i den anden  

 stat.
Sådanne skatter findes ikke alene i u-lande.
De findes også  

 i den industrialiserede verden, bl.a. i USA.
Formålet med en sådan skat er at ligestille  

 datterselskaber og faste driftssteder.
Argumentationen er, at såvel  

 datterselskabet som det faste driftssted undergives en beskatning af et givet  

 overskud.
Imidlertid kan der også lægges skat på det  

 udbytte, der udloddes fra datterselskabet til moderselskabet, og denne  

 skævhed udligner man så ved at lægge en tilsvarende »branch  

 profits tax« på fortjeneste, der hjemtages fra det faste driftssted.  

 Danmark pålægger ikke »branch profits tax« og tager heller ikke  

 skat af udbytter, der udloddes fra danske datterselskaber til moderselskaber  

 i udlandet.
 Der er i stk. 3 indsat en mestbegunstigelsesklausul.  

 Hvis således Uganda efter undertegnelsen af denne overenskomst  

 indgår en dobbeltbeskatningsoverenskomst eller anden aftale med et  

 andet medlem af OECD, og denne overenskomst eller aftale fastsætter en  

 lavere sats end 10 pct. for »branch profits tax«, skal samme lavere sats  

 gælde mellem Uganda og Danmark.
 Ikke-diskriminationsbestemmelsen gælder i forhold  

 til de skatter, der er omfattet af overenskomsten.
 Artikel 26. Fremgangsmåden ved indgåelse af gensidige  

 aftaler.
Artiklen foreskriver den fremgangsmåde, der skal  

 anvendes, hvis en person, som er hjemmehørende i en af de to stater,  

 mener sig udsat for en beskatning, som er i strid med overenskomsten.
Der er  

 herunder fastsat, at de kompetente myndigheder i de to stater ved gensidig  

 aftale skal søge at løse de vanskeligheder eller  

 tvivlsspørgsmål, der måtte opstå med hensyn til  

 anvendelsen af overenskomsten.
Overenskomsten pålægger imidlertid ikke de to  

 staters kompetente myndigheder nogen pligt til at blive enige, og den  

 indeholder intet om voldgiftsprocedurer.
I praksis når myndighederne  

 dog i de fleste tilfælde frem til en løsning, som er acceptabel  

 for alle parter, men overenskomsten rummer ingen garanti for, at alle  

 dobbeltbeskatningskonflikter vil kunne løses.
 Artikel 27. Udveksling af oplysninger.
Artiklen pålægger de to staters kompetente  

 myndigheder at udveksle oplysninger, som er nødvendige for, at  

 overenskomstens bestemmelser kan føres ud i livet.
En stat er dog ikke  

 forpligtet til at meddele oplysninger eller udføre forvaltningsakter,  

 som strider mod denne stats lovgivning eller forvaltningspraksis, eller som  

 vil røbe forretningshemmeligheder eller stride mod almene interesser.  

 Udvekslede oplysninger skal behandles som fortrolige.
 Artikel 28. Inddrivelse af skatter.
De to stater skal yde hinanden bistand med inddrivelse af  

 skattekrav.
Det er bl.a. en forudsætning for denne bistand, at  

 skyldneren ikke har tilstrækkelige midler til rådighed til  

 dækning af skattekravet i den stat, hvor kravet er opstået.
 Artikel 29. Diplomater m.v.
Overenskomsten berører ikke skattemæssige  

 begunstigelser for diplomater.
Artiklen begrænses i sit indhold af  

 folkeretten på dette område.
 Artikel 30. Territorial udvidelse.
 Overenskomsten kan i sin helhed eller med de  

 fornødne ændringer udvides til også at gælde for  

 Færøerne og/eller Grønland.
 Artikel 31. Ikrafttræden.
De to staters regeringer skal underrette hinanden,  

 når de forfatningsmæssige betingelser for overenskomstens  

 ikrafttræden er opfyldt.
Dette vil for Danmarks vedkommende sige, at  

 dette lovforslag er endeligt vedtaget.
Overenskomsten træder i kraft,  

 når begge lande har givet underretning.
Overenskomsten finder for  

 kildeskatter anvendelse fra og med 1. januar året efter, at den er  

 trådt i kraft, og for andre skatter for indkomstår, der  

 påbegyndes fra og med samme dato.
Dobbeltbeskatningsoverenskomsten vil  

 herefter være en del af de to landes skattelovgivning.
 Artikel 32. Opsigelse.
 Overenskomsten har virkning på ubestemt tid, men den  

 kan efter fem år opsiges med et varsel på seks måneder til  

 udgangen af et kalenderår.
 Protokollen.
 I den tilknyttede protokol er det præciseret,  

 hvordan de to lande skattemæssigt betragter interessentskaber, jfr.  

 bemærkningerne til artikel 3. Endvidere er det præciseret, at  

 »lokaliteter« må have den fornødne grad af permanens for at  

 kunne udgøre et fast driftssted, jfr. bemærkningerne til artikel  

 5, og endelig er det fastsat, at de kompetente myndigheder ved gensidig  

 aftale skal løse de administrative problemer, der måtte  

 opstå i forbindelse med de begrænsninger, der er indeholdt i  

 artikel 10 (udbyttebestemmelserne).
 Efter lovforslagets § 2 træder loven i kraft  

 dagen efter bekendtgørelsen i Lovtidende.
Efter lovforslagets § 3 gælder loven ikke for  

 Færøerne og Grønland, idet skattespørgsmål  

 hører under det færøske og det grønlandske  

 hjemmestyres kompetence.
Dobbeltbeskatningsoverenskomsten vil således  

 ikke gælde for disse dele af rigsfællesskabet.
