Nr LSF 185 Forslag til Lov om mineralske råstoffer m.v. i Grønland (råstofloven) Fremsat af ministeren (Anne Birgitte Lundholt) Ændringsforslag stillet den  

 16. ma den 2. maj 1991 Vedtaget ved tredjebehandling den 21. maj 1991 Lov nr. 335 af 06/06/1991 Kapitel 1 Almindelige bestemmelser § 1. Ved loven tilstræbes en hensigtsmæssig udnyttelse af  

 mineralske råstoffer og vandkraftressourcer i Grønland.
 Stk. 2. Loven gælder også på kontinentalsokkelområdet ved  

 Grønland.
 § 2. Forundersøgelse, efterforskning og udnyttelse af mineralske  

 råstoffer og vandkraftressourcer i Grønland kan alene finde sted i henhold  

 til tilladelse meddelt efter reglerne i denne lov, jf. dog § 32.
 Stk. 2. Staten og Grønlands hjemmestyre kan dog udføre  

 videnskabelige og praktiske undersøgelser af generel og kortlægningsmæssig  

 karakter vedrørende mineralske råstoffer og vandkraftressourcer.
 § 3. Meddelelse af tilladelse efter § 6 til forundersøgelse og  

 tilladelse efter § 7 til efterforskning og udnyttelse af mineralske råstoffer  

 og vandkraftressourcer i Grønland, jf. §§ 11, 15 og 17, forudsætter aftale  

 herom mellem regeringen og landsstyret.
 § 4. Fællesrådet vedrørende Mineralske Råstoffer i Grønland har  

 til opgave at følge udviklingen på råstofområdet i Grønland og har fuld  

 indsigt i de sager, der behandles i råstofforvaltningen, jf. § 5. Fællesrådet  

 kan i spørgsmål, der skal afgøres efter § 3, afgive indstilling og kan i  

 øvrigt afgive udtalelser til regering og landsstyre.
Stk. 2. Fællesrådet består af en formand samt 6 til 10 andre  

 medlemmer.
Formanden udnævnes af kongen for 4 år efter fælles indstilling fra  

 regeringen og hjemmestyret.
Regeringen og hjemmestyret udpeger hver for sin  

 funktionstid halvdelen af rådets medlemmer og heraf 1 person fra hver gruppe,  

 der skal fungere som næstformænd.
 Stk. 3. Chefen for landsstyrets administration og chefen for  

 Energiministeriets departement tilknyttes fællesrådet som tilforordnede.
 Stk. 4. Råstofforvaltningen udfører sekretariatsopgaver for  

 fællesrådet og tilvejebringer sagkyndig bistand for rådet.
 Stk. 5. Fællesrådet fastsætter selv sin forretningsorden.
 § 5. Forvaltningen vedrørende ikkelevende ressourcer i Grønland  

 varetages af Råstofforvaltningen for Grønland med tilhørende institutioner  

 under energiministeren.
 Stk. 2. Råstofforvaltningens chef udnævnes af kongen efter fælles  

 indstilling fra regering og hjemmestyre.
Kapitel 2 Forundersøgelse § 6. Energiministeren kan, jf. § 3, meddele tilladelse til at  

 foretage forundersøgelser vedrørende mineralske råstoffer og  

 vandkraftressourcer for perioder af indtil 5 år ad gangen.
 Stk. 2. Meddelelse af den i stk. 1 omhandlede tilladelse udelukker  

 ikke, at lignende tilladelse kan gives til andre.
 Stk. 3. Energiministeren kan for tilladelsen fastsætte vilkår,  

 herunder om betaling af afgift.
 Stk. 4. Energiministeren kan fastsætte bestemmelser om betaling af  

 gebyr for meddelelse af tilladelser efter stk. 1.
Kapitel 3 Efterforskning og udnyttelse § 7. Energiministeren kan, jf. § 3, for et nærmere afgrænset  

 område på nærmere fastsatte vilkår meddele tilladelse med eneret (koncession)  

 til efterforskning og udnyttelse af et eller flere mineralske råstoffer eller  

 af vandkraftressourcer.
Tilladelse kan meddeles særskilt for henholdsvis  

 efterforskning og udnyttelse.
 Stk. 2. I en tilladelse til efterforskning kan der fastsættes  

 bestemmelser om gradvis indskrænkning af det område, der omfattes af  

 tilladelsen, og om de arbejdsforpligtelser, rettighedshaveren skal opfylde.
 Stk. 3. En tilladelse til udnyttelse af mineralske råstoffer og  

 vandkraftressourcer kan som hovedregel kun meddeles til aktieselskaber, der  

 har hjemsted i Grønland, som alene udfører virksomhed i medfør af tilladelser  

 i henhold til denne lov, og som ikke sambeskattes med andre selskaber.  

 Rettighedshaveren skal endvidere råde over fornøden sagkundskab og økonomisk  

 baggrund for den pågældende udnyttelsesvirksomhed.
Stk. 4. En tilladelse til udnyttelse er gældende for de i kapitel  

 4, 5 og 6 nævnte perioder.
Perioden kan ikke overstige 50 år.
 Stk. 5. En tilladelse til udnyttelse ophører, når  

 udnyttelsesvirksomheden er indstillet og den i § 19 nævnte nedlukning er  

 gennemført, jf. § 20.
 Stk. 6. Energiministeren kan fastsætte bestemmelser om betaling af  

 gebyr for meddelelse af tilladelser efter stk. 1.
§ 8. Det fastsættes i en tilladelse efter § 7, i hvilket omfang  

 rettighedshaveren skal betale afgifter til myndighederne.
Det kan herunder  

 fastsættes, at der skal betales en årlig afgift beregnet på grundlag af  

 størrelsen af området, der omfattes af tilladelsen (arealafgift). Der kan  

 ligeledes fastsættes vilkår om betaling af afgift beregnet på grundlag af de  

 udvundne råstoffer m.v. (produktionsafgift) eller vilkår om betaling af en  

 andel til myndighederne af det økonomiske udbytte af den af tilladelsen  

 omfattede virksomhed.
 Stk. 2. Det kan i en tilladelse efter § 7 fastsættes, at et af  

 staten og hjemmestyret kontrolleret selskab på nærmere angivne vilkår skal  

 have ret til at indtræde som deltager i den af tilladelsen omfattede  

 virksomhed.
 Stk. 3. I sammenhæng med fastsættelse af en rettighedshavers  

 ydelser til myndighederne efter stk. 1-2 kan der meddeles rettighedshaveren  

 fritagelse for beskatning af den af tilladelsen omfattede virksomhed.
§ 9. I en tilladelse efter § 7 kan fastsættes, i hvilket omfang  

 der ved antagelse af arbejdskraft skal beskæftiges grønlandsk arbejdskraft  

 eller dansk arbejdskraft i øvrigt.
I det omfang det er nødvendigt til  

 virksomheden, kan rettighedshaveren dog antage personale fra udlandet, når  

 tilsvarende kvalificeret arbejdskraft ikke findes eller er disponibel i  

 Grønland eller Danmark.
Stk. 2. I en tilladelse efter § 7 kan fastsættes, i hvilket omfang  

 der ved entrepriser, leverancer og tjenesteydelser skal anvendes grønlandske  

 virksomheder.
Anvendelse af andre virksomheder kan dog ske, såfremt  

 grønlandske virksomheder ikke er konkurrencedygtige i teknisk eller  

 kommerciel henseende.
 § 10. Inden udnyttelse og dertil sigtende foranstaltninger  

 iværksættes, skal en plan for virksomheden, herunder produktionens  

 tilrettelæggelse samt anlæggene hertil (udnyttelsesforanstaltninger m.m.),  

 være godkendt af energiministeren efter aftale i henhold til § 3.
Kapitel 4 Særlige bestemmelser om efterforskning og udnyttelse af kulbrinter § 11. For kulbrinter meddeles tilladelse efter § 7 til  

 efterforskning og udnyttelse for en periode på indtil 10 år, der efter aftale  

 i henhold til § 3 kan forlænges med henblik på efterforskning med indtil 2 år  

 ad gangen.
Den samlede efterforskningsperiode kan dog ikke overstige 16 år.
Stk. 2. Når de i en tilladelse efter stk. 1 fastsatte vilkår  

 herfor er opfyldt, har rettighedshaveren ret til forlængelse af tilladelsen  

 med henblik på udnyttelse.
Tilladelsen forlænges for de dele af området, der  

 omfatter kommercielt udnyttelige forekomster, som rettighedshaveren agter at  

 udnytte.
Tilladelsen forlænges for en periode på 30 år.
Energiministeren kan  

 som vilkår for forlængelsen bestemme, at der inden en nærmere fastsat rimelig  

 frist skal indsendes ansøgning om godkendelse i henhold til § 10.
 Stk. 3. Den periode for forlængelse med henblik på udnyttelse, der  

 er fastsat i medfør af stk. 2, kan efter aftale i henhold til § 3 forlænges  

 af energiministeren.
 § 12. Forud for offentlig indkaldelse af ansøgninger om tilladelse  

 efter § 7 til efterforskning og udnyttelse af kulbrinter forelægger  

 energiministeren for et af Folketinget nedsat udvalg en redegørelse for,  

 hvilke områder der agtes udbudt, og de generelle vilkår, hvorunder  

 tilladelser agtes meddelt.
 Stk. 2. Tilladelser, der ikke meddeles efter offentlig indkaldelse  

 af ansøgninger, forelægges af energiministeren for det i stk. 1 nævnte udvalg  

 inden meddelelsen.
§ 13. Såfremt en kulbrinteforekomst strækker sig over flere  

 rettighedshaveres område, skal rettighedshaverne samordne efterforskning og  

 eventuel udnyttelse.
Aftaler herom skal godkendes af energiministeren.
Opnås  

 der ikke i rimelig tid enighed om en samordning, kan energiministeren påbyde  

 denne og fastsætte vilkår herfor.
 Stk. 2. Strækker en forekomst sig ind på et andet lands  

 højhedsområde, kan energiministeren, såfremt aftale om en samordning af  

 efterforskning og udnyttelse indgås med vedkommende land, påbyde, at  

 rettighedshaveren til den grønlandske del af forekomsten deltager i en sådan  

 samordning, og fastsætte vilkår herfor.
§ 14. Hvor to eller flere kulbrinteforekomster ud fra  

 ressourcemæssige, økonomiske eller samfundsmæssige hensyn bør udnyttes  

 sammen, kan energiministeren efter forhandling med rettighedshaverne udstede  

 påbud herom.
Det kan herunder påbydes en rettighedshaver mod betaling at  

 stille behandlings- og transportanlæg til rådighed for en sådan samordning.
I  

 mangel af enighed mellem rettighedshaverne om betalingen fastsættes den af  

 energiministeren.
Kapitel 5 Særlige bestemmelser om efterforskning og udnyttelse af andre  

 mineralske råstoffer end kulbrinter § 15. For andre mineralske råstoffer end kulbrinter meddeles  

 tilladelse efter § 7 til efterforskning for en periode på indtil 10 år, der  

 efter aftale i henhold til § 3 kan forlænges med henblik på efterforskning  

 med indtil 2 år ad gangen.
Den samlede efterforskningsperiode kan dog ikke  

 overstige 16 år.
Stk. 2. En rettighedshaver, som under en tilladelse efter stk. 1  

 har påvist og afgrænset kommercielt udnyttelige forekomster, som denne agter  

 at udnytte, og som i øvrigt har opfyldt de i tilladelsen efter stk. 1 anførte  

 vilkår, har ret til at få meddelt en tilladelse efter § 7 til udnyttelse.  

 Tilladelsen kan meddeles til et af rettighedshaveren udpeget selskab, jf.  

 herved § 7, stk. 3. Tilladelsen meddeles for de dele af området, der omfatter  

 kommercielt udnyttelige forekomster, som rettighedshaveren agter at udnytte.  

 Tilladelsen meddeles for en periode på 30 år.
Energiministeren kan som vilkår  

 for meddelelsen bestemme, at der inden en nærmere fastsat rimelig frist skal  

 indsendes ansøgning om godkendelse i henhold til § 10.
 Stk. 3. Den i stk. 2 angivne periode for udnyttelse kan efter  

 aftale i henhold til § 3 forlænges af energiministeren.
 § 16. I en tilladelse efter § 7 til udnyttelse af andre mineralske  

 råstoffer end kulbrinter kan kun fastsættes vilkår efter § 8, stk. 1-2,  

 såfremt dette er angivet i tilladelsen til efterforskning, eller såfremt § 8,  

 stk. 3, eller tilsvarende lempelsesregel i grønlandsk skattelovgivning  

 bringes i anvendelse.
Kapitel 6 Særlige bestemmelser om vandkraftressourcer § 17. For vandkraftressourcer meddeles tilladelse efter § 7 til  

 undersøgelse (efterforskning) og udnyttelse for en periode på indtil 10 år,  

 der efter aftale i henhold til § 3 kan forlænges med henblik på undersøgelse  

 med indtil 2 år ad gangen.
Den samlede undersøgelsesperiode kan dog ikke  

 overstige 16 år.
Stk. 2. Når de i en tilladelse efter stk. 1 fastsatte vilkår  

 herfor er opfyldt, har rettighedshaveren ret til forlængelse af tilladelsen  

 med henblik på udnyttelse.
Tilladelsen forlænges for de dele af området, hvor  

 rettighedshaveren agter at udnytte vandkraftpotentialerne.
Tilladelsen  

 forlænges for en periode på 50 år.
Energiministeren kan som vilkår for  

 forlængelsen bestemme, at der inden en nærmere fastsat rimelig frist skal  

 indsendes ansøgning om godkendelse i henhold til § 10.
 Stk. 3. Vandkraftudnyttelse til energiforsyning af grønlandske  

 byer og bygder samt undersøgelser med henblik herpå kræver dog ikke aftale i  

 henhold til § 3, men kan besluttes alene af Grønlands hjemmestyre.
 Stk. 4. Offentlige indtægter fra vandkraftudnyttelse til  

 energiforsyning af grønlandske byer og bygder indgår ikke i  

 indtægtsfordelingen i henhold til § 22.
Kapitel 7 Ophør af forundersøgelse, efterforskning og udnyttelse § 18. I tilladelser efter denne lov fastsættes nærmere  

 bestemmelser om rettighedshaverens forpligtelser til ved virksomhedens ophør  

 at fjerne anlæg m.m., der er etableret af rettighedshaveren, samt i øvrigt at  

 foretage oprydning og lignende i de berørte områder, jf. vedrørende  

 udnyttelse tillige § 19.
 Stk. 2. Energiministeren kan ved godkendelser efter §§ 19 og 25  

 fastsætte vilkår til sikring af opfyldelsen af rettighedshaverens  

 forpligtelser efter stk. 1, herunder sikkerhedsstillelse.
 Stk. 3. Såfremt rettighedshaveren ikke efterkommer påbud om  

 gennemførelse af de i stk. 1 nævnte foranstaltninger, kan energiministeren  

 gennemføre disse for rettighedshaverens regning og risiko.
 § 19. I forbindelse med ansøgning om godkendelse af  

 udnyttelsesforanstaltninger m.m. efter § 10 skal rettighedshaveren fremsende  

 en plan for, hvorledes der ved virksomhedens ophør skal forholdes med anlæg  

 m.m., der er etableret af rettighedshaveren, samt hvorledes de berørte  

 områder efterlades (nedlukningsplan), jf. § 18. Såfremt der planlægges  

 efterladt anlæg m.m. i området, som af miljø- eller sikkerhedsmæssige grunde  

 kræver vedligeholdelse efter nedlukningen, skal nedlukningsplanen indeholde  

 planer for denne vedligeholdelse.
 Stk. 2. Nedlukningsplanen skal angive, hvorledes det økonomisk  

 sikres, at planen kan gennemføres.
 Stk. 3. Nedlukningsplanen skal være godkendt af energiministeren,  

 inden udnyttelse og dertil sigtende foranstaltninger iværksættes, jf. § 10.  

 Ved godkendelsen kan fastsættes vilkår om varetagelse af miljømæssige hensyn  

 efter virksomhedens ophør, herunder monitering i en periode efter  

 nedlukningen.
Stk. 4. Nedlukningsplanen skal regelmæssigt ajourføres.
Planen  

 skal endvidere ajourføres ved væsentlige ændringer af  

 udnyttelsesvirksomheden. Ændringer af nedlukningsplanen skal godkendes af  

 energiministeren.
 § 20. Indstilling af udnyttelsesvirksomhed for en periode med  

 henblik på senere genoptagelse af virksomheden kræver godkendelse af  

 energiministeren med henblik på sikring af, at anlæg m.m. vedligeholdes, mens  

 udnyttelsesvirksomheden er indstillet, samt af, at den i § 19 nævnte  

 nedlukningsplan senere kan gennemføres, såfremt virksomheden ikke genoptages.  

 Godkendelse kan meddeles for indtil 2 år ad gangen.
 Stk. 2. Såfremt en sådan midlertidig indstilling har varet 6 år,  

 eller såfremt vilkårene for denne ikke overholdes, kan energiministeren  

 påbyde rettighedshaveren at iværksætte den i § 19 nævnte nedlukningsplan.
Kapitel 8 Videnskabelige undersøgelser § 21. Meddelelse af tilladelse til geologiske, geofysiske,  

 glaciologiske eller hydrologiske undersøgelser af videnskabelig karakter af  

 betydning for den i § 2 nævnte virksomhed kræver energiministerens  

 tilslutning.
Kapitel 9 Det offentliges indtægter § 22. Offentlige indtægter fra rettighedshaveres virksomhed  

 vedrørende ikkelevende ressourcer i Grønland fordeles mellem staten og  

 hjemmestyret som angivet i stk. 2-4.
 Stk. 2. De i stk. 3 angivne indtægter fordeles mellem staten og  

 hjemmestyret med 50 pct. til hver af parterne, jf. dog stk. 4.
 Stk. 3. Den i stk. 2 angivne indtægtsfordeling omfatter følgende  

 indtægter:
 1) Indtægter i henhold til konkrete tilladelser, dog bortset fra afgifter  

 m.v., som betales til dækning af udgifter i råstofforvaltningens regi.
 2) Indtægter ved enhver beskatning i Danmark og Grønland af  

 rettighedshavere for så vidt angår den del af virksomheden, som vedrører  

 ikkelevende ressourcer i Grønland.
 3) Indtægter vedrørende statens og hjemmestyrets fælles deltagelse i  

 virksomhed på råstofområdet.
 4) Provenuet af udbytteskat m.v. i Danmark og Grønland vedrørende  

 aktionærer i selskaber, som er rettighedshavere, eller i selskaber, som fuldt  

 ud ejer sådanne selskaber direkte eller indirekte.
 Stk. 4. Fordelingen af indtægter ud over 500 mio. kr. pr. år  

 fastsættes ved lov efter forhandling mellem regeringen og hjemmestyret.
Kapitel 10 Myndighedsbehandling § 23. Virksomhed omfattet af tilladelser efter §§ 6 og 7 skal  

 udføres i overensstemmelse med under tilsvarende forhold anerkendt god  

 international praksis på området.
Virksomheden skal udføres miljø- og  

 sikkerhedsmæssigt forsvarligt, på en hensigtsmæssig måde og således, at  

 udnyttelse foregår ressourcemæssigt forsvarligt.
 § 24. Energiministeren kan med respekt af lovgivning, hvorved  

 kompetence er henlagt til andre myndigheder, fastsætte nærmere forskrifter  

 for udførelse af virksomhed omfattet af tilladelser efter §§ 6 og 7 i og uden  

 for det af tilladelsen omfattede område, jf. § 5, stk. 1, herunder  

 forskrifter vedrørende tekniske, sikkerhedsmæssige, miljømæssige og  

 ressourcemæssige forhold.
§ 25. Virksomhed omfattet af tilladelser efter §§ 6 og 7, herunder  

 etablering af bygninger, anlæg og installationer i og uden for det af  

 tilladelsen omfattede område samt foranstaltninger i forbindelse med  

 midlertidig indstilling af udnyttelsesvirksomhed, skal inden iværksættelse  

 godkendes af energiministeren i overensstemmelse med de i tilladelsen  

 fastsatte vilkår.
Tilsvarende gælder foranstaltninger til opfyldelse af de i  

 § 18, stk. 1, nævnte forpligtelser.
Stk. 2. Energiministeren fører tilsyn med rettighedshaveres  

 virksomhed omfattet af denne lov.
Energiministeren kan meddele påbud om  

 overholdelse af loven og forskrifter udstedt i medfør heraf.  

 Tilsynsmyndighedens medarbejdere har til enhver tid uden retskendelse mod  

 behørig legitimation, i det omfang det er påkrævet for, at de kan varetage  

 deres hverv, adgang til alle dele af virksomheden.
Stk. 3. Rettighedshavere skal meddele alle oplysninger, som er  

 fornødne for myndighedsbehandlingen af deres virksomhed omfattet af denne  

 lov.
Energiministeren kan til gennemførelse af myndighedsbehandlingen pålægge  

 en rettighedshaver at indsende de fornødne oplysninger.
Stk. 4. Rettighedshavere skal regelmæssigt fremsende rapportering  

 om den udførte virksomhed og dennes resultater.
Vilkår om rapportering samt  

 om fortrolighed i forbindelse hermed fastsættes i tilladelserne.
 Stk. 5. I tilladelser efter denne lov kan fastsættes vilkår om  

 rettighedshaverens betaling af udgifter i forbindelse med  

 myndighedsbehandling efter denne paragraf samt §§ 10, 19 og 20.  

 Energiministeren kan fastsætte nærmere regler herom.
 § 26. Myndighedsbehandling, herunder godkendelser, i henhold til  

 denne lov fritager ikke rettighedshaver for at indhente godkendelser eller  

 tilladelser, der er fornødne efter anden lovgivning.
Kapitel 11 Andre bestemmelser § 27. Direkte eller indirekte overdragelse af en tilladelse  

 forudsætter energiministerens godkendelse efter aftale i henhold til § 3.
 Stk. 2. En tilladelse er undtaget fra retsforfølgning.
 § 28. I tilladelser efter denne lov fastsættes, under hvilke  

 omstændigheder tilladelsen fortabes eller kan tilbagekaldes af  

 energiministeren.
 § 29. Det kan i en tilladelse fastsættes, at tvist mellem  

 energiministeren og rettighedshaveren om, hvorvidt de i en tilladelse  

 fastsatte vilkår er opfyldt, skal indbringes for en voldgiftsret, hvis  

 afgørelse er endelig.
 § 30. Det skal i en tilladelse fastsættes, i hvilket omfang  

 rettighedshaverens forpligtelser består efter tilladelsens ophør.
 § 31. Rettighedshaver er erstatningsansvarlig for skader, der  

 forvoldes ved den af en tilladelse omfattede virksomhed, efter lovgivningen  

 og dansk rets almindelige erstatningsregler.
Stk. 2. Det kan i en tilladelse under hensyn til virksomhedens art  

 fastsættes, at rettighedshaveren skal være undergivet et videregående  

 erstatningsansvar.
Det kan herunder fastsættes, at rettighedshaveren skal  

 erstatte skader, der forvoldes ved virksomheden, selv om skaden er hændelig,  

 idet erstatningen dog kan nedsættes eller bortfalde, hvis skadelidte ved  

 forsæt eller grov uagtsomhed har medvirket til skaden.
 Stk. 3. Det kan i en tilladelse fastsættes, at rettighedshavers  

 erstatningsansvar skal være omfattet af en forsikring eller anden form for  

 sikkerhedsstillelse.
 § 32. Den i Grønland fastboende befolkning kan som hidtil foretage  

 indsamling og brydning af mineralske råstoffer, uden at der dertil kræves  

 tilladelse efter denne lov.
 Stk. 2. Den ved stk. 1 opretholdte adgang til indsamling og  

 brydning af mineralske råstoffer kan dog alene udøves med respekt af  

 tilladelse med eneret til udnyttelse af råstoffer, der måtte være meddelt  

 andre efter denne lov.
 Stk. 3. Kommunalbestyrelsen kan inden for kommunens område  

 fastsætte nærmere regler for udøvelsen af adgangen efter stk. 1 til  

 indsamling og brydning af mineralske råstoffer.
 Stk. 4. Bestemmelserne i stk. 1-3 gælder tilsvarende udnyttelse af  

 vandkraftressourcer.
§ 33. Med bøde eller hæfte straffes den, 1) der udfører virksomhed som nævnt i § 2, stk. 1, uden tilladelse i  

 henhold til denne lov, 2) som overtræder § 25, stk. 1, 3 eller 4, eller 3) som tilsidesætter vilkår meddelt til varetagelse af miljø- eller  

 sikkerhedsmæssige hensyn eller påbud i øvrigt meddelt i henhold til loven  

 eller forskrifter fastsat i medfør af loven.
 Stk. 2. I forskrifter, der fastsættes i medfør af loven, kan der  

 fastsættes straf i form af bøde eller hæfte for overtrædelse af bestemmelser  

 i forskrifterne.
 Stk. 3. For overtrædelser, der begås af aktieselskaber,  

 anpartsselskaber, andelsselskaber eller lignende, kan der pålægges selskabet  

 som sådant bødeansvar.
 § 34. Loven træder i kraft den 1. juli 1991.
 Stk. 2. Samtidig ophæves lov nr. 585 af 29. november 1978 om  

 mineralske råstoffer i Grønland.
 Stk. 3. Tilladelser og koncessioner til forundersøgelse,  

 efterforskning eller udnyttelse af mineralske råstoffer og  

 vandkraftressourcer i Grønland, som er meddelt ved lovens ikrafttræden,  

 bevarer deres gyldighed og reguleres fortsat i henhold til den hidtil  

 gældende lov.
Oprindeligt fremsat forslag Kapitel 1 Almindelige bestemmelser § 1. Ved loven tilstræbes en hensigtsmæssig udnyttelse af  

 mineralske råstoffer og vandkraftressourcer i Grønland.
 Stk. 2. Loven gælder også på kontinentalsokkelområdet ved  

 Grønland.
 § 2. Forundersøgelse, efterforskning og udnyttelse af mineralske  

 råstoffer og vandkraftressourcer i Grønland kan alene finde sted i henhold  

 til tilladelse meddelt efter reglerne i denne lov, jf. dog § 32.
 Stk. 2. Staten og Grønlands hjemmestyre kan dog udføre  

 videnskabelige og praktiske undersøgelser af generel og kortlægningsmæssig  

 karakter vedrørende mineralske råstoffer og vandkraftressourcer.
 § 3. Meddelelse af tilladelse efter § 6 til forundersøgelse og  

 tilladelse efter § 7 til efterforskning og udnyttelse af mineralske råstoffer  

 og vandkraftressourcer i Grønland, jf. §§ 11, 15 og 17, forudsætter aftale  

 herom mellem regeringen og landsstyret.
 § 4. Fællesrådet vedrørende Mineralske Råstoffer i Grønland har  

 til opgave at følge udviklingen på råstofområdet i Grønland og har fuld  

 indsigt i de sager, der behandles i råstofforvaltningen, jf. § 5. Fællesrådet  

 kan i spørgsmål, der skal afgøres efter § 3, afgive indstilling og kan i  

 øvrigt afgive udtalelser til regering og landsstyre.
Stk. 2. Fællesrådet består af en formand samt 6 til 10 andre  

 medlemmer.
Formanden udnævnes af kongen for 4 år efter fælles indstilling fra  

 regeringen og hjemmestyret.
Regeringen og hjemmestyret udpeger hver for sin  

 funktionstid halvdelen af rådets medlemmer og heraf 1 person fra hver gruppe,  

 der skal fungere som næstformænd.
 Stk. 3. Chefen for landsstyrets administration og chefen for  

 Energiministeriets departement tilknyttes fællesrådet som tilforordnede.
 Stk. 4. Råstofforvaltningen udfører sekretariatsopgaver for  

 fællesrådet og tilvejebringer sagkyndig bistand for rådet.
 Stk. 5. Fællesrådet fastsætter selv sin forretningsorden.
 § 5. Forvaltningen vedrørende ikke-levende ressourcer i Grønland  

 varetages af Råstofforvaltningen for Grønland med tilhørende institutioner  

 under energiministeren.
 Stk. 2. Råstofforvaltningens chef udnævnes af kongen efter fælles  

 indstilling fra regering og hjemmestyre.
Kapitel 2 Forundersøgelse § 6. Energiministeren kan, jf. § 3, meddele tilladelse til at  

 foretage forundersøgelser vedrørende mineralske råstoffer og  

 vandkraftressourcer for perioder af indtil 5 år ad gangen.
 Stk. 2. Meddelelse af den i stk. 1 omhandlede tilladelse udelukker  

 ikke, at lignende tilladelse kan gives til andre.
 Stk. 3. Energiministeren kan for tilladelsen fastsætte vilkår,  

 herunder om betaling af afgift.
 Stk. 4. Energiministeren kan fastsætte bestemmelser om betaling af  

 gebyr for meddelelse af tilladelser efter stk. 1.
Kapitel 3 Efterforskning og udnyttelse § 7. Energiministeren kan, jf. § 3, for et nærmere afgrænset  

 område på nærmere fastsatte vilkår meddele tilladelse med eneret (koncession)  

 til efterforskning og udnyttelse af et eller flere mineralske råstoffer eller  

 af vandkraftressourcer.
Tilladelse kan meddeles særskilt for henholdsvis  

 efterforskning og udnyttelse.
 Stk. 2. I en tilladelse til efterforskning kan der fastsættes  

 bestemmelser om gradvis indskrænkning af det område, der omfattes af  

 tilladelsen, og om de arbejdsforpligtelser, rettighedshaveren skal opfylde.
 Stk. 3. En tilladelse til udnyttelse af mineralske råstoffer og  

 vandkraftressourcer kan som hovedregel kun meddeles til aktieselskaber, der  

 har hjemsted i Grønland, som alene udfører virksomhed i medfør af tilladelser  

 i henhold til denne lov og som ikke sambeskattes med andre selskaber.  

 Rettighedshaveren skal endvidere råde over fornøden sagkundskab og økonomisk  

 baggrund for den pågældende udnyttelsesvirksomhed.
Stk. 4. En tilladelse til udnyttelse er gældende for de i kapitel  

 4, 5 og 6 nævnte perioder.
Perioden kan ikke overstige 50 år.
 Stk. 5. En tilladelse til udnyttelse ophører, når  

 udnyttelsesvirksomheden er indstillet og den i § 19 nævnte nedlukning er  

 gennemført, jf. § 20.
 Stk. 6. Energiministeren kan fastsætte bestemmelser om betaling af  

 gebyr for meddelelse af tilladelser efter stk. 1.
§ 8. Det fastsættes i en tilladelse efter § 7 i hvilket omfang,  

 rettighedshaveren skal betale afgifter til myndighederne.
Det kan herunder  

 fastsættes, at der skal betales en årlig afgift beregnet på grundlag af  

 størrelsen af området, der omfattes af tilladelsen (arealafgift). Der kan  

 ligeledes fastsættes vilkår om betaling af afgift beregnet på grundlag af de  

 udvundne råstoffer m.v. (produktionsafgift) eller vilkår om betaling af en  

 andel til myndighederne af det økonomiske udbytte af den af tilladelsen  

 omfattede virksomhed.
 Stk. 2. Det kan i en tilladelse efter § 7 fastsættes, at et af  

 staten og hjemmestyret kontrolleret selskab på nærmere angivne vilkår skal  

 have ret til at indtræde som deltager i den af tilladelsen omfattede  

 virksomhed.
 Stk. 3. I sammenhæng med fastsættelse af en rettighedshavers  

 ydelser til myndighederne efter stk. 1-2 kan der meddeles rettighedshaveren  

 fritagelse for beskatning af den af tilladelsen omfattede virksomhed.
§ 9. I en tilladelse efter § 7 kan fastsættes i hvilket omfang,  

 der ved antagelse af arbejdskraft skal beskæftiges grønlandsk arbejdskraft  

 eller dansk arbejdskraft i øvrigt.
I det omfang det er nødvendigt til  

 virksomheden, kan rettighedshaveren dog antage personale fra udlandet, når  

 tilsvarende kvalificeret arbejdskraft ikke findes eller er disponibel i  

 Grønland eller Danmark.
Stk. 2. I en tilladelse efter § 7 kan fastsættes i hvilket omfang,  

 der ved entrepriser, leverancer og tjenesteydelser skal anvendes grønlandske  

 virksomheder.
Anvendelse af andre virksomheder kan dog ske, såfremt  

 grønlandske virksomheder ikke er konkurrencedygtige i teknisk eller  

 kommerciel henseende.
 § 10. Inden udnyttelse og dertil sigtende foranstaltninger  

 iværksættes, skal en plan for virksomheden, herunder produktionens  

 tilrettelæggelse samt anlæggene hertil (udnyttelsesforanstaltninger m.m.),  

 være godkendt af energiministeren efter aftale i henhold til § 3.
Kapitel 4 Særlige bestemmelser om efterforskning og udnyttelse af kulbrinter § 11. For kulbrinter meddeles tilladelse efter § 7 til  

 efterforskning og udnyttelse for en periode på indtil 10 år, der efter aftale  

 i henhold til § 3 kan forlænges med henblik på efterforskning med indtil 2 år  

 ad gangen.
Den samlede efterforskningsperiode kan dog ikke overstige 16 år.
Stk. 2. Når de i en tilladelse efter stk. 1 fastsatte vilkår  

 herfor er opfyldt, har rettighedshaveren ret til forlængelse af tilladelsen  

 med henblik på udnyttelse.
Tilladelsen forlænges for de dele af området, der  

 omfatter kommercielt udnyttelige forekomster, som rettighedshaveren agter at  

 udnytte.
Tilladelsen forlænges for en periode på 30 år.
Energiministeren kan  

 som vilkår for forlængelsen bestemme, at der inden en nærmere fastsat,  

 rimelig frist skal indsendes ansøgning om godkendelse i henhold til § 10.
 Stk. 3. Den periode for forlængelse med henblik på udnyttelse, der  

 er fastsat i medfør af stk. 2, kan efter aftale i henhold til § 3 forlænges  

 af energiministeren.
 § 12. Forud for offentlig indkaldelse af ansøgninger om tilladelse  

 efter § 7 til efterforskning og udnyttelse af kulbrinter forelægger  

 energiministeren for Folketingets Udvalg vedrørende Grønlandslove en  

 redegørelse for, hvilke områder der agtes udbudt, og de generelle vilkår,  

 hvorunder tilladelser agtes meddelt.
 Stk. 2. Tilladelser, der ikke meddeles efter offentlig indkaldelse  

 af ansøgninger, forelægges af energiministeren for Folketingets Udvalg  

 vedrørende Grønlandslove inden meddelelsen.
§ 13. Såfremt en kulbrinteforekomst strækker sig over flere  

 rettighedshaveres område, skal rettighedshaverne samordne efterforskning og  

 eventuel udnyttelse.
Aftaler herom skal godkendes af energiministeren.
Opnås  

 der ikke i rimelig tid enighed om en samordning, kan energiministeren påbyde  

 denne og fastsætte vilkår herfor.
 Stk. 2. Strækker en forekomst sig ind på et andet lands  

 højhedsområde, kan energiministeren, såfremt aftale om en samordning af  

 efterforskning og udnyttelse indgås med vedkommende land, påbyde, at  

 rettighedshaveren til den grønlandske del af forekomsten deltager i en sådan  

 samordning, og fastsætte vilkår herfor.
§ 14. Hvor to eller flere kulbrinteforekomster ud fra  

 ressourcemæssige, økonomiske eller samfundsmæssige hensyn bør udnyttes  

 sammen, kan energiministeren efter forhandling med rettighedshaverne udstede  

 påbud herom.
Det kan herunder påbydes en rettighedshaver mod betaling at  

 stille behandlings- og transportanlæg til rådighed for en sådan samordning.
I  

 mangel af enighed mellem rettighedshaverne om betalingen fastsættes den af  

 energiministeren.
Kapitel 5 Særlige bestemmelser om efterforskning og udnyttelse af andre  

 mineralske råstoffer end kulbrinter § 15. For andre mineralske råstoffer end kulbrinter meddeles  

 tilladelse efter § 7 til efterforskning for en periode på indtil 10 år, der  

 efter aftale i henhold til § 3 kan forlænges med henblik på efterforskning  

 med indtil 2 år ad gangen.
Den samlede efterforskningsperiode kan dog ikke  

 overstige 16 år.
Stk. 2. En rettighedshaver, som under en tilladelse efter stk. 1  

 har påvist og afgrænset kommercielt udnyttelige forekomster, som denne agter  

 at udnytte, og som i øvrigt har opfyldt de i tilladelsen efter stk. 1 anførte  

 vilkår, har ret til at få meddelt en tilladelse efter § 7 til udnyttelse.  

 Tilladelsen kan meddeles til et af rettighedshaveren udpeget selskab, jf.  

 herved § 7, stk. 3. Tilladelsen meddeles for de dele af området, der omfatter  

 kommercielt udnyttelige forekomster, som rettighedshaveren agter at udnytte.  

 Tilladelsen meddeles for en periode på 30 år.
Energiministeren kan som vilkår  

 for meddelelsen bestemme, at der inden en nærmere fastsat, rimelig frist skal  

 indsendes ansøgning om godkendelse i henhold til § 10.
 Stk. 3. Den i stk. 2 angivne periode for udnyttelse kan efter  

 aftale i henhold til § 3 forlænges af energiministeren.
 § 16. I en tilladelse efter § 7 til udnyttelse af andre mineralske  

 råstoffer end kulbrinter kan kun fastsættes vilkår efter § 8, stk. 1-2,  

 såfremt dette er angivet i tilladelsen til efterforskning, eller såfremt § 8,  

 stk. 3 eller tilsvarende lempelsesregel i grønlandsk skattelovgivning bringes  

 i anvendelse.
Kapitel 6 Særlige bestemmelser om vandkraftressourcer § 17. For vandkraftressourcer meddeles tilladelse efter § 7 til  

 undersøgelse (efterforskning) og udnyttelse for en periode på indtil 10 år,  

 der efter aftale i henhold til § 3 kan forlænges med henblik på undersøgelse  

 med indtil 2 år ad gangen.
Den samlede undersøgelsesperiode kan dog ikke  

 overstige 16 år.
Stk. 2. Når de i en tilladelse efter stk. 1 fastsatte vilkår  

 herfor er opfyldt, har rettighedshaveren ret til forlængelse af tilladelsen  

 med henblik på udnyttelse.
Tilladelsen forlænges for de dele af området, hvor  

 rettighedshaveren agter at udnytte vandkraftpotentialerne.
Tilladelsen  

 forlænges for en periode på 50 år.
Energiministeren kan som vilkår for  

 forlængelsen bestemme, at der inden en nærmere fastsat, rimelig frist skal  

 indsendes ansøgning om godkendelse i henhold til § 10.
 Stk. 3. Vandkraftudnyttelse til energiforsyning af grønlandske  

 byer og bygder samt undersøgelser med henblik herpå kræver dog ikke aftale i  

 henhold til § 3, men kan besluttes alene af Grønlands hjemmestyre.
 Stk. 4. Offentlige indtægter fra vandkraftudnyttelse til  

 energiforsyning af grønlandske byer og bygder indgår ikke i  

 indtægtsfordelingen i henhold til § 22.
Kapitel 7 Ophør af forundersøgelse, efterforskning og udnyttelse § 18. I tilladelser efter denne lov fastsættes nærmere  

 bestemmelser om rettighedshaverens forpligtelser til ved virksomhedens ophør  

 at fjerne anlæg m.m., der er etableret af rettighedshaveren, samt i øvrigt at  

 foretage oprydning o.l. i de berørte områder, jf. vedrørende udnyttelse  

 tillige § 19.
 Stk. 2. Energiministeren kan ved godkendelser efter §§ 19 og 25  

 fastsætte vilkår til sikring af opfyldelsen af rettighedshaverens  

 forpligtelser efter stk. 1, herunder sikkerhedsstillelse.
 Stk. 3. Såfremt rettighedshaveren ikke efterkommer påbud om  

 gennemførelse af de i stk. 1 nævnte foranstaltninger, kan energiministeren  

 gennemføre disse for rettighedshaverens regning og risiko.
 § 19. I forbindelse med ansøgning om godkendelse af  

 udnyttelsesforanstaltninger m.m. efter § 10 skal rettighedshaveren fremsende  

 en plan for, hvorledes der ved virksomhedens ophør skal forholdes med anlæg  

 m.m., der er etableret af rettighedshaveren, samt hvorledes de berørte  

 områder efterlades (nedlukningsplan), jf. § 18. Såfremt der planlægges  

 efterladt anlæg m.m. i området, som af miljø- eller sikkerhedsmæssige grunde  

 kræver vedligeholdelse efter nedlukningen, skal nedlukningsplanen indeholde  

 planer for denne vedligeholdelse.
 Stk. 2. Nedlukningsplanen skal angive, hvorledes det økonomisk  

 sikres, at planen kan gennemføres.
 Stk. 3. Nedlukningsplanen skal være godkendt af energiministeren,  

 inden udnyttelse og dertil sigtende foranstaltninger iværksættes, jf. § 10.  

 Ved godkendelsen kan fastsættes vilkår om varetagelse af miljømæssige hensyn  

 efter virksomhedens ophør, herunder monitering i en periode efter  

 nedlukningen.
Stk. 4. Nedlukningsplanen skal regelmæssigt ajourføres.
Planen  

 skal endvidere ajourføres ved væsentlige ændringer af  

 udnyttelsesvirksomheden. Ændringer af nedlukningsplanen skal godkendes af  

 energiministeren.
 § 20. Indstilling af udnyttelsesvirksomhed for en periode med  

 henblik på senere genoptagelse af virksomheden kræver godkendelse af  

 energiministeren med henblik på sikring af, at anlæg m.m. vedligeholdes, mens  

 udnyttelsesvirksomheden er indstillet, samt af at den i § 19 nævnte  

 nedlukningsplan senere kan gennemføres, såfremt virksomheden ikke genoptages.  

 Godkendelse kan meddeles for indtil 2 år ad gangen.
 Stk. 2. Såfremt en sådan midlertidig indstilling har varet 6 år,  

 eller såfremt vilkårene for denne ikke overholdes, kan energiministeren  

 påbyde rettighedshaveren at iværksætte den i § 19 nævnte nedlukningsplan.
Kapitel 8 Videnskabelige undersøgelser § 21. Meddelelse af tilladelse til geologiske, geofysiske,  

 glaciologiske eller hydrologiske undersøgelser af videnskabelig karakter af  

 betydning for den i § 2 nævnte virksomhed kræver energiministerens  

 tilslutning.
Kapitel 9 Det offentliges indtægter § 22. Offentlige indtægter fra rettighedshaveres virksomhed  

 vedrørende ikke-levende ressourcer i Grønland fordeles mellem staten og  

 hjemmestyret som angivet i stk. 2-4.
 Stk. 2. De i stk. 3 angivne indtægter fordeles mellem staten og  

 hjemmestyret med 50 pct. til hver af parterne, jf. dog stk. 4.
 Stk. 3. Den i stk. 2 angivne indtægtsfordeling omfatter følgende  

 indtægter:
 1) Indtægter i henhold til konkrete tilladelser, dog bortset fra afgifter  

 m.v., som betales til dækning af udgifter i råstofforvaltningens regi.
 2) Indtægter ved enhver beskatning i Danmark og Grønland af  

 rettighedshavere, for så vidt angår den del af virksomheden, som vedrører  

 ikke-levende ressourcer i Grønland.
 3) Indtægter vedrørende statens og hjemmestyrets fælles deltagelse i  

 virksomhed på råstofområdet.
 4) Provenuet af udbytteskat m.v. i Danmark og Grønland vedrørende  

 aktionærer i selskaber, som er rettighedshavere, eller i selskaber, som fuldt  

 ud ejer sådanne selskaber direkte eller indirekte.
 Stk. 4. Fordelingen af indtægter ud over 500 mio. kr. pr. år  

 fastsættes ved lov efter forhandling mellem regeringen og hjemmestyret.
Kapitel 10 Myndighedsbehandling § 23. Virksomhed omfattet af tilladelser efter §§ 6 og 7 skal  

 udføres i overensstemmelse med under tilsvarende forhold anerkendt, god  

 international praksis på området.
Virksomheden skal udføres miljø- og  

 sikkerhedsmæssigt forsvarligt, på en hensigtsmæssig måde og således at  

 udnyttelse foregår ressourcemæssigt forsvarligt.
 § 24. Energiministeren kan, med respekt af lovgivning hvorved  

 kompetence er henlagt til andre myndigheder, fastsætte nærmere forskrifter  

 for udførelse af virksomhed omfattet af tilladelser efter §§ 6 og 7 i og uden  

 for det af tilladelsen omfattede område, jf. § 5, stk. 1, herunder  

 forskrifter vedrørende tekniske, sikkerhedsmæssige, miljømæssige og  

 ressourcemæssige forhold.
§ 25. Virksomhed omfattet af tilladelser efter §§ 6 og 7, herunder  

 etablering af bygninger, anlæg og installationer i og uden for det af  

 tilladelsen omfattede område samt foranstaltninger i forbindelse med  

 midlertidig indstilling af udnyttelsesvirksomhed, skal inden iværksættelse  

 godkendes af energiministeren i overensstemmelse med de i tilladelsen  

 fastsatte vilkår.
Tilsvarende gælder foranstaltninger til opfyldelse af de i  

 § 18, stk. 1 nævnte forpligtelser.
Stk. 2. Energiministeren fører tilsyn med rettighedshaveres  

 virksomhed omfattet af denne lov.
Energiministeren kan meddele påbud om  

 overholdelse af loven og forskrifter udstedt i medfør heraf.  

 Tilsynsmyndighedens medarbejdere har til enhver tid uden retskendelse mod  

 behørig legitimation, i det omfang det er påkrævet for, at de kan varetage  

 deres hverv, adgang til alle dele af virksomheden.
Stk. 3. Rettighedshavere skal meddele alle oplysninger, som er  

 fornødne for myndighedsbehandlingen af deres virksomhed omfattet af denne  

 lov.
Energiministeren kan til gennemførelse af myndighedsbehandlingen pålægge  

 en rettighedshaver at indsende de fornødne oplysninger.
Stk. 4. Rettighedshavere skal regelmæssigt fremsende rapportering  

 om den udførte virksomhed og dennes resultater.
Vilkår om rapportering samt  

 om fortrolighed i forbindelse hermed fastsættes i tilladelserne.
 Stk. 5. I tilladelser efter denne lov kan fastsættes vilkår om  

 rettighedshaverens betaling af udgifter i forbindelse med  

 myndighedsbehandling efter denne paragraf samt §§ 10, 19 og 20.  

 Energiministeren kan fastsætte nærmere regler herom.
 § 26. Myndighedsbehandling, herunder godkendelser, i henhold til  

 denne lov fritager ikke rettighedshaver fra at indhente godkendelser eller  

 tilladelser, der er fornødne efter anden lovgivning.
Kapitel 11 Andre bestemmelser § 27. Direkte eller indirekte overdragelse af en tilladelse  

 forudsætter energiministerens godkendelse efter aftale i henhold til § 3.
 Stk. 2. En tilladelse er undtaget fra retsforfølgning.
 § 28. I tilladelser efter denne lov fastsættes under hvilke  

 omstændigheder tilladelsen fortabes eller kan tilbagekaldes af  

 energiministeren.
 § 29. Det kan i en tilladelse fastsættes, at tvist mellem  

 energiministeren og rettighedshaveren om, hvorvidt de i en tilladelse  

 fastsatte vilkår er opfyldt, skal indbringes for en voldgiftsret, hvis  

 afgørelse er endelig.
 § 30. Det skal i en tilladelse fastsættes, i hvilket omfang  

 rettighedshaverens forpligtelser består efter tilladelsens ophør.
 § 31. Rettighedshaver er erstatningsansvarlig for skader, der  

 forvoldes ved den af en tilladelse omfattede virksomhed, efter lovgivningen  

 og dansk rets almindelige erstatningsregler.
Stk. 2. Det kan i en tilladelse under hensyn til virksomhedens art  

 fastsættes, at rettighedshaveren skal være undergivet et videregående  

 erstatningsansvar.
Det kan herunder fastsættes, at rettighedshaveren skal  

 erstatte skader, der forvoldes ved virksomheden, selv om skaden er hændelig,  

 idet erstatningen dog kan nedsættes eller bortfalde, hvis skadelidte ved  

 forsæt eller grov uagtsomhed har medvirket til skaden.
 Stk. 3. Det kan i en tilladelse fastsættes, at rettighedshavers  

 erstatningsansvar skal være omfattet af en forsikring eller anden form for  

 sikkerhedsstillelse.
 § 32. Den i Grønland fastboende befolkning kan som hidtil foretage  

 indsamling og brydning af mineralske råstoffer, uden at der dertil kræves  

 tilladelse efter denne lov.
 Stk. 2. Den ved stk. 1 opretholdte adgang til indsamling og  

 brydning af mineralske råstoffer kan dog alene udøves med respekt af  

 tilladelse med eneret til udnyttelse af råstoffer, der måtte være meddelt  

 andre efter denne lov.
 Stk. 3. Kommunalbestyrelsen kan inden for kommunens område  

 fastsætte nærmere regler for udøvelsen af adgangen efter stk. 1 til  

 indsamling og brydning af mineralske råstoffer.
 Stk. 4. Bestemmelserne i stk. 1-3 gælder tilsvarende udnyttelse af  

 vandkraftressourcer.
§ 33. Med bøde eller hæfte straffes den 1) der udfører virksomhed som nævnt i § 2, stk. 1 uden tilladelse i  

 henhold til denne lov, 2) som overtræder § 25, stk. 1,3 eller 4, eller 3) som tilsidesætter vilkår meddelt til varetagelse af miljø- eller  

 sikkerhedsmæssige hensyn eller påbud i øvrigt meddelt i henhold til loven  

 eller forskrifter fastsat i medfør af loven.
 Stk. 2. I forskrifter, der fastsættes i medfør af loven, kan der  

 fastsættes straf i form af bøde eller hæfte for overtrædelse af bestemmelser  

 i forskrifterne.
 Stk. 3. For overtrædelser, der begås af aktieselskaber,  

 anpartsselskaber, andelsselskaber eller lignende, kan der pålægges selskabet  

 som sådant bødeansvar.
 § 34. Loven træder i kraft den 1. juli 1991.
 Stk. 2. Samtidig ophæves lov nr. 585 af 29. november 1978 om  

 mineralske råstoffer i Grønland.
 Stk. 3. Tilladelser og koncessioner til forundersøgelse,  

 efterforskning eller udnyttelse af mineralske råstoffer og  

 vandkraftressourcer i Grønland, som er meddelt ved lovens ikrafttræden,  

 bevarer deres gyldighed og reguleres fortsat i henhold til den hidtil  

 gældende lov.
Bemærkninger til lovforslaget Almindelige bemærkninger 1. Lov om mineralske råstoffer m.v. i Grønland (råstofloven,  

 energiministeriets lovbekendtgørelse nr. 88 af 8. februar 1989) indeholder i  

 hovedsagen 2 grupper af bestemmelser:
a.
Den ene gruppe af bestemmelser uddyber indholdet af den råstofordning  

 for Grønland, hvis hovedprincipper fastlagdes i lov af 29. november 1978 om  

 Grønlands hjemmestyre.
I den nugældende råstoflov for Grønland findes disse  

 bestemmelser i kapitlerne 1 og 5, der vedrører følgende grundelementer i  

 råstofordningen:
 - En fælles beslutningskompetence (gensidig vetoret) for staten og  

 hjemmestyret vedrørende de væsentlige dispositioner med hensyn til  

 ikke-levende ressourcer i Grønland.
 - Fordeling mellem staten og hjemmestyret af offentlige indtægter fra  

 virksomhed vedrørende ikke-levende ressourcer i Grønland.
 - Et paritetisk sammensat dansk/grønlandsk Fællesråd vedrørende Mineralske  

 Råstoffer i Grønland.
 - Forvaltningen af råstofområdet, der varetages af Råstofforvaltningen for  

 Grønland med tilhørende institutioner under energiministeren.
Efter forhandling mellem Grønlands landsstyre og energiministeren ændredes  

 denne gruppe af bestemmelser på en række punkter ved lov nr. 844 af 21.  

 december 1988. Ved denne lov indførtes således en ændret fordeling mellem  

 staten og hjemmestyret af offentlige indtægter fra virksomhed vedrørende  

 ikke-levende ressourcer i Grønland, bestemmelser om anvendelse af  

 råstoflovens koncessionssystem også med hensyn til vandkraftressourcer samt  

 bestemmelser, hvorved hjemmestyrets indseende og indflydelse vedrørende  

 forvaltningen af råstofområdet blev udbygget.
Det fastsattes samtidig i en  

 supplerende aftale mellem Grønlands landsstyre og energiministeren, at hver  

 af parterne efter 1. januar 1995 kan kræve, at der med udgangspunkt i  

 indvundne erfaringer og eventuelt ændrede forudsætninger optages drøftelser  

 af, hvorvidt der er grundlag for en justering af råstofordningen.
I nærværende lovforslag indgår således ingen realitetsændringer af  

 råstoflovens bestemmelser vedrørende råstofordningen.
I enkelte bestemmelser  

 i denne gruppe, der i lovforslaget findes i kapitlerne 1 og 9, foreslås dog  

 ændringer af redaktionel og terminologisk karakter, jf. bemærkningerne til de  

 enkelte bestemmelser.
b.
Den anden gruppe af bestemmelser i den nugældende råstoflov for  

 Grønland vedrører de former for virksomhed, d.v.s. forundersøgelse,  

 efterforskning og udnyttelse af mineralske råstoffer m.v., der kan gives  

 adgang til i henhold til loven samt de typer af rettigheder  

 (forundersøgelsestilladelser samt henholdsvis efterforsknings- og  

 udnyttelseskoncessioner), der kan meddeles i henhold til loven.
Størstedelen  

 af bestemmelserne i denne gruppe og således også hovedstrukturen i lovens  

 koncessionssystem har i hovedsagen bestået uden ændringer siden den første  

 lov om mineralske råstoffer i Grønland af 12. maj 1965.
 Nærværende lovforslag indebærer gennemgribende ændringer af denne gruppe  

 af bestemmelser i den gældende råstoflov med det formål at tilvejebringe et  

 tidssvarende lovgrundlag samt mulighed for gennemførelse af en ændret  

 strategi for nyttiggørelsen af mineralske råstoffer i Grønland, jf. pkt. 4-8  

 nedenfor.
 2. Loven om mineralske råstoffer i Grønland fra 1965 med de ændringer, der  

 fandt sted i henholdsvis 1969, 1978 og 1988, har i den forløbne periode været  

 grundlag for råstofaktiviteter af vidt forskellig omfang og karakter.
Med hensyn til hårde mineraler har det mest markante projekt været  

 minevirksomheden i Maarmorilik.
Der meddeltes en efterforskningskoncession i  

 1965 og en udnyttelseskoncession til Greenex A/S i 1971. Produktionen af  

 zink, bly og sølv indledtes i 1972 og fortsatte indtil 1990. Virksomheden  

 aktualiserede en række problemstillinger dels vedrørende indpasningen af  

 aktiviteter af denne art i det grønlandske samfund, dels af miljømæssig art.  

 Virksomhedens udvikling kom imidlertid med tiden til at indebære  

 betydningsfulde fordele for Grønland af navnlig beskæftigelsesmæssig og  

 økonomisk art.
Ligeledes med hensyn til hårde mineraler har i samme periode været meddelt  

 et meget stort antal forundersøgelsestilladelser og  

 efterforskningskoncessioner.
Der er på denne basis tilvejebragt en betydelig  

 mængde viden og data om geologiske og andre forhold af relevans for eventuel  

 råstofudnyttelse, men foreløbig uden at yderligere minedrift er iværksat.
Et  

 antal forundersøgelsestilladelser (7) og efterforskningskoncessioner (21) er  

 i kraft eller under meddelelse pr. 1. april 1991 og danner basis for fortsat  

 aktivitet.
Vedrørende kulbrinter har råstofloven i en tidlig fase været grundlag for  

 omfattende efterforskningsvirksomhed på kontinentalsoklen ud for Vestgrønland  

 i 1970'erne.
Efter forberedende undersøgelser fra 1969 meddeltes i 1975 13  

 kombinerede efterforsknings- og udnyttelseskoncessioner til 6 grupper  

 bestående af 23 selskaber, som i de følgende år gennemførte yderligere  

 seismiske undersøgelser samt 5 efterforskningsboringer, dog uden at der  

 gjordes fund, hvorefter efterforskningen indstilledes ved udgangen af 1978.
Senere meddeltes i 1984 en olieefterforsknings- og udnyttelseskoncession  

 for et område i Jameson Land i Østgrønland.
En massiv efterforskningsindsats,  

 hovedsagelig bestående af seismiske undersøgelser, foretoges for ca. 750  

 mill. kr. op til 1990, hvor efterforskningen ophørte.
Efterforskningen søges  

 nu videreført i andet regi, jf. nedenfor.
I 1991 planlægges første feltsæson for et olieprospekteringsprojekt  

 omfattende regionale seismiske undersøgelser i Grønlands nordøst og  

 nordvestlige sokkelområder (KANUMAS-projektet) inden for en budgetramme på  

 ca. 130 mill. kr.
Projektet udføres i henhold til en  

 forundersøgelsestilladelse, som i 1989 blev meddelt til selskaberne BP,  

 Exxon, Japan National Oil Corporation, Shell, Statoil, Texaco samt statens og  

 hjemmestyrets fælles råstofselskab Nunaoil A/S (operatør).
Med hensyn til vandkraftressourcer meddeltes i november 1990  

 udnyttelseskoncession til et vandkraftprojekt i Grønlands hjemmestyres regi  

 med en investering på op imod 1 mia. kr. i Buksefjorden ved Nuuk.
Projektet  

 gennemføres med henblik på energiforsyning af Nuuk.
 3. Rammerne for varetagelsen af det offentliges administrative og faglige  

 opgaver på dette område har ændret sig betydeligt i perioden fra 1965 og mest  

 markant ved indførelsen af Grønlands hjemmestyre og dermed den grønlandske  

 råstofordning i 1979.
 Som anført træffes alle beslutninger vedrørende de væsentlige  

 dispositioner af regeringen ved energiministeren og Grønlands landsstyre i  

 fællesskab og i alt væsentligt på grundlag af drøftelser og indstillinger fra  

 det paritetisk sammensatte dansk/grønlandske Fællesråd vedrørende Mineralske  

 Råstoffer i Grønland.
Forvaltningen varetages af Råstofforvaltningen for Grønland med tilhørende  

 institutioner, d.v.s.
Grønlands Geologiske Undersøgelse (GGU) og Grønlands  

 Miljøundersøgelser (GM). Forvaltningen er placeret som en særskilt del af  

 Energiministeriets departement.
Råstofforvaltningen varetager ligeledes  

 opgaverne som sekretariat for fællesrådet.
 Råstofforvaltningens opgaver er bl.a. i forhold til ansøgere og  

 rettighedshavere at repræsentere den koncessionsgivende myndighed samt at  

 forestå udformning af oplæg til råstofpolitikker og -strategier,  

 forhandlinger med olie- og mineselskaber af koncessionsvilkår m.m. samt  

 udformning af indstilling i konkrete koncessionssager.
 Hertil kommer opgaver vedrørende myndighedsbehandling af råstofaktiviteter  

 med hensyn til miljømæssige, sikkerhedsmæssige, tekniske og ressourcemæssige  

 forhold m.m., opgaver vedrørende indtægtsfordelingen mellem hjemmestyret og  

 staten, samt informationsvirksomhed over for offentligheden og over for olie  

 og mineindustrien.
Myndighedsbehandlingen i råstofforvaltningens regi omfatter  

 godkendelsesprocedurer, tilsyn, monitering og rapportering samt i nogle  

 tilfælde baggrundsundersøgelser.
I myndighedsbehandlingen indgår udover  

 råstofforvaltningen og de direkte tilknyttede institutioner GGU og GM tillige  

 bistand i teknisk, miljø- og sikkerhedsmæssig henseende fra Grønlands  

 Forundersøgelser (GFU), som er en virksomhed under Grønlands hjemmestyre.
I  

 GFU's bistand indgår ydelser fra andre virksomheder under Grønlands  

 hjemmestyre såsom Grønlands Energiforsyning, Grønlands Hjemmestyres  

 Byggevæsen og Grønlands Televæsen.
Der er også mellem råstofforvaltningen og  

 Grønlands Landsmuseum indgået aftale om bistand vedrørende arkæologiske  

 forhold og fortidsminder i forbindelse med råstofprojekter.
På tilsvarende måde er det, i det omfang behov herfor opstår, hensigten at  

 søge indgået aftaler med andre myndigheder eller organisationer om bistand på  

 områder, hvor der ikke i råstofforvaltningens regi er tilstrækkelig  

 ekspertise, og hvor en sådan ikke søges opbygget.
Som eksempel herpå kan  

 nævnes, at der ved regulering af råstofaktiviteter til havs kan blive behov  

 for at indgå aftale med Søfartsstyrelsen om bistand på områder, hvor  

 Søfartsstyrelsen har ekspertise.
 Myndighedsbehandlingen i råstofforvaltningens regi omfatter dels  

 overordnede principgodkendelser af samlede, konkrete planer for  

 udnyttelsesvirksomhed m.v., dels detailgodkendelser af de enkelte  

 aktiviteters nærmere udførelse.
Råstofforvaltningens myndighedsbehandling foretages som en samlet,  

 integreret myndighedsbehandling, hvori især miljømæssige, tekniske,  

 sikkerhedsmæssige og ressourcemæssige hensyn indgår i en helhed.
I  

 myndighedsbehandlingen indgår tilsyn med aktiviteterne dels gennem  

 tilsynsbesøg på stedet, dels gennem den rapportering, som modtages løbende.
 I tilknytning til myndighedsbehandlingen udføres der i nogle tilfælde  

 baggrundsundersøgelser eller andre former for undersøgelser i  

 råstofforvaltningens regi med henblik på at tilvejebringe et grundlag for  

 myndighedsbehandlingen.
Endvidere udføres der i råstofforvaltningens regi i konkrete tilfælde en  

 løbende monitering af forhold af miljømæssig betydning under  

 råstofaktiviteternes udførelse og efter disses afslutning.
Sådan monitering  

 fastsættes i råstofforvaltningens godkendelser under hensyntagen til  

 karakteren og omfanget af de råstofaktiviteter, som godkendes.
Udgifterne til  

 sådan monitering refunderes af den pågældende rettighedshaver.
Ved monitering  

 forstås eksempelvis regelmæssige undersøgelser af råstofaktiviteters  

 indvirkning på dyrebestande eller påvirkning af forskellige dele af miljøet  

 gennem frigivelse af tungmetaller eller andre miljøfarlige stoffer, f.eks.  

 fra tailingsdeponier og andre deponier i forbindelse med minevirksomhed.  

 Myndighedsbehandlingen i råstofforvaltningens regi er baseret dels på  

 bestemmelserne i lov om mineralske råstoffer m.v. i Grønland, dels på  

 bestemmelser i følgende andre love:
- lov for Grønland om arealanvendelse, byudvikling og bebyggelse; - lov for Grønland om miljøforhold m.v.; - lov for Grønland om el, vand og varme, brandvæsen, havne, veje,  

 telekommunikation m.v.; - lov for Grønland om forsyning, trafik, postbesørgelse m.v.
 Specielt i det omfang opgaverne i forhold til koncessionsforhold omfatter  

 spørgsmål vedrørende offentlig deltagelse i virksomheden etableres en række  

 samarbejdsrelationer mellem forvaltningen og det i 1985 stiftede  

 råstofselskab Nunaoil A/S, der ejes ligeligt af staten og Grønlands  

 hjemmestyre, og som bl.a. har til opgave at varetage statens og hjemmestyrets  

 fælles offentlige deltagelse i råstofaktiviteter i Grønland.
Råstofforvaltningens arbejdsopgaver omfatter også regnskabsmæssige og  

 økonomiske spørgsmål i relation til rettighedshaveres virksomhed, bl.a. i  

 forbindelse med indtægtsfordelingen mellem staten og hjemmestyret.
I dette  

 arbejde vil indgå drøftelser med Grønlands hjemmestyres skattedirektorat og  

 eventuelt danske skattemyndigheder om skattemæssige spørgsmål, bl.a. i  

 forbindelse med hensættelser til sikring af den i lovforslagets § 19 nævnte  

 nedlukningsplan for udnyttelsesvirksomhed og beskatning af  

 udnyttelsesvirksomhed i øvrigt samt vedrørende afgrænsning af virksomhed, som  

 kan gennemføres inden for rammerne af lovforslagets § 32, d.v.s. uden  

 tilladelse efter denne lov.
 4. Råstofsektoren har således i de senere år dels været et betydningsfuldt  

 element i det grønlandske erhvervsliv, dels givet et ikke uvæsentligt bidrag  

 til den grønlandske samfundsøkonomi.
Lukningen af minevirksomheden i Maarmorilik og indstillingen af  

 olieefterforskningen i Jameson Land indebar imidlertid et omsving i denne  

 udvikling.
Samtidig indvarslede udsigterne for det øvrige erhvervsliv i  

 Grønland en række vanskeligheder for den grønlandske økonomi i de kommende  

 år.
På denne baggrund blev der i april 1990, efter aftale mellem formanden for  

 Grønlands landsstyre og energiministeren, nedsat en arbejdsgruppe med den  

 opgave at udforme oplæg til en ny strategi for nyttiggørelsen af mineralske  

 råstoffer i Grønland.
Arbejdsgruppen havde deltagelse fra Grønlands  

 hjemmestyre, Råstofforvaltningen for Grønland med tilhørende institutioner  

 samt Nunaoil A/S.
 5. Arbejdsgruppens rapport forelå i maj 1990 og skitserede i en række  

 forslag en ny strategi for udnyttelsen af mineralske råstoffer i Grønland med  

 det hovedsigte at fremme en udvikling på råstofområdet med henblik på, at  

 råstofsektoren kan blive en betydende erhvervssektor på linie med andre  

 erhverv i Grønland.
 Blandt hovedelementerne i den foreslåede nye strategi kan nævnes:
a.
Indførelse af væsentligt ændrede koncessionsvilkår, især for udnyttelse  

 af hårde mineraler, med henblik på at kunne tilbyde vilkår, som er  

 konkurrencedygtige i forhold til vilkårene i andre lande.
b.
Iværksættelse af olieefterforskning på land- og sokkelområder i  

 Grønland, herunder på sokkelområder i Vestgrønland gennem udbudsrunder i  

 1990'erne.
c.
Gennemførelse af ændringer i først og fremmest den grønlandske  

 skattelovgivning med henblik på også i denne henseende at tilvejebringe  

 konkurrencedygtige arbejdsbetingelser for den internationale mine- og  

 olieindustri.
d.
Udarbejdelse af omfattende informationsmateriale om Grønland af både  

 generel og specifik karakter rettet mod den internationale mine- og  

 olieindustri.
e.
Udarbejdelse af løbende informationsmateriale rettet mod befolkningen i  

 Grønland om udviklingen på råstofområdet.
f.
Forenklinger og justeringer af råstofforvaltningens regulering af  

 råstofaktiviteter, bl.a. i miljø- og sikkerhedsmæssig henseende.
g.
Anvendelse af en mere aktiv og opsøgende indsats fra det offentliges  

 side over for mine- og olieindustrien med henblik på at fremme internationale  

 investeringer i råstofaktiviteter i Grønland.
h.
Fastlæggelse af de fremtidige opgaver for hjemmestyrets og statens  

 fælles råstofselskab Nunaoil A/S.
6. Den beskrevne strategi foreslås gennemført i 1990-91 efter en i  

 rapporten skitseret tidsplan.
Sigtet hermed er allerede inden for de nærmeste  

 år at søge opnået en væsentlig øget efterforskning af hårde mineraler samt at  

 få igangsat en flerstrenget udvikling på kulbrinteområdet, som kan være  

 grundlaget for de følgende års olieaktiviteter i Grønland.
En sådan udvikling forudsætter, at der både på kortere og længere sigt kan  

 tiltrækkes international, risikovillig kapital og teknologi til investeringer  

 i råstofvirksomhed i Grønland, hvilket vil være betinget af, at der tilbydes  

 vilkår, der er konkurrencedygtige i forhold til de vilkår, andre lande  

 tilbyder.
Man må i denne sammenhæng være opmærksom på, at der i en række  

 andre lande - bl.a. i den tredie verden og for tiden også i Sovjetunionen og  

 Østeuropa - foregår tilsvarende bestræbelser på at igangsætte en sådan  

 udvikling.
 7. Strategirapporten har - suppleret med yderligere materiale - dannet  

 grundlag for drøftelser i det dansk/grønlandske Fællesråd vedrørende  

 Mineralske Råstoffer i Grønland i juni, august, oktober og november 1990.  

 Rapportens anbefalinger har endvidere været forelagt Grønlands Landsting på  

 dettes efterårssamling i oktober 1990.
Fællesrådet afgav herefter i november 1990 en række indstillinger om  

 iværksættelse af konkrete tiltag til gennemførelse af den nye strategi på  

 råstofområdet til Grønlands landsstyre og til energiministeren.
Landsstyret  

 og energiministeren tiltrådte fællesrådets indstillinger i december 1990 og  

 januar 1991.
 8. Et centralt punkt i fællesrådets indstillinger er anbefaling af, at der  

 udarbejdes forslag til ændringer af lov om mineralske råstoffer m.v. i  

 Grønland.
 Behovet for lovændringer knytter sig især til indstillingerne om at skabe  

 grundlag for væsentligt ændrede koncessionsvilkår vedrørende andre mineralske  

 råstoffer end kulbrinter (hårde mineraler).
I indstillingerne foreslås således for hårde mineraler etablering af en  

 ret for et efterforskende selskab til at få meddelt tilladelse til udnyttelse  

 af konstaterede forekomster, som det agter at udnytte.
En sådan ret indgår  

 ikke i den nugældende lov.
 Endvidere foreslås etablering af et ændret koncessionssystem for hårde  

 mineraler med faste udnyttelsesvilkår, således at specielt de økonomiske  

 vilkår for eventuel udnyttelse er kendte fra efterforskningens begyndelse.
 Der henvises i øvrigt til bemærkningerne til bestemmelserne i kapitel 5.
 9. Etablering af en ret for et efterforskende selskab til at blive meddelt  

 en udnyttelsestilladelse vedrørende hårde mineraler som beskrevet ovenfor vil  

 indebære en vis begrænsning af de tilfælde, hvor råstofordningens gensidige  

 vetoret for henholdsvis landsstyret og energiministeren kan gøres gældende.
Den fælles beslutningskompetence og dermed vetoretten omfatter dels  

 fastlæggelsen af de overordnede målsætninger, strategier og principper, som  

 tilsammen udgør en råstofpolitik, dels en række konkrete dispositioner af  

 væsentlig karakter.
Disse har typisk været meddelelse af  

 forundersøgelsestilladelser (§ 6), efterforskningstilladelser (§ 7) og  

 udnyttelsestilladelser (§ 7) samt godkendelse af samlede, konkrete planer for  

 udnyttelsesvirksomhed (§ 10).
Ved den nævnte etablering af en ret for et efterforskende selskab til at  

 blive meddelt en udnyttelsestilladelse vedrørende hårde mineraler vil  

 meddelelse af en sådan udnyttelsestilladelse blive en konsekvens - udløst af  

 at de forudsatte vilkår opfyldes - af den tidligere meddelelse af en  

 efterforskningstilladelse.
Der vil således ikke være mulighed for at anvende  

 vetoretten i de tilfælde, hvor et efterforskende selskab opfylder vilkårene  

 for og således har ret til at få en udnyttelsestilladelse, jf. også  

 bemærkninger til § 15. Med hensyn til vetorettens anvendelse i forbindelse  

 med godkendelser af samlede, konkrete planer for udnyttelsesvirksomhed  

 henvises til bemærkningerne til § 10.
 10. Til disse behov for lovændringer må lægges behovet for i en række  

 andre henseender at gøre den gældende lovs bestemmelser om  

 koncessionssystemet, der som nævnt i vidt omfang er udformet i 1965,  

 tidssvarende og egnede til at danne grundlag for det aktivitetsmønster, der  

 tilstræbes med den nye strategi.
 I den foreslåede modernisering og tilpasning af lovgrundlaget indgår  

 bl.a., at der - udover fællesbestemmelserne i kapitel 2 og 3 - opstilles  

 særskilte rammer for meddelelse af tilladelser til henholdsvis kulbrinter  

 (olie/gas, kap. 4), andre mineralske råstoffer end kulbrinter (hårde  

 mineraler, kap. 5) samt vandkraftressourcer (kap. 6). I samme kategori af  

 ændringsforslag kan nævnes et særskilt kapitel 7 om regulering af forholdene  

 - ikke mindst i miljø- og sikkerhedsmæssig henseende - ved ophør af  

 efterforsknings- og udnyttelsesvirksomhed samt et særskilt kapitel 10 om  

 myndighedsbehandlingen i råstofforvaltningens regi af rettighedshaveres  

 virksomhed.
 11. Herudover kan nævnes, at lovforslaget rummer nye bestemmelser  

 vedrørende rettighedshaveres erstatningsansvar (§ 30) samt en  

 sanktionsbestemmelse, der giver mulighed for idømmelse af bøde eller  

 hæftestraf i nærmere angivne overtrædelsestilfælde.
 12. Endelig foreslås den nugældende bestemmelse om forelæggelse af  

 udnyttelseskoncessioner for et ad hoc sammensat udvalg bestående af  

 repræsentanter for de i Folketingets Finansudvalg repræsenterede partier (det  

 særlige undergrundsudvalg) erstattet af bestemmelser om forelæggelse af  

 tilladelser til efterforskning og udnyttelse af kulbrinter for Folketingets  

 Udvalg vedrørende Grønlandslove (§ 12).
13. Det er ved lovforslagets udformning anset for nødvendigt at fastholde  

 råstoflovens karakter af rammelovgivning.
Der foregår en hastig udvikling af  

 det grønlandske samfund, ligesom der til stadighed sker en udvikling i  

 teknisk og kommerciel henseende af råstofefterforskning og -udnyttelse.
Der  

 er derfor behov for løbende justeringer af hensyn til samspillet mellem  

 råstofaktiviteterne og samfundet.
 Hertil kommer for Grønlands vedkommende, at lovgivningen skal kunne  

 regulere forhold, der - selv inden for hver af de omfattede typer af  

 råstoffer m.v. - kan være vidt forskellige i en række henseender.
Det vil således ikke være muligt i detaljer at regulere alle spørgsmål i  

 en lov.
Den foreslåede rammelovgivning giver imidlertid mulighed for  

 udformning af modeltilladelser for forskellige typer af råstoffer, som inden  

 for de givne rammer vil kunne rumme langt mere detaljerede bestemmelser, og  

 som muliggør en tilpasning til specielle eller ændrede forhold.
 14. På denne baggrund har lovforslaget fået følgende struktur:
 Kapitel 1 indeholder bestemmelser vedrørende lovens gyldighedsområde, samt  

 vedrørende grundelementer i råstofordningen (fælles beslutningskompetence,  

 fællesrådet samt råstofforvaltningen).
 Kapitel 2 indeholder de generelle retningslinier for meddelelse af  

 tilladelse til forundersøgelse.
 Kapitel 3 indeholder de generelle retningslinier for meddelelse af  

 tilladelser med eneret til efterforskning og udnyttelse, herunder om  

 fastsættelse af vilkår om afgifter m.v.
 I kapitel 4 er fastsat særlige bestemmelser om efterforskning og  

 udnyttelse af kulbrinter, herunder om forelæggelse for Folketingets Udvalg  

 vedrørende Grønlandslove.
 I kapitel 5 er fastsat særlige bestemmelser om efterforskning og  

 udnyttelse af andre mineralske råstoffer end kulbrinter (hårde mineraler),  

 herunder om overgangen fra efterforsknings- til udnyttelsesrettigheder.
 I kapitel 6 er fastsat særlige bestemmelser om vandkraftressourcer,  

 herunder særlige regler for vandkraftudnyttelse til energiforsyning af  

 grønlandske byer og bygder.
 Kapitel 7 indeholder bestemmelser om forpligtelser i forbindelse med  

 virksomhedens ophør, herunder nedlukningsplan, fjernelse af anlæg,  

 retablering og oprydning, samt regler vedrørende midlertidig indstilling af  

 udnyttelsesvirksomhed.
 Kapitel 8 omhandler videnskabelige undersøgelser af betydning for den i §  

 2 nævnte virksomhed.
 Kapitel 9 indeholder den gældende råstofordnings regler om  

 indtægtsfordeling mellem staten og Grønlands hjemmestyre.
 I kapitel 10 er fastsat bestemmelser vedrørende myndighedsbehandling,  

 herunder hjemmel til fastsættelse af nærmere forskrifter vedrørende  

 virksomhedens udøvelse, godkendelse inden iværksættelse af virksomhed, tilsyn  

 samt oplysnings- og rapporteringspligt.
 Kapitel 11 indeholder en række andre bestemmelser vedrørende bl.a.  

 overdragelse af tilladelser, fortabelse og tilbagekaldelse, voldgift,  

 erstatningsansvar, særlige rettigheder for den i Grønland fastboende  

 befolkning, strafansvar samt lovens ikrafttræden.
 15. Lovforslaget er udarbejdet i samarbejde med Grønlands hjemmestyres  

 administration og har i april 1991 været drøftet i Fællesrådet vedrørende  

 Mineralske Råstoffer i Grønland, der overfor Grønlands landsstyre og  

 energiministeren tilkendegav sin tilslutning til lovforslaget.
 Forslaget forelagdes derefter for Grønlands Landsting, der enstemmigt  

 tilsluttede sig lovforslaget.
 16. Lovforslaget påregnes ikke umiddelbart at medføre konsekvenser af  

 bevillingsmæssig art, ligesom der ikke som følge af lovforslaget planlægges  

 administrative eller organisatoriske ændringer af væsentlig karakter.
 I takt med gennemførelsen i øvrigt af den ovenfor beskrevne nye strategi  

 på råstofområdet i Grønland og den hermed tilsigtede meget betydelige  

 forøgelse af aktivitetsniveauet må det imidlertid forudses, at  

 aktivitetsforøgelsen kan medføre, at de eksisterende bevillings- og  

 personalemæssige rammer i råstofforvaltningens regi må revideres.
Dette kan også blive en følge af, at informationsopgaverne på  

 råstofområdet samt behovet for inddragelse af lokale myndigheder i  

 myndighedsbehandlingen øges.
Eventuelle øgede udgifter som en følge af øgede  

 aktiviteter vil i første række blive dækket via øget brugerfinansiering  

 (gebyr, arealafgifter eller rettighedshaveres betaling af udgifter i  

 forbindelse med myndighedsbehandling, jf. forslagets §§ 6, 7, 8 og 25).
Bemærkninger til lovforslagets enkelte bestemmelser Til § 1 I lighed med den gældende råstoflov for Grønland reguleres virksomhed  

 vedrørende såvel mineralske råstoffer som vandkraftressourcer.
 Stk. 2 præciserer, at loven finder umiddelbar anvendelse på  

 kontinentalsokkelområdet.
 En tilsvarende bestemmelse for den danske kontinentalsokkel findes i  

 undergrundslovens § 1, stk. 3.
Til § 2 Bestemmelsen svarer til den gældende råstoflovs § 1.
Til § 3 Bestemmelsen svarer til den gældende råstoflovs § 2, stk. 1. Dog er den  

 gældende bestemmelse i § 2, stk. 1, vedrørende iværksættelse af  

 forundersøgelse, efterforskning og udnyttelse i offentligt regi i henhold til  

 aftale mellem regering og landsstyre ikke medtaget særskilt, idet sådan  

 iværksættelse forudsættes at kunne ske gennem lovens procedure for meddelelse  

 af tilladelser.
 Bestemmelsen fastsætter i overensstemmelse med hjemmestyrelovens § 8, at  

 meddelelse af tilladelser kræver enighed mellem regeringen ved  

 energiministeren og landsstyret (den fælles beslutningskompetence) og  

 indebærer således en gensidig vetoret for parterne.
 Den gældende råstoflovs § 2, stk. 2, hvorefter en sag skal forelægges det  

 grønlandske Landsting, såfremt eet landsstyremedlem kræver det, er ikke  

 medtaget i lovforslaget, idet reglen fremgår af hjemmestyrelovens § 8, stk.  

 3.
Til § 4 Bestemmelsen indeholder i forhold til den gældende lovs § 3 mindre  

 redaktionelle ændringer samt en tilføjelse om rådets adgang til at afgive  

 udtalelser til regering og landsstyre, som har indgået i rådets  

 forretningsorden siden dettes oprettelse.
Til § 5 Uændret i forhold til den gældende råstoflovs § 5.
Til § 6 Bestemmelsen i stk. 1 svarer til den gældende lovs § 7, stk. 1 og § 25a,  

 stk. 1. Bestemmelsen i stk. 2 svarer til den gældende lovs § 7, stk. 2.
Forundersøgelser omfatter typisk indledende, rekognoscerende undersøgelser  

 af begrænset omfang.
Hensigten med sådanne forundersøgelser vil normalt være  

 at danne grundlag for en rettighedshavers indledende vurdering af  

 mulighederne for at iværksætte egentlig efterforskning i det pågældende  

 område.
Tilladelse efter § 6, der meddeles for en periode af indtil 5 år, skal  

 angive det omfattede område og de omfattede typer af råstoffer.
Bestemmelsen  

 er ikke til hinder for, at en forundersøgelsestilladelse fornys.
En tilladelse efter § 6 giver ikke eneret og er således ikke til hinder  

 for, at lignende tilladelse omfattende helt eller delvist samme område  

 meddeles til andre.
Meddelelse af en sådan tilladelse indebærer heller ikke  

 et tilsagn til indehaveren om på et senere tidspunkt at kunne opnå ret eller  

 fortrin til en tilladelse efter § 7 til efterforskning eller udnyttelse.  

 Tilladelsen bortfalder i det omfang, der i det pågældende område og for de  

 pågældende råstoffer meddeles tilladelse med eneret efter § 7.
Bestemmelserne i stk. 3 og 4 om adgang til at fastsætte vilkår om betaling  

 af henholdsvis afgifter og gebyrer er nye.
Tilsvarende bestemmelser findes i  

 undergrundsloven.
Til § 7 Bestemmelsen i stk. 1 angiver, at tilladelse med eneret til  

 efterforskning og udnyttelse af mineralske råstoffer eller  

 vandkraftressourcer efter ansøgning meddeles af energiministeren, når der er  

 truffet aftale herom efter § 3. Tilladelser kan meddeles særskilt til  

 henholdsvis efterforskning og udnyttelse.
 Efterforskningsvirksomhed omfatter - i forhold til de undersøgelser, der  

 udføres i henhold til en tilladelse efter § 6 til forundersøgelse - typisk  

 mere detaljerede undersøgelser, f.eks. geologiske, geokemiske og geofysiske  

 undersøgelser og boringer samt etablering af tunneller og skakter.  

 Efterforskningsvirksomhedens karakter og omfang vil i øvrigt afhænge af, om  

 denne er rettet mod kulbrinter, andre mineralske råstoffer end kulbrinter  

 (hårde mineraler) eller vandkraft.
 Udnyttelsesvirksomhed etableres på grundlag af en forudgående  

 efterforskning og omfatter typisk olie- eller gasudvinding, minevirksomhed  

 eller vandkraftudnyttelse.
Efterforsknings- og udnyttelsesvirksomhed omfatter samtlige de  

 aktiviteter, der af rettighedshaveren eller på dennes vegne udføres i henhold  

 til den meddelte tilladelse, herunder også etablering af nødvendig  

 infrastruktur samt støtteaktiviteter i forhold til den egentlige  

 efterforsknings- eller udnyttelsesvirksomhed.
I stk. 1 bestemmes videre, at  

 tilladelsen skal gives for et nærmere bestemt område, der fastlægges i selve  

 tilladelsen.
Ligeledes skal de af tilladelsen omfattede råstoffer angives i  

 tilladelsen.
Bestemmelsen i stk. 2 giver mulighed for at fastsætte vilkår om, at  

 rettighedshaveren til gengæld for eneretten skal udføre et  

 efterforskningsarbejde vedrørende det pågældende område.
Afhængig af  

 størrelsen af de områder, som omfattes af en tilladelse til efterforskning,  

 kan der ligeledes være behov for at indsætte bestemmelser om indskrænkning af  

 området i løbet af efterforskningsperioden.
I stk. 3 opretholdes for tilladelser til udnyttelse kravet om, at  

 rettighedshaveren normalt skal være et aktieselskab, hvortil kommer krav om,  

 at selskabet har hjemsted i Grønland, og at selskabet alene udfører  

 virksomhed i henhold til tilladelser efter råstofloven og ikke i Grønland  

 eller Danmark sambeskattes med andre selskaber.
De sidstnævnte krav skyldes  

 hensynet til, at det offentliges indtægter ved udnyttelse af ikke-levende  

 ressourcer i Grønland af hensyn til indtægtsfordelingen mellem staten og  

 hjemmestyret skal kunne identificeres og holdes skattemæssigt adskilt fra  

 indtægter vedrørende anden virksomhed.
Kravet om at rettighedshaveren skal  

 råde over den fornødne sagkundskab og økonomiske baggrund, indgår også i den  

 nugældende lov.
Stk. 4 om en udnyttelsestilladelses varighed henviser til  

 standardåremålene i de særlige bestemmelser i kapitlerne 4, 5 og 6, medens  

 stk. 5 angiver, at indstilling af udnyttelsesvirksomheden og gennemførelse af  

 den forudsatte nedlukning medfører tilladelsens ophør.
Stk. 5 vedrører et  

 normalt forløb af virksomheden; i misligholdelsestilfælde vil tilladelsen  

 kunne ophøre i kraft af bestemmelserne om fortabelse.
Vedrørende midlertidig  

 indstilling af udnyttelsesvirksomheden henvises til § 20.
Til § 8 Bestemmelserne i stk. 1 og 2 giver mulighed for at fastsætte vilkår om  

 afgifter og om offentlig deltagelse i den af en tilladelse omfattede  

 virksomhed.
Tilsvarende vilkår har været anvendt ved meddelelsen af  

 rettigheder efter den gældende råstoflov.
Det bemærkes med hensyn til de økonomiske vilkår i en tilladelse, at det  

 forudsættes, at rettighedshaveren er undergivet beskatning af virksomheden,  

 normalt i Grønland, men eventuelt tillige i Danmark.
Der henvises i denne  

 forbindelse til, at det som anført i de almindelige bemærkninger indgik i  

 oplæggene vedrørende en ny strategi at søge gennemført ændringer i først og  

 fremmest den grønlandske skattelovgivning med henblik på også i denne  

 henseende at tilvejebringe konkurrencedygtige vilkår for mine- og  

 olieindustrien.
I overensstemmelse hermed er udformet forslag til en række  

 ændringer af den grønlandske skattelovgivning sigtende på råstofaktiviteter.  

 Forslagene blev vedtaget på Grønlands Landstings forårssamling 1991.
Med hensyn til økonomiske vilkår henvises endvidere til § 16, der  

 indebærer, at udnyttelse af andre mineralske råstoffer end kulbrinter (hårde  

 mineraler) normalt alene vil være omfattet af beskatning efter gældende  

 lovgivning.
Der kan således i denne tilladelse kun anvendes vilkår i henhold  

 til § 8, stk. 1 og 2 under bestemte forudsætninger.
Bestemmelsen i stk. 3 om mulighed for skattefritagelse svarer til den  

 gældende råstoflovs § 20, stk. 3, 1. punktum.
Bestemmelsen foreslås  

 opretholdt, idet der trods bestemmelsen i § 7, stk. 3 om, at rettighedshavere  

 som hovedregel skal være aktieselskaber med hjemsted i Grønland, fortsat kan  

 blive tale om rettighedshavere med hjemsted i Danmark og således undergivet  

 dansk skattelovgivning.
Anvendelse af fritagelsesbestemmelsen i stk. 3 vil i  

 givet fald ske efter forhandling med skatteministeren.
Den grønlandske  

 skattelovgivning indeholder en tilsvarende bestemmelse om mulighed for  

 fritagelse fra grønlandsk beskatning.
Til § 9 Bestemmelsen i den gældende råstoflovs § 23 vedrører alene  

 udnyttelsesvirksomhed.
Stk. 1 i forslaget udvides i overensstemmelse med  

 hidtidig praksis til også at gælde tilladelser til efterforskning.
Efter  

 denne praksis er arbejdspladser omfattet af denne bestemmelse i første række  

 søgt besat med grønlandsk arbejdskraft og eventuelt derefter med dansk  

 arbejdskraft.
Grønland har status om associeret område i forhold til EF, og  

 det er ikke i strid med EF-retten at favorisere også dansk arbejdskraft,  

 sålænge der ikke er vedtaget regler om arbejdskraftens frie bevægelighed  

 mellem EF-landene og de oversøiske lande og territorier i henhold til  

 EØF-traktatens art. 135. Der foreligger ikke planer om vedtagelse af sådanne  

 regler.
Bestemmelsen i stk. 2 findes ikke i den gældende råstoflov, men  

 bestemmelser af den nævnte art har indgået i tilladelser og koncessioner  

 efter denne lov.
Begrænsningen til grønlandske virksomheder skyldes  

 EF-retten.
Som følge af den kompensation, som Grønland modtager i kraft af  

 fiskeriaftalen med EF, modtager Grønland ikke bistand fra Fællesskabet i  

 kraft af den gældende OLT-ordning.
Såfremt Grønland på et senere tidspunkt i  

 kraft af sin OLT-status skulle få mulighed for at opnå  

 fællesskabsfinansiering af projekter i råstofsektoren, vil deltagelse i  

 licitationer og leverancer for så vidt angår sådanne projekter skulle være  

 åben på lige betingelser for alle fysiske og juridiske personer, som er  

 omfattet af EØF-traktaten.
Til § 10 En tilsvarende bestemmelse indgår i undergrundsloven.
Ved godkendelse af udnyttelsesplaner efter § 10 skal påses, at planlagte  

 foranstaltninger udføres forsvarligt i teknisk, miljø og sikkerhedsmæssig  

 henseende, samt at udnyttelsen udføres ressourcemæssigt forsvarligt, herunder  

 at spild af råstoffer undgås.
Såfremt der på tidspunktet for godkendelsen  

 endnu ikke foreligger nærmere detaljer om enkelte dele af virksomheden, kan  

 den samlede godkendelse efter § 10 betinges af, at disse dele af virksomheden  

 senere godkendes.
Godkendelse i henhold til § 10 sker som angivet i bestemmelsen efter  

 aftale i henhold til § 3, hvilket vil sige, at godkendelsen er omfattet af  

 den fælles beslutningskompetence (vetoretten). Vetoretten kan på dette  

 stadium fortsat alene gøres gældende i det omfang, der ikke derved sker  

 tilsidesættelse af rettigheder, som allerede er meddelt.
På det tidspunkt,  

 hvor planerne for udnyttelsesvirksomhed forelægges til godkendelse, vil der  

 normalt forud være meddelt en kombineret efterforsknings- og  

 udnyttelsestilladelse vedrørende kulbrinter og vandkraft, jf. §§ 11 og 17,  

 eller en udnyttelsestilladelse vedrørende hårde mineraler, jf. § 15. Afslag  

 på at meddele godkendelse kan i disse tilfælde kun ske, såfremt afslaget er  

 baseret på nærmere angivne saglige hensyn, typisk af miljømæssig,  

 sikkerhedsmæssig eller ressourcemæssig art.
Dertil kommer, at det  

 foreliggende materiale kan frembyde en sådan tvivl med hensyn til forhold af  

 den nævnte art, at yderligere undersøgelser eller vurderinger anses for  

 nødvendige før endelig stillingtagen til godkendelse.
Myndighedsbehandlingen i forbindelse med godkendelser efter § 10 vil under  

 alle omstændigheder blive helt central for myndighedernes mulighed for at  

 vurdere en række konsekvenser af den planlagte udnyttelsesvirksomhed, og det  

 er derfor nødvendigt, at der med henblik på godkendelse af  

 udnyttelsesvirksomhed af rettighedshaveren fremskaffes et tilstrækkeligt  

 grundlag til at foretage en samlet vurdering af virksomheden.
En sådan  

 vurdering vil i miljømæssig henseende svare til de »Environmental Impact  

 Statements« eller »Environmental Impact Assessments«, som  

 anvendes i andre lande.
 Med hensyn til godkendelse i øvrigt og anden myndighedsbehandling af  

 virksomheden henvises til §§ 25 og 26.
Til § 11 Bestemmelsen indebærer, at tilladelser vedrørende kulbrinter - i lighed  

 med hvad der gælder efter undergrundsloven og i lighed med hidtidig praksis i  

 henhold til den gældende råstoflov - meddeles som kombinerede  

 efterforsknings- og udnyttelsestilladelser.
Dette er begrundet i, at  

 virksomheder næppe kan forventes at investere de betydelige beløb, der er  

 nødvendige for at gennemføre dybe efterforskningsboringer og tilsvarende  

 stærkt udgiftskrævende foranstaltninger, med mindre de på forhånd er sikret  

 ret til udnyttelse af eventuelle fund og kender karakteren og det nærmere  

 indhold af de økonomiske vilkår, der vil gælde for en sådan udvinding.
Meddelelse af tilladelser til efterforskning og udnyttelse af kulbrinter  

 vil bl.a. ske efter en offentlig indkaldelse af ansøgninger, en såkaldt  

 udbudsrunde.
De generelle vilkår i disse tilladelser vil antagelig variere  

 fra runde til runde og være bestemt af de geologiske og andre forhold, der  

 gør sig gældende for de udbudte områder samt af en afvejning på det  

 pågældende tidspunkt af, hvad der i øvrigt er nødvendigt for at tiltrække  

 investeringer i disse områder.
Tilsvarende vil gælde ved meddelelse af  

 kulbrintetilladelser uden offentlig indkaldelse af ansøgninger.
Der henvises  

 i øvrigt til § 12 om forelæggelse for Folketingets Udvalg vedrørende  

 Grønlandslove.
I begge tilfælde udformes kulbrintetilladelser ved  

 forhandlinger med de pågældende selskaber, således at individuelle vilkår kan  

 indgå i tilladelserne.
 Bestemmelserne i § 11 svarer i øvrigt i store træk til undergrundslovens  

 system for kulbrintetilladelser, idet dog de anvendte perioder er noget  

 længere under hensyn til de almindeligvis vanskeligere og mere sæsonbetingede  

 arbejdsbetingelser i Grønland.
Tilladelser til efterforskning og udnyttelse af kulbrinter vil efter stk.  

 1 blive meddelt for tidsrum af indtil 10 år.
Tidsrummet kan med henblik på  

 efterforskning forlænges med indtil 2 år ad gangen til en periode på i alt  

 højst 16 år.
Forlængelse kan eksempelvis ske, når det begrundes, at det  

 indenfor det oprindelige tidsrum ikke har været muligt at afklare, om gjorte  

 fund af kulbrinter er kommercielt udnyttelige.
Forlængelsen kan meddeles på  

 vilkår og kan f.eks. gøres betinget af nærmere angivne arbejdsforpligtelser  

 gældende for den forlængede periode.
Ifølge stk. 2 har en rettighedshaver, når de i tilladelsen efter stk. 1  

 fastsatte vilkår herfor i øvrigt er opfyldt, krav på en forlængelse af  

 tilladelsen for de dele af koncessionsområdet, der rummer kommercielt  

 udnyttelige forekomster, som agtes udnyttet.
Det vil i tilladelserne nærmere  

 være angivet, hvilke vilkår m.v., der skal opfyldes, for at tilladelsen kan  

 forlænges.
I en tilladelse vil det være angivet, hvilke tekniske og økonomiske  

 oplysninger og vurderinger der skal fremlægges i forbindelse med, at  

 rettighedshaveren - med henblik på forlængelse efter stk. 2 - erklærer, at  

 forekomsten er kommercielt udnyttelig og agtes udnyttet.
I den forlængede  

 tilladelse angives endvidere, hvorledes områdeafgrænsningen foretages af de  

 dele af området, forlængelse vil gælde for, idet tilladelsen kun forlænges  

 for selve forekomsten med et tillægsareal af en vis størrelse, som fastlægges  

 af energiministeren, og som har til formål at give en hensigtsmæssig  

 afgrænsning af det af tilladelsen omfattede område.
 Bestemmelsen i stk. 2 sidste punktum tager bl.a. sigte på at undgå, at  

 konstaterede, kommercielt udnyttelige forekomster henligger uudnyttede.
Til § 12 Som et led i moderniseringen af loven foreslås indført en procedure,  

 hvorefter energiministeren i forbindelse med kulbrintetilladelser forelægger  

 en redegørelse for udbud af områder m.v. for Folketingets Udvalg vedrørende  

 Grønlandslove.
Forelæggelsen har efter den gældende råstoflov skullet ske for  

 det i henhold til § 2, stk. 1 i lov nr. 181 af 8. maj 1950 om efterforskning  

 og indvinding af råstoffer i Kongeriget Danmarks undergrund nedsatte ad hoc  

 udvalg bestående af 1 medlem fra hvert af de i Finansudvalget repræsenterede  

 partier.
 I forhold til de tilsvarende regler i undergrundsloven, hvor forelæggelsen  

 sker for Folketingets Energipolitiske Udvalg, foreslås, at der under hensyn  

 til den politiske beslutningsprocedure i øvrigt inden for den grønlandske  

 råstofordning, herunder fællesrådets funktioner, kun sker een forelæggelse:  

 enten forud for udbudsrunder eller forud for meddelelse af tilladelser uden  

 for udbudsrunder.
Til § 13 Bestemmelsen svarer i sin helhed nøje til undergrundslovens § 11 og  

 tilsigter at kunne sikre, at en forekomst, der er delt mellem eller strækker  

 sig over flere rettighedshaveres områder, udnyttes som en helhed.
Stk. 2  

 vedrører samme hensyn vedrørende forekomster, der strækker sig ind på et  

 andet lands højhedsområde.
Til § 14 Bestemmelsen svarer nøje til undergrundslovens § 16 og sigter på, når de i  

 bestemmelsen angivne hensyn tilsiger dette, at kunne sikre en samordning af  

 udnyttelsen af to eller flere kulbrinteforekomster f.eks. med hensyn til  

 behandlings- og transportkapacitet.
Til § 15 Bestemmelsen indebærer sammenholdt med § 16 for andre mineralske råstoffer  

 end kulbrinter (hårde mineraler) markante ændringer i forhold til den  

 gældende råstoflovs koncessionssystem.
Specielt disse ændringer er baseret på  

 de forslag, der indgik i oplægget til en ny strategi på råstofområdet,  

 herunder målsætningen om at gøre koncessionsvilkårene i Grønland  

 konkurrencedygtige med andre landes.
 Opdelingen i efterforskningskoncessioner og udnyttelseskoncessioner har i  

 den gældende råstoflov været fastlagt således, at indehavere af en  

 efterforskningskoncession alene har haft en fortrinsstilling med hensyn til  

 udnyttelsesrettigheder til konstaterede forekomster, ligesom fastlæggelsen af  

 udnyttelsesvilkårene, herunder de økonomiske, først fandt sted på individuel  

 basis ved meddelelsen af udnyttelseskoncessionen.
Ved bestemmelserne i § 15 er der fortsat tale om en opdeling, idet stk. 1  

 alene vedrører tilladelse til efterforskning.
I stk. 2 fastsættes imidlertid  

 en ret for rettighedshaveren til at få meddelt en tilladelse til udnyttelse,  

 når efterforskningen har ført til påvisning og afgrænsning af kommercielt  

 udnyttelige forekomster, som rettighedshaveren agter at udnytte, og de i  

 tilladelsen efter stk. 1 anførte vilkår i øvrigt er opfyldt.
I henhold til bestemmelsen i § 16 vil de økonomiske vilkår i en sådan  

 udnyttelsestilladelse normalt alene bestå i, at rettighedshaveren vil være  

 undergivet beskatning i henhold til gældende lovgivning herom.
Dette vil  

 typisk være den grønlandske skattelovgivning, men kan, såfremt  

 rettighedshaver har hjemsted i Danmark, også være dansk skattelovgivning.  

 Vilkårene i øvrigt i den udnyttelsestilladelse, rettighedshaveren under de  

 anførte forudsætninger har ret til at få meddelt, vil være de standardvilkår  

 for udnyttelse af hårde mineraler, der vil være gældende på tidspunktet for  

 meddelelsen af denne tilladelse.
 Meddelelse af tilladelser til henholdsvis efterforskning (stk. 1) og  

 udnyttelse (stk. 2) af hårde mineraler forudsættes at ske ved anvendelse af  

 standardvilkår i form af modeltilladelser, der - som anført i de almindelige  

 bemærkninger - vil indeholde detaljerede bestemmelser inden for de i loven  

 angivne rammer.
I en tilladelse til efterforskning efter stk. 1 vil bl.a. være angivet  

 hvilke geologiske, tekniske og økonomiske oplysninger, der skal fremlægges i  

 forbindelse med, at rettighedshaveren - med henblik på meddelelse af  

 tilladelse til udnyttelse efter stk. 2 - erklærer, at en forekomst er  

 kommercielt udnyttelig og agtes udnyttet.
I tilladelsen til udnyttelse vil  

 ske en afgrænsning til de dele af området, der omfatter kommercielt  

 udnyttelige forekomster, der agtes udnyttet, med et tillægsareal af en vis  

 størrelse, som fastlægges af energiministeren, og som har til formål at give  

 en hensigtsmæssig afgrænsning af det af tilladelsen omfattede område.
Tilladelsen efter stk. 2 til udnyttelse kan meddeles til et af  

 rettighedshaveren udpeget selskab, således at de i § 7, stk. 3 anførte krav  

 kan opfyldes.
Er der i denne forbindelse tale om overdragelse, skal denne  

 godkendes i henhold til § 27.
 Bestemmelsen i stk. 2, sidste punktum, tager bl.a. sigte på at undgå, at  

 konstaterede, kommercielt udnyttelige forekomster henligger uudnyttede.
Efter bestemmelserne i den gældende råstoflov har der for hårde mineralers  

 vedkommende været tale om konkrete beslutninger i medfør af den fælles  

 beslutningskompetence for Grønlands landsstyre og energiministeren såvel ved  

 meddelelse af efterforskningskoncessioner som ved meddelelse af  

 udnyttelseskoncession.
Vetoretten har således kunnet gøres gældende i begge  

 disse stadier.
Bestemmelserne i dette lovforslag, der som beskrevet ovenfor  

 indeholder en ret til på standardiserede vilkår at få meddelt  

 udnyttelsesrettigheder for konstaterede forekomster, indebærer, at  

 meddelelsen af tilladelse til udnyttelse, når betingelserne er opfyldt, er  

 automatisk.
Der kræves ingen beslutning i henhold til den fælles  

 beslutningskompetence, og landsstyrets og energiministerens gensidige vetoret  

 vil således ikke kunne anvendes på dette stadium.
Vetoretten kan fortsat  

 anvendes i forbindelse med meddelelse af tilladelse til efterforskning.
Ligeledes i konsekvens af det foreslåede system med den beskrevne ret for  

 et efterforskende selskab til at få meddelt udnyttelsesrettigheder, samt  

 fremgangsmåden med faste økonomiske vilkår og i øvrigt anvendelse af  

 standardvilkår udformet som modelefterforsknings- og  

 modeludnyttelsestilladelser, er reglen i den gældende råstoflov om  

 forelæggelse af udnyttelseskoncessioner for et folketingsudvalg ikke medtaget  

 i lovforslaget for så vidt angår hårde mineraler.
Med hensyn til kulbrinter  

 henvises til § 12 og bemærkningerne dertil.
Til § 16 Som angivet i bemærkningerne til § 8 og § 15 er bestemmelsen led i  

 forslagene om anvendelse i vid udstrækning af faste, standardiserede vilkår i  

 tilladelser vedrørende hårde mineraler.
Bestemmelsen indeholder en sikring  

 for rettighedshaveren vedrørende de økonomiske vilkår, som betyder, at det  

 offentliges andel af udbyttet ved virksomheden alene består i beskatning i  

 henhold til gældende lovgivning.
Vilkår i medfør af § 8, stk. 1 om de der nævnte afgifter eller om  

 offentlig deltagelse i virksomheden efter § 8, stk. 2 vil således kun være  

 gældende for udnyttelse af hårde mineraler, såfremt dette er angivet allerede  

 i tilladelsen til efterforskning, eller såfremt der sker en anvendelse af  

 skattefritagelsesbestemmelsen i § 8, stk. 3 eller den tilsvarende bestemmelse  

 i grønlandsk skattelovgivning.
Anvendelse af skattefritagelsesbestemmelsen  

 vil ske som led i drøftelser med rettighedshaveren om særlige vilkår for den  

 pågældende virksomhed og skattefritagelse vil da kunne kombineres med vilkår  

 efter § 8, stk. 1 og 2.
Til § 17 Bestemmelsen i stk. 1 og 2 svarer principielt til, at der i medfør af den  

 gældende råstoflovs § 25a kan meddeles enerettigheder til undersøgelse  

 (efterforskning) og udnyttelse af vandkraftressourcer i Grønland.  

 Bestemmelserne svarer i øvrigt til § 11, stk. 1 og 2 vedrørende kulbrinter.
Der er under hensyn til den politiske beslutningsprocedure i øvrigt i den  

 grønlandske råstofordning, herunder fællesrådets funktioner, ikke foreslået  

 forelæggelse for et folketingsudvalg i forbindelse med meddelelse af  

 rettigheder vedrørende vandkraft.
Stk. 3 og 4 er uændrede i forhold til den  

 nugældende råstoflovs § 25a, stk. 2 og 3.
Til § 18 Bestemmelsen gælder i forhold til tilladelser efter såvel § 6  

 (forundersøgelse) som § 7 (efterforskning og udnyttelse) og giver grundlag  

 for i tilladelsen at opstille nærmere bestemmelser til sikring af, at der ved  

 ophør af virksomheden - uanset årsagen hertil - sker fjernelse af etablerede  

 anlæg samt oprydning i øvrigt.
I henhold til stk. 2 kan der ved godkendelserne efter §§ 19 og 25 af de  

 konkrete planer for virksomheden, herunder etablering af anlæg m.v. samt  

 senere nedlukning, fastsættes vilkår om sikkerhedsstillelse.
Sådan  

 sikkerhedsstillelse kan f.eks. ske ved deponering i pengeinstitut, ved  

 bankgaranti, ved moderselskabsgaranti eller ved regnskabsmæssige hensættelser  

 hos rettighedshaveren kombineret med vilkår, som sikrer, at de hensatte beløb  

 reelt forbliver i virksomheden.
Den konkrete udformning af  

 sikkerhedsstillelsen må foretages under hensyn til dels den konkrete  

 efterforsknings- eller udnyttelsesvirksomhed, dels omfang og karakter af de  

 forventede ophørsforanstaltninger og endelig den økonomiske baggrund hos  

 rettighedshaveren.
Udformningen vil i øvrigt ske efter drøftelse med  

 rettighedshaveren.
Hensigten med bestemmelsen er som nævnt at etablere mulighed for at  

 fastsætte vilkår til sikring af opfyldelse af rettighedshaverens  

 forpligtelser efter stk. 1, men samtidig således at vilkårene for  

 virksomhedens udførelse ikke på afgørende vis forringes.
De vilkår, som  

 fastsættes i henhold til bestemmelsen, vil derfor skulle udformes ved en  

 afbalancering af hensynet til ophørsforpligtelsernes gennemførelse og  

 hensynet til, at efterforsknings- eller udnyttelsesprojekterne realiseres.  

 Det kan derfor ikke påregnes, at der i praksis i alle tilfælde vil være  

 mulighed for at stille vilkår efter stk. 2, som under alle omstændigheder vil  

 give fuld økonomisk sikkerhed for ophørsforanstaltningernes gennemførelse.
 Stk. 3 giver mulighed for, at myndighederne i misligholdelsestilfælde  

 iværksætter nedlukningsforanstaltninger.
Til § 19 Bestemmelsen gælder alene udnyttelsesvirksomhed og giver grundlag for varetagelse af især miljø- og sikkerhedsmæssige hensyn ved og efter ophøret af sådan virksomhed.
Stk. 1 foreskriver således, at der allerede i forbindelse med ansøgning om godkendelse af udnyttelsesforanstaltninger m.m. efter § 10 til-lige skal indgives en nedlukningsplan, samt om fornødent planer for vedligeholdelse efter nedlukningen af eksempelvis såkaldte tailingsdeponier, d.v.s. deponier for rester af malm o.l., efter at metalindholdet er fjernet ved procesbehandling.
Sådanne malmrester indebærer ofte miljørisici.
Efter stk. 2 skal angives, hvorledes der sikres økonomisk grundlag for  

 nedlukningsplanens gennemførelse, jf. herved § 18, stk. 2 om eventuel  

 sikkerhedsstillelse.
Anvendelse af bestemmelsen i § 18, stk. 2 i forbindelse  

 med nedlukningsplaner har skattemæssige konsekvenser og anvendelsen af disse  

 bestemmelser vil derfor i de konkrete tilfælde blive drøftet med Grønlands  

 hjemmestyres skattedirektorat og eventuelt danske skattemyndigheder.
Ifølge stk. 3 kræver nedlukningsplanen myndighedsgodkendelse, hvorved der  

 kan fastsættes vilkår om varetagelse af miljømæssige hensyn også i en periode  

 efter nedlukningen.
Med hensyn til godkendelser efter anden lovgivning  

 henvises til § 26.
 Stk. 4 indeholder regler om ajourføring af nedlukningsplanen og om, at  

 ændring i planen skal myndighedsgodkendes.
 Bestemmelserne i §§ 18 og 19 afspejler en udvikling - også i andre lande -  

 med stigende erkendelse af behovet for at kunne varetage miljø- og  

 sikkerhedsmæssige hensyn ved ophør af råstofvirksomhed samt af, at  

 planlægning heraf fra starten bidrager til en, også i økonomisk henseende,  

 rationel gennemførelse af de nødvendige foranstaltninger.
Til § 20 Bestemmelsen afspejler, at der specielt som følge af varierende pris- og  

 afsætningsforhold for råstoffer kan forekomme perioder, hvor en fortsat  

 udnyttelsesaktivitet vil være tabsgivende, men hvor der på den anden side er  

 sådanne muligheder for ændring af disse forhold, at en definitiv indstilling  

 (nedlukning) af virksomhed ikke ønskes gennemført.
I henhold til stk. 1 skal  

 midlertidig indstilling af udnyttelsesvirksomhed godkendes af  

 energiministeren med henblik på at sikre dels forholdene, bl.a. miljø-,  

 sikkerheds- og vedligeholdelsesmæssigt i den periode, hvor virksomheden er  

 »i mølpose«, dels nedlukningsplanens gennemførelse, hvis det senere  

 må konstateres, at virksomheden ikke genoptages.
Med hensyn til godkendelser  

 efter anden lovgivning henvises til § 26.
 Efter stk. 2 kan energiministeren påbyde nedlukningsplanens gennemførelse  

 efter 6 års midlertidig indstilling, eller såfremt vilkårene for den  

 midlertidige indstilling ikke overholdes, jf. herved § 18, stk. 3.
Til § 21 Behandlingen af ansøgninger om og meddelelse af tilladelser til  

 videnskabelige undersøgelser i Grønland varetages på vegne af Kommissionen  

 for Videnskabelige Undersøgelser i Grønland af Dansk Polarcenter under  

 Undervisningsministeriet.
 I henhold til den gældende råstoflov kan råstofforvaltningen meddele  

 tilladelse til udførelse af geologiske undersøgelser af videnskabelig  

 karakter inden for eneretskoncessionsområder.
I praksis forelægges ansøgninger vedrørende sådanne geologiske  

 undersøgelser i Grønland råstofforvaltningen.
Råstofforvaltningens behandling  

 af sagerne sker i samråd med GGU.
Ved meddelelse af tilladelse til geologiske  

 undersøgelser af videnskabelig karakter stilles efter anmodning fra  

 råstofforvaltningen eller GGU normalt krav om rapportering af data fra  

 undersøgelserne med henblik på, at disse kan indgå i grundlaget for senere  

 råstofefterforskning eller -udnyttelse.
Den foreslåede bestemmelse tilsigter en opretholdelse af dette system, dog  

 således, at der sker ændring af afgrænsningen af, hvilke videnskabelige  

 undersøgelser der har interesse i denne forbindelse, samt af det forhold, at  

 kun videnskabelige undersøgelser i eneretskoncessionsområder kræver  

 tilladelse fra råstofforvaltningen.
Dette skal bl.a. ses på den baggrund, at  

 koncessionsområdernes placering og udstrækning ofte skifter ret hurtigt.
Det  

 er i henhold til undergrundsloven energiministeren, der meddeler tilladelse  

 til videnskabelige undersøgelser af undergrunden i Danmark.
Med bestemmelsen  

 i § 21 vil ansøgninger om og meddelelse af tilladelse til de angivne  

 undersøgelser af videnskabelig karakter af betydning for den i § 7 nævnte  

 virksomhed fortsat skulle varetages af Dansk Polarcenter, men for de nævnte  

 undersøgelsers vedkommende kræves energiministerens tilslutning.
I praksis  

 kan dette ske ved, at de omfattede ansøgninger behandles efter hidtidig  

 procedure i forhold til råstofforvaltningen.
Råstofforvaltningens behandling  

 vil ske med henblik på eventuel indsættelse i tilladelsen af betingelser om  

 rapportering af relevante data fra undersøgelserne samt med sigte på at  

 undgå, at undersøgelser, der reelt har karakter af forundersøgelse eller  

 efterforskning af mineralske råstoffer eller vandkraftressourcer, behandles  

 som videnskabelige undersøgelser.
Til § 22 Bestemmelsen er i sit indhold identisk med § 26 i den gældende råstoflov.
Til § 23 I kapitel 10 foreslås samlet bestemmelser indeholdende generelle regler  

 for virksomhedens udførelse, om energiministerens beføjelse til ved  

 forskrifter at foretage en nærmere regulering af virksomheden samt om  

 myndighedsbehandlingen i øvrigt, dvs. bl.a. om godkendelsesprocedurer, tilsyn  

 med virksomheden, monitering, rapportering etc.
Sådanne bestemmelser findes i  

 mindre systematiseret form i den gældende råstoflov, bl.a. i §§ 4, 6, 8, 10,  

 13, 14 og 22.
De foreslåede bestemmelser i kapitel 10 er i højere grad end de nævnte  

 bestemmelser i den gældende råstoflov udformet som rammebestemmelser, og som  

 bestemmelser, der angiver de beføjelser, der henlægges under energiministeren  

 til varetagelse af myndighedsbehandlingen.
Den nærmere regulering af  

 virksomheden forudsættes således at ske i de mere detaljerede vilkår i  

 tilladelser efter §§ 6 og 7, i de forskrifter, der kan fastsættes efter § 24,  

 samt i de vilkår, der knytter sig til godkendelserne efter § 25, stk. 1.
 Udover vilkår om myndighedsbehandling kan der endvidere i tilladelser  

 efter §§ 6 og 7 fastsættes vilkår om energiministerens adgang til at være  

 repræsenteret som observatør i rettighedshaverens besluttende organer.  

 Sådanne vilkår har hidtil alene været anvendt i rettigheder vedrørende større  

 kulbrinteprojekter, hvor rettighedshaveren har været en selskabsgruppe  

 organiseret som et joint venture.
§ 23 indeholder en generel overordnet fastsættelse af, at virksomhedens  

 udførelse -udover at være undergivet de til enhver tid i Grønland og Danmark  

 gældende retsregler - skal foregå på ordentlig måde og i overensstemmelse med  

 anerkendt, god international praksis under tilsvarende forhold.
Endvidere  

 understreges miljø-, sikkerheds- og ressourcemæssige hensyn i en balance med  

 hensynet til virksomhedens hensigtsmæssige tilrettelæggelse.
Det er de samme  

 overordnede principper, der vil være centrale i myndighedsbehandlingen.
 En ressourcemæssig forsvarlig udnyttelse vil bl.a. indebære, at spild af  

 råstoffer undgås og at udnyttelsen udføres i overensstemmelse med god  

 international praksis for at opnå den størst mulige udnyttelse af den  

 pågældende ressource.
Til § 24 Bestemmelsen svarer i det væsentlige til den nugældende råstoflovs § 4, 1.  

 punktum, idet dog de centrale hensyn, der skal varetages, er præciseret i  

 bestemmelsen.
Det er endvidere præciseret, at reguleringen retter sig mod den  

 virksomhed, der er omfattet af en tilladelse, uanset om virksomheden foregår  

 i eller uden for det af tilladelsen omfattede område. Årsagen hertil er, at  

 denne områdeafgrænsning alene er rettet mod at afgrænse den ressource, der må  

 efterforskes eller udnyttes, og ikke mod at afgrænse de overfladearealer, som  

 vil blive inddraget ved virksomhedens udførelse.
Ofte vil således f.eks.  

 behandlingsanlæg, transportanlæg (herunder rørledninger og udskibningsanlæg)  

 samt infrastruktur i øvrigt - etableret som led i efterforsknings eller  

 udnyttelsesvirksomhed - helt eller delvis være placeret uden for det område,  

 tilladelsen omfatter.
Det er i den forbindelse afgørende, at de beføjelser,  

 myndighedsbehandlingen er baseret på, også gælder sådanne anlæg m.v.
Bestemmelsen giver grundlag for en nærmere regulering gennem forskrifter  

 inden for områder, hvor kompetencen ikke efter anden lovgivning er tillagt  

 andre myndigheder og indebærer således ikke indskrænkning eller ændring af  

 sådan kompetence.
Opretholdelse af energiministerens beføjelse til at  

 foretage en sådan regulering er af væsentlig betydning i forbindelse med  

 råstofaktiviteter i Grønland, hvor der ikke hidtil har været basis eller  

 behov for at gennemføre en særskilt lovgivning af den karakter, som  

 eksempelvis er gennemført for Danmark ved lov nr. 292 af 10. juni 1981 om  

 visse havanlæg.
 Udviklingen med hensyn til råstofaktiviteter i Grønland kan imidlertid  

 senere medføre behov for at gennemføre en mere udbygget og detaljeret  

 lovgivning om reguleringen af samme karakter som havanlægsloven, som mere  

 specificeret angiver de involverede myndigheders opgaver i forhold til  

 hinanden.
 Behov herfor kan bl.a. opstå vedrørende sikkerhedsmæssige spørgsmål, hvor  

 der i nogle henseender kan være sammenhæng og eventuelt overlapning mellem  

 den regulering, der foretages i råstofforvaltningens regi og den regulering,  

 der foretages af Arbejdstilsynet, Søfartstyrelsen og Statens Luftfartsvæsen.
 Uden en sådan udbygget og detaljeret lovgivning vil der være behov for, at  

 det ved løbende kontakter og kommunikation mellem råstofforvaltningen og de  

 øvrige involverede myndigheder sikres, at reguleringen i henhold til denne  

 lov ikke indebærer bestemmelser, der er i modstrid med andre myndigheders  

 lovgivning.
 Dette vil eksempelvis gælde i forhold til de vilkår og betingelser for  

 rettighedshavere, der er omfattet af Arbejdstilsynets tilsynsområde og  

 -myndighed, d.v.s. lov om arbejdsmiljø i Grønland.
Ved lov for Grønland om miljøforhold m.v. af 21. december 1988 overførtes  

 ansvaret for miljøanliggender i Grønland til Grønlands hjemmestyre.
Efter  

 samme lov sker fastsættelse af regler om beskyttelse af miljøet samt  

 regulering af og tilsyn med forhold af miljømæssig betydning i forbindelse  

 med råstofaktiviteter dog fortsat på grundlag af råstoflovgivningen og som  

 led i den samlede regulering af råstofaktiviteterne.
Bemyndigelsen i § 24  

 skal for så vidt angår miljømæssige forhold ses på denne baggrund.
Med hensyn til havmiljøet bemærkes, at havmiljøloven (lov nr. 130 af 9.  

 april 1980 om beskyttelse af havmiljøet, ændret ved lov nr. 181 af 8. maj  

 1985) ikke er sat i kraft for Grønland.
Dette indebærer, at lovbekg. nr. 134  

 af 28. marts 1978 om foranstaltninger mod forurening af havet med olie og lov  

 nr. 290 af 7. juni 1972 om foranstaltninger mod forurening af havet med andet  

 end olie (ændret ved lov nr. 312 af 26. juni 1975) er gældende i Grønland.  

 Spørgsmålet om en fremtidig kompetencefordeling vedrørende havmiljøet i  

 forbindelse med råstofaktiviteter indgår i overvejelserne i et udvalg under  

 Statsministeriet vedrørende kompetencefordelingen på miljøområdet i Grønland.  

 Bestemmelsen i § 24 foregriber ikke resultatet af arbejdet i dette udvalg.  

 Energiministerens bemyndigelse til en nærmere regulering på miljøområdet er  

 således ligesom på andre områder begrænset af kompetence, der er henlagt til  

 andre myndigheder.
Dette vil også gælde efter afslutningen af udvalgsarbejdet  

 og gennemførelsen af eventuel heraf følgende lovgivning.
 Der henvises tillige til § 26 og bemærkningerne hertil.
Til § 25 I relation til denne bestemmelse henvises ligeledes til de almindelige  

 bemærkningers punkt 3, herunder specielt beskrivelsen af varetagelsen af  

 myndighedsbehandlingen.
Den foreslåede § 25 indeholder ikke principielle  

 ændringer i forhold til hidtidig praksis for myndighedsbehandlingen.
Stk. 1 fastslår reglen om, at de forskellige led i virksomheden skal  

 godkendes inden iværksættelsen.
Også her er det afgørende, at reglen gælder  

 al virksomhed omfattet af tilladelsen, d.v.s. såvel i som uden for det område  

 for tilladelsen, der er fastlagt alene med henblik på at afgrænse den  

 ressource, der efterforskes eller udnyttes.
Der henvises i denne forbindelse  

 til bemærkningerne til § 24.
 Etablering af anlæg og installationer uden for det af tilladelsen  

 omfattede område forudsætter, udover energiministerens godkendelse, tillige  

 tilladelse hertil i henhold til den for Grønland gældende  

 arealanvendelseslovgivning.
 Dertil kommer, at lov nr. 850 af 21. december 1988 for Grønland om  

 miljøforhold m.v. i forbindelse med stillingtagen til samlede planer for  

 større konkrete projekter på råstofområdet forudsætter etablering af en  

 høringsprocedure mellem hjemmestyrets miljømyndigheder og råstofforvaltningen  

 for så vidt angår den miljømæssige myndighedsbehandling.
 Det forudsættes endvidere, at råstofforvaltningen ved myndighedsbehandling  

 af sådanne samlede planer for større konkrete projekter i samarbejde med  

 hjemmestyret inddrager de berørte lokale myndigheder.
Ved godkendelser efter § 25, stk. 1 fastsættes en række vilkår for  

 virksomhedens udførelse, især af teknisk, sikkerhedsmæssig, miljømæssig og  

 ressourcemæssig art, men også vilkår om f.eks. den periode godkendelsen er  

 gældende, rapportering om særskilte forhold samt monitering af forhold af  

 miljømæssig betydning.
Sådan monitering kan enten udføres af  

 rettighedshaveren inden for de rammer, som er fastlagt i godkendelsen, eller  

 i råstofforvaltningens regi for rettighedshaverens regning, jf. de  

 almindelige bemærkningers punkt 3.
 Med hensyn til godkendelser efter anden lovgivning henvises til § 26.
 Stk. 2 indeholder bestemmelser svarende til de hidtil anvendte vilkår  

 vedrørende tilsyn med rettighedshaveres virksomhed.
 Stk. 3 og 4 indeholder bestemmelser svarende til de hidtil anvendte vilkår  

 vedrørende meddelelse af oplysninger og rapportering.
Stk. 5 giver grundlag for i overensstemmelse med hidtidig praksis helt  

 eller delvis at få dækket udgifterne i råstofforvaltningens regi ved  

 myndighedsbehandlingen.
Tilsvarende gælder i henhold til undergrundsloven.
Til § 26 Reguleringen af rettighedshaveres virksomhed i henhold til denne lov  

 foregår i vidt omfang på den måde, at planer for eksempelvis virksomhedens  

 etablering, drift og ophør skal godkendes af energiministeren, jf. således §§  

 10, 19, 20 og 25.
 Det præciseres i bestemmelsen, at sådanne godkendelser, der hviler på den  

 i punkt 3 i de almindelige bemærkninger omtalte samlede, integrerede  

 myndighedsbehandling i råstofforvaltningens regi, ikke træder i stedet for  

 godkendelser eller tilladelser efter anden lovgivning, der er gældende for  

 den pågældende type virksomhed.
Indgår der eksempelvis etablering og drift af flyvepladser eller andre  

 luftfartsanlæg i en rettighedshavers virksomhed, vil luftfartslovens  

 bestemmelser skulle iagttages og de efter loven fornødne godkendelser eller  

 tilladelser således indhentes hos luftfartsmyndighederne.
Tilsvarende gælder  

 regler for lufttransport fastsat af Statens Luftfartsvæsen.
I det omfang  

 aktiviteter af denne art er led i en rettighedshavers virksomhed, indgår  

 disse imidlertid også i den samlede myndighedsbehandling efter denne lov, og  

 energiministerens godkendelse af forhold i forbindelse hermed er således også  

 fornøden.
I denne myndighedsbehandling indgår de hensyn i forbindelse med  

 råstofaktiviteter, hvis varetagelse efter lovgivningen er henlagt til  

 energiministeren.
Sådanne hensyn vil f.eks. kunne vedrøre miljømæssige og  

 bygningstekniske forhold.
Til § 27 Overdragelse af tilladelser er ikke en usædvanlig disposition og indgår  

 ofte som et naturligt led i udviklingen fra indledende forundersøgelser til  

 eventuel udnyttelse, ofte af finansieringsmæssige årsager.
Godkendelse af overdragelse vil på denne baggrund ikke blive nægtet uden  

 rimelig grund.
Det vil imidlertid bl.a. skulle sikres, at grundlaget for  

 opfyldelsen af forpligtelser, der påhviler rettighedshaveren, ikke forringes  

 eller fjernes ved en overdragelse.
For tilladelser til udnyttelse vil det  

 ligeledes skulle sikres, at grundlaget for en kvalificeret drift af  

 virksomheden ikke forringes eller fjernes ved en overdragelse.
En overdragelse vil kunne foreligge indirekte i form af f.eks.  

 overdragelse af aktieposter af en størrelse, som kan give bestemmende  

 indflydelse over et selskab, eller indgåelse af aftaler, der har samme  

 virkning.
Bestemmelsen finder også anvendelse ved overdragelse indbyrdes  

 mellem flere, som har en tilladelse sammen.
 Bestemmelsen indeholder ikke som i den gældende råstoflov krav om, at  

 vilkårene i parternes indbyrdes aftale om overdragelse skal godkendes af  

 energiministeren.
Til § 28 Bestemmelsen tilsigter at skabe mulighed for fastsættelse i de forskellige  

 typer af tilladelser af nærmere vilkår om fortabelse og tilbagekaldelse, som  

 er tilpasset virksomhedens art og omfang.
Til § 29 Med reglen, der også findes i undergrundsloven, tilsigtes at opnå en  

 udtrykkelig hjemmel for at fastsætte bestemmelser om voldgift i de  

 tilladelser, som udstedes i henhold til loven.
På denne måde kan eventuelle  

 tvister søges hurtigere afgjort, og voldgiftsretten vil kunne være sammensat  

 af særligt sagkyndige.
De nærmere bestemmelser om voldgiftsrettens  

 sammensætning, kompetence, sagsbehandling m.v. vil skulle indgå i de enkelte  

 tilladelser.
Til § 30 Bestemmelsen, der også findes i undergrundsloven, har til formål at sikre,  

 at der ved ophøret af en tilladelse, uanset af hvilken grund, er taget  

 stilling til, hvorledes der skal forholdes med de forpligtelser af økonomisk  

 eller anden art, som påhviler rettighedshaveren.
Til § 31 Ved bestemmelsen foreslås etableret lovhjemmel for præcisering af  

 erstatningsansvaret for skader, der forvoldes ved virksomhed omfattet af  

 tilladelser i henhold til råstofloven.
Den praksis, som har udviklet sig under den gældende råstoflov, tilsigtes  

 ikke umiddelbart ændret.
Dette indebærer, at ansvarsgrundlaget vil blive  

 fastsat ud fra karakteren af den pågældende virksomhed.
Hidtil har  

 aktiviteter vedrørende hårde mineraler været undergivet dansk rets  

 almindelige erstatningsregler, medens et objektivt erstatningsansvar har  

 været fastsat for videregående kulbrinteaktiviteter.
I en  

 udnyttelseskoncession vedrørende vandkraft er fastsat, at erstatningsansvaret  

 er skærpet efter samme regler, som gælder for elektriske stærkstrømsanlæg i  

 Danmark.
Anden form for sikkerhedsstillelse som nævnt i stk. 3 kan f.eks. være en  

 moderselskabsgaranti.
Der kan også efter bestemmelsen fastsættes vilkår om en  

 kombination af forsikring og anden sikkerhedsstillelse.
Til § 32 Bestemmelsen er i sit indhold identisk med § 30 i den gældende råstoflov.
Til § 33 Bestemmelsen giver hjemmel til at pålægge strafansvar overfor såvel  

 fysiske som juridiske personer.
Bestemmelsen giver i stk. 1 litra 3) hjemmel til umiddelbart at  

 sanktionere tilsidesættelse af vilkår, som er fastsat med henblik på  

 varetagelse af miljø- og sikkerhedsmæssige hensyn.
Derudover gives hjemmel  

 til at straffe overtrædelse af påbud meddelt til varetagelse af også andre  

 hensyn end miljø- og sikkerhedsmæssige.
Til § 34 De tilladelser og koncessioner, der ved denne lovs ikrafttræden er meddelt  

 i medfør af den hidtil gældende råstoflov, er et antal  

 forundersøgelsestilladelser og efterforskningskoncessioner samt en koncession  

 til udnyttelse af vandkraftpotentialerne ved Buksefjorden med henblik på  

 energiforsyning af Nuuk by, meddelt i november 1990 til Grønlands  

 Energiforsyning, som er en af hjemmestyret fuldt ud ejet virksomhed.
Efter 2. behandling den 17. maj 1991 Kapitel 1 Almindelige bestemmelser § 1. Ved loven tilstræbes en hensigtsmæssig udnyttelse af  

 mineralske råstoffer og vandkraftressourcer i Grønland.
 Stk. 2. Loven gælder også på kontinentalsokkelområdet ved  

 Grønland.
 § 2. Forundersøgelse, efterforskning og udnyttelse af mineralske  

 råstoffer og vandkraftressourcer i Grønland kan alene finde sted i henhold  

 til tilladelse meddelt efter reglerne i denne lov, jf. dog § 32.
 Stk. 2. Staten og Grønlands hjemmestyre kan dog udføre  

 videnskabelige og praktiske undersøgelser af generel og kortlægningsmæssig  

 karakter vedrørende mineralske råstoffer og vandkraftressourcer.
 § 3. Meddelelse af tilladelse efter § 6 til forundersøgelse og  

 tilladelse efter § 7 til efterforskning og udnyttelse af mineralske råstoffer  

 og vandkraftressourcer i Grønland, jf. §§ 11, 15 og 17, forudsætter aftale  

 herom mellem regeringen og landsstyret.
 § 4. Fællesrådet vedrørende Mineralske Råstoffer i Grønland har  

 til opgave at følge udviklingen på råstofområdet i Grønland og har fuld  

 indsigt i de sager, der behandles i råstofforvaltningen, jf. § 5. Fællesrådet  

 kan i spørgsmål, der skal afgøres efter § 3, afgive indstilling og kan i  

 øvrigt afgive udtalelser til regering og landsstyre.
Stk. 2. Fællesrådet består af en formand samt 6 til 10 andre  

 medlemmer.
Formanden udnævnes af kongen for 4 år efter fælles indstilling fra  

 regeringen og hjemmestyret.
Regeringen og hjemmestyret udpeger hver for sin  

 funktionstid halvdelen af rådets medlemmer og heraf 1 person fra hver gruppe,  

 der skal fungere som næstformænd.
 Stk. 3. Chefen for landsstyrets administration og chefen for  

 Energiministeriets departement tilknyttes fællesrådet som tilforordnede.
 Stk. 4. Råstofforvaltningen udfører sekretariatsopgaver for  

 fællesrådet og tilvejebringer sagkyndig bistand for rådet.
 Stk. 5. Fællesrådet fastsætter selv sin forretningsorden.
 § 5. Forvaltningen vedrørende ikkelevende ressourcer i Grønland  

 varetages af Råstofforvaltningen for Grønland med tilhørende institutioner  

 under energiministeren.
 Stk. 2. Råstofforvaltningens chef udnævnes af kongen efter fælles  

 indstilling fra regering og hjemmestyre.
Kapitel 2 Forundersøgelse § 6. Energiministeren kan, jf. § 3, meddele tilladelse til at  

 foretage forundersøgelser vedrørende mineralske råstoffer og  

 vandkraftressourcer for perioder af indtil 5 år ad gangen.
 Stk. 2. Meddelelse af den i stk. 1 omhandlede tilladelse udelukker  

 ikke, at lignende tilladelse kan gives til andre.
 Stk. 3. Energiministeren kan for tilladelsen fastsætte vilkår,  

 herunder om betaling af afgift.
 Stk. 4. Energiministeren kan fastsætte bestemmelser om betaling af  

 gebyr for meddelelse af tilladelser efter stk. 1.
Kapitel 3 Efterforskning og udnyttelse § 7. Energiministeren kan, jf. § 3, for et nærmere afgrænset  

 område på nærmere fastsatte vilkår meddele tilladelse med eneret (koncession)  

 til efterforskning og udnyttelse af et eller flere mineralske råstoffer eller  

 af vandkraftressourcer.
Tilladelse kan meddeles særskilt for henholdsvis  

 efterforskning og udnyttelse.
 Stk. 2. I en tilladelse til efterforskning kan der fastsættes  

 bestemmelser om gradvis indskrænkning af det område, der omfattes af  

 tilladelsen, og om de arbejdsforpligtelser, rettighedshaveren skal opfylde.
 Stk. 3. En tilladelse til udnyttelse af mineralske råstoffer og  

 vandkraftressourcer kan som hovedregel kun meddeles til aktieselskaber, der  

 har hjemsted i Grønland, som alene udfører virksomhed i medfør af tilladelser  

 i henhold til denne lov, og som ikke sambeskattes med andre selskaber.  

 Rettighedshaveren skal endvidere råde over fornøden sagkundskab og økonomisk  

 baggrund for den pågældende udnyttelsesvirksomhed.
Stk. 4. En tilladelse til udnyttelse er gældende for de i kapitel  

 4, 5 og 6 nævnte perioder.
Perioden kan ikke overstige 50 år.
 Stk. 5. En tilladelse til udnyttelse ophører, når  

 udnyttelsesvirksomheden er indstillet og den i § 19 nævnte nedlukning er  

 gennemført, jf. § 20.
 Stk. 6. Energiministeren kan fastsætte bestemmelser om betaling af  

 gebyr for meddelelse af tilladelser efter stk. 1.
§ 8. Det fastsættes i en tilladelse efter § 7, i hvilket omfang  

 rettighedshaveren skal betale afgifter til myndighederne.
Det kan herunder  

 fastsættes, at der skal betales en årlig afgift beregnet på grundlag af  

 størrelsen af området, der omfattes af tilladelsen (arealafgift). Der kan  

 ligeledes fastsættes vilkår om betaling af afgift beregnet på grundlag af de  

 udvundne råstoffer m.v. (produktionsafgift) eller vilkår om betaling af en  

 andel til myndighederne af det økonomiske udbytte af den af tilladelsen  

 omfattede virksomhed.
 Stk. 2. Det kan i en tilladelse efter § 7 fastsættes, at et af  

 staten og hjemmestyret kontrolleret selskab på nærmere angivne vilkår skal  

 have ret til at indtræde som deltager i den af tilladelsen omfattede  

 virksomhed.
 Stk. 3. I sammenhæng med fastsættelse af en rettighedshavers  

 ydelser til myndighederne efter stk. 1-2 kan der meddeles rettighedshaveren  

 fritagelse for beskatning af den af tilladelsen omfattede virksomhed.
§ 9. I en tilladelse efter § 7 kan fastsættes, i hvilket omfang  

 der ved antagelse af arbejdskraft skal beskæftiges grønlandsk arbejdskraft  

 eller dansk arbejdskraft i øvrigt.
I det omfang det er nødvendigt til  

 virksomheden, kan rettighedshaveren dog antage personale fra udlandet, når  

 tilsvarende kvalificeret arbejdskraft ikke findes eller er disponibel i  

 Grønland eller Danmark.
Stk. 2. I en tilladelse efter § 7 kan fastsættes, i hvilket omfang  

 der ved entrepriser, leverancer og tjenesteydelser skal anvendes grønlandske  

 virksomheder.
Anvendelse af andre virksomheder kan dog ske, såfremt  

 grønlandske virksomheder ikke er konkurrencedygtige i teknisk eller  

 kommerciel henseende.
 § 10. Inden udnyttelse og dertil sigtende foranstaltninger  

 iværksættes, skal en plan for virksomheden, herunder produktionens  

 tilrettelæggelse samt anlæggene hertil (udnyttelsesforanstaltninger m.m.),  

 være godkendt af energiministeren efter aftale i henhold til § 3.
Kapitel 4 Særlige bestemmelser om efterforskning og udnyttelse af kulbrinter § 11. For kulbrinter meddeles tilladelse efter § 7 til  

 efterforskning og udnyttelse for en periode på indtil 10 år, der efter aftale  

 i henhold til § 3 kan forlænges med henblik på efterforskning med indtil 2 år  

 ad gangen.
Den samlede efterforskningsperiode kan dog ikke overstige 16 år.
Stk. 2. Når de i en tilladelse efter stk. 1 fastsatte vilkår  

 herfor er opfyldt, har rettighedshaveren ret til forlængelse af tilladelsen  

 med henblik på udnyttelse.
Tilladelsen forlænges for de dele af området, der  

 omfatter kommercielt udnyttelige forekomster, som rettighedshaveren agter at  

 udnytte.
Tilladelsen forlænges for en periode på 30 år.
Energiministeren kan  

 som vilkår for forlængelsen bestemme, at der inden en nærmere fastsat rimelig  

 frist skal indsendes ansøgning om godkendelse i henhold til § 10.
 Stk. 3. Den periode for forlængelse med henblik på udnyttelse, der  

 er fastsat i medfør af stk. 2, kan efter aftale i henhold til § 3 forlænges  

 af energiministeren.
 § 12. Forud for offentlig indkaldelse af ansøgninger om tilladelse  

 efter § 7 til efterforskning og udnyttelse af kulbrinter forelægger  

 energiministeren for et af Folketinget nedsat udvalg en redegørelse for,  

 hvilke områder der agtes udbudt, og de generelle vilkår, hvorunder  

 tilladelser agtes meddelt.
 Stk. 2. Tilladelser, der ikke meddeles efter offentlig indkaldelse  

 af ansøgninger, forelægges af energiministeren for det i stk. 1 nævnte udvalg  

 inden meddelelsen.
§ 13. Såfremt en kulbrinteforekomst strækker sig over flere  

 rettighedshaveres område, skal rettighedshaverne samordne efterforskning og  

 eventuel udnyttelse.
Aftaler herom skal godkendes af energiministeren.
Opnås  

 der ikke i rimelig tid enighed om en samordning, kan energiministeren påbyde  

 denne og fastsætte vilkår herfor.
 Stk. 2. Strækker en forekomst sig ind på et andet lands  

 højhedsområde, kan energiministeren, såfremt aftale om en samordning af  

 efterforskning og udnyttelse indgås med vedkommende land, påbyde, at  

 rettighedshaveren til den grønlandske del af forekomsten deltager i en sådan  

 samordning, og fastsætte vilkår herfor.
§ 14. Hvor to eller flere kulbrinteforekomster ud fra  

 ressourcemæssige, økonomiske eller samfundsmæssige hensyn bør udnyttes  

 sammen, kan energiministeren efter forhandling med rettighedshaverne udstede  

 påbud herom.
Det kan herunder påbydes en rettighedshaver mod betaling at  

 stille behandlings- og transportanlæg til rådighed for en sådan samordning.
I  

 mangel af enighed mellem rettighedshaverne om betalingen fastsættes den af  

 energiministeren.
Kapitel 5 Særlige bestemmelser om efterforskning og udnyttelse af andre  

 mineralske råstoffer end kulbrinter § 15. For andre mineralske råstoffer end kulbrinter meddeles  

 tilladelse efter § 7 til efterforskning for en periode på indtil 10 år, der  

 efter aftale i henhold til § 3 kan forlænges med henblik på efterforskning  

 med indtil 2 år ad gangen.
Den samlede efterforskningsperiode kan dog ikke  

 overstige 16 år.
Stk. 2. En rettighedshaver, som under en tilladelse efter stk. 1  

 har påvist og afgrænset kommercielt udnyttelige forekomster, som denne agter  

 at udnytte, og som i øvrigt har opfyldt de i tilladelsen efter stk. 1 anførte  

 vilkår, har ret til at få meddelt en tilladelse efter § 7 til udnyttelse.  

 Tilladelsen kan meddeles til et af rettighedshaveren udpeget selskab, jf.  

 herved § 7, stk. 3. Tilladelsen meddeles for de dele af området, der omfatter  

 kommercielt udnyttelige forekomster, som rettighedshaveren agter at udnytte.  

 Tilladelsen meddeles for en periode på 30 år.
Energiministeren kan som vilkår  

 for meddelelsen bestemme, at der inden en nærmere fastsat rimelig frist skal  

 indsendes ansøgning om godkendelse i henhold til § 10.
 Stk. 3. Den i stk. 2 angivne periode for udnyttelse kan efter  

 aftale i henhold til § 3 forlænges af energiministeren.
 § 16. I en tilladelse efter § 7 til udnyttelse af andre mineralske  

 råstoffer end kulbrinter kan kun fastsættes vilkår efter § 8, stk. 1-2,  

 såfremt dette er angivet i tilladelsen til efterforskning, eller såfremt § 8,  

 stk. 3, eller tilsvarende lempelsesregel i grønlandsk skattelovgivning  

 bringes i anvendelse.
Kapitel 6 Særlige bestemmelser om vandkraftressourcer § 17. For vandkraftressourcer meddeles tilladelse efter § 7 til  

 undersøgelse (efterforskning) og udnyttelse for en periode på indtil 10 år,  

 der efter aftale i henhold til § 3 kan forlænges med henblik på undersøgelse  

 med indtil 2 år ad gangen.
Den samlede undersøgelsesperiode kan dog ikke  

 overstige 16 år.
Stk. 2. Når de i en tilladelse efter stk. 1 fastsatte vilkår  

 herfor er opfyldt, har rettighedshaveren ret til forlængelse af tilladelsen  

 med henblik på udnyttelse.
Tilladelsen forlænges for de dele af området, hvor  

 rettighedshaveren agter at udnytte vandkraftpotentialerne.
Tilladelsen  

 forlænges for en periode på 50 år.
Energiministeren kan som vilkår for  

 forlængelsen bestemme, at der inden en nærmere fastsat rimelig frist skal  

 indsendes ansøgning om godkendelse i henhold til § 10.
 Stk. 3. Vandkraftudnyttelse til energiforsyning af grønlandske  

 byer og bygder samt undersøgelser med henblik herpå kræver dog ikke aftale i  

 henhold til § 3, men kan besluttes alene af Grønlands hjemmestyre.
 Stk. 4. Offentlige indtægter fra vandkraftudnyttelse til  

 energiforsyning af grønlandske byer og bygder indgår ikke i  

 indtægtsfordelingen i henhold til § 22.
Kapitel 7 Ophør af forundersøgelse, efterforskning og udnyttelse § 18. I tilladelser efter denne lov fastsættes nærmere  

 bestemmelser om rettighedshaverens forpligtelser til ved virksomhedens ophør  

 at fjerne anlæg m.m., der er etableret af rettighedshaveren, samt i øvrigt at  

 foretage oprydning og lignende i de berørte områder, jf. vedrørende  

 udnyttelse tillige § 19.
 Stk. 2. Energiministeren kan ved godkendelser efter §§ 19 og 25  

 fastsætte vilkår til sikring af opfyldelsen af rettighedshaverens  

 forpligtelser efter stk. 1, herunder sikkerhedsstillelse.
 Stk. 3. Såfremt rettighedshaveren ikke efterkommer påbud om  

 gennemførelse af de i stk. 1 nævnte foranstaltninger, kan energiministeren  

 gennemføre disse for rettighedshaverens regning og risiko.
 § 19. I forbindelse med ansøgning om godkendelse af  

 udnyttelsesforanstaltninger m.m. efter § 10 skal rettighedshaveren fremsende  

 en plan for, hvorledes der ved virksomhedens ophør skal forholdes med anlæg  

 m.m., der er etableret af rettighedshaveren, samt hvorledes de berørte  

 områder efterlades (nedlukningsplan), jf. § 18. Såfremt der planlægges  

 efterladt anlæg m.m. i området, som af miljø- eller sikkerhedsmæssige grunde  

 kræver vedligeholdelse efter nedlukningen, skal nedlukningsplanen indeholde  

 planer for denne vedligeholdelse.
 Stk. 2. Nedlukningsplanen skal angive, hvorledes det økonomisk  

 sikres, at planen kan gennemføres.
 Stk. 3. Nedlukningsplanen skal være godkendt af energiministeren,  

 inden udnyttelse og dertil sigtende foranstaltninger iværksættes, jf. § 10.  

 Ved godkendelsen kan fastsættes vilkår om varetagelse af miljømæssige hensyn  

 efter virksomhedens ophør, herunder monitering i en periode efter  

 nedlukningen.
Stk. 4. Nedlukningsplanen skal regelmæssigt ajourføres.
Planen  

 skal endvidere ajourføres ved væsentlige ændringer af  

 udnyttelsesvirksomheden. Ændringer af nedlukningsplanen skal godkendes af  

 energiministeren.
 § 20. Indstilling af udnyttelsesvirksomhed for en periode med  

 henblik på senere genoptagelse af virksomheden kræver godkendelse af  

 energiministeren med henblik på sikring af, at anlæg m.m. vedligeholdes, mens  

 udnyttelsesvirksomheden er indstillet, samt af, at den i § 19 nævnte  

 nedlukningsplan senere kan gennemføres, såfremt virksomheden ikke genoptages.  

 Godkendelse kan meddeles for indtil 2 år ad gangen.
 Stk. 2. Såfremt en sådan midlertidig indstilling har varet 6 år,  

 eller såfremt vilkårene for denne ikke overholdes, kan energiministeren  

 påbyde rettighedshaveren at iværksætte den i § 19 nævnte nedlukningsplan.
Kapitel 8 Videnskabelige undersøgelser § 21. Meddelelse af tilladelse til geologiske, geofysiske,  

 glaciologiske eller hydrologiske undersøgelser af videnskabelig karakter af  

 betydning for den i § 2 nævnte virksomhed kræver energiministerens  

 tilslutning.
Kapitel 9 Det offentliges indtægter § 22. Offentlige indtægter fra rettighedshaveres virksomhed  

 vedrørende ikkelevende ressourcer i Grønland fordeles mellem staten og  

 hjemmestyret som angivet i stk. 2-4.
 Stk. 2. De i stk. 3 angivne indtægter fordeles mellem staten og  

 hjemmestyret med 50 pct. til hver af parterne, jf. dog stk. 4.
 Stk. 3. Den i stk. 2 angivne indtægtsfordeling omfatter følgende  

 indtægter:
 1) Indtægter i henhold til konkrete tilladelser, dog bortset fra afgifter  

 m.v., som betales til dækning af udgifter i råstofforvaltningens regi.
 2) Indtægter ved enhver beskatning i Danmark og Grønland af  

 rettighedshavere for så vidt angår den del af virksomheden, som vedrører  

 ikkelevende ressourcer i Grønland.
 3) Indtægter vedrørende statens og hjemmestyrets fælles deltagelse i  

 virksomhed på råstofområdet.
 4) Provenuet af udbytteskat m.v. i Danmark og Grønland vedrørende  

 aktionærer i selskaber, som er rettighedshavere, eller i selskaber, som fuldt  

 ud ejer sådanne selskaber direkte eller indirekte.
 Stk. 4. Fordelingen af indtægter ud over 500 mio. kr. pr. år  

 fastsættes ved lov efter forhandling mellem regeringen og hjemmestyret.
Kapitel 10 Myndighedsbehandling § 23. Virksomhed omfattet af tilladelser efter §§ 6 og 7 skal  

 udføres i overensstemmelse med under tilsvarende forhold anerkendt god  

 international praksis på området.
Virksomheden skal udføres miljø- og  

 sikkerhedsmæssigt forsvarligt, på en hensigtsmæssig måde og således, at  

 udnyttelse foregår ressourcemæssigt forsvarligt.
 § 24. Energiministeren kan med respekt af lovgivning, hvorved  

 kompetence er henlagt til andre myndigheder, fastsætte nærmere forskrifter  

 for udførelse af virksomhed omfattet af tilladelser efter §§ 6 og 7 i og uden  

 for det af tilladelsen omfattede område, jf. § 5, stk. 1, herunder  

 forskrifter vedrørende tekniske, sikkerhedsmæssige, miljømæssige og  

 ressourcemæssige forhold.
§ 25. Virksomhed omfattet af tilladelser efter §§ 6 og 7, herunder  

 etablering af bygninger, anlæg og installationer i og uden for det af  

 tilladelsen omfattede område samt foranstaltninger i forbindelse med  

 midlertidig indstilling af udnyttelsesvirksomhed, skal inden iværksættelse  

 godkendes af energiministeren i overensstemmelse med de i tilladelsen  

 fastsatte vilkår.
Tilsvarende gælder foranstaltninger til opfyldelse af de i  

 § 18, stk. 1, nævnte forpligtelser.
Stk. 2. Energiministeren fører tilsyn med rettighedshaveres  

 virksomhed omfattet af denne lov.
Energiministeren kan meddele påbud om  

 overholdelse af loven og forskrifter udstedt i medfør heraf.  

 Tilsynsmyndighedens medarbejdere har til enhver tid uden retskendelse mod  

 behørig legitimation, i det omfang det er påkrævet for, at de kan varetage  

 deres hverv, adgang til alle dele af virksomheden.
Stk. 3. Rettighedshavere skal meddele alle oplysninger, som er  

 fornødne for myndighedsbehandlingen af deres virksomhed omfattet af denne  

 lov.
Energiministeren kan til gennemførelse af myndighedsbehandlingen pålægge  

 en rettighedshaver at indsende de fornødne oplysninger.
Stk. 4. Rettighedshavere skal regelmæssigt fremsende rapportering  

 om den udførte virksomhed og dennes resultater.
Vilkår om rapportering samt  

 om fortrolighed i forbindelse hermed fastsættes i tilladelserne.
 Stk. 5. I tilladelser efter denne lov kan fastsættes vilkår om  

 rettighedshaverens betaling af udgifter i forbindelse med  

 myndighedsbehandling efter denne paragraf samt §§ 10, 19 og 20.  

 Energiministeren kan fastsætte nærmere regler herom.
 § 26. Myndighedsbehandling, herunder godkendelser, i henhold til  

 denne lov fritager ikke rettighedshaver for at indhente godkendelser eller  

 tilladelser, der er fornødne efter anden lovgivning.
Kapitel 11 Andre bestemmelser § 27. Direkte eller indirekte overdragelse af en tilladelse  

 forudsætter energiministerens godkendelse efter aftale i henhold til § 3.
 Stk. 2. En tilladelse er undtaget fra retsforfølgning.
 § 28. I tilladelser efter denne lov fastsættes, under hvilke  

 omstændigheder tilladelsen fortabes eller kan tilbagekaldes af  

 energiministeren.
 § 29. Det kan i en tilladelse fastsættes, at tvist mellem  

 energiministeren og rettighedshaveren om, hvorvidt de i en tilladelse  

 fastsatte vilkår er opfyldt, skal indbringes for en voldgiftsret, hvis  

 afgørelse er endelig.
 § 30. Det skal i en tilladelse fastsættes, i hvilket omfang  

 rettighedshaverens forpligtelser består efter tilladelsens ophør.
 § 31. Rettighedshaver er erstatningsansvarlig for skader, der  

 forvoldes ved den af en tilladelse omfattede virksomhed, efter lovgivningen  

 og dansk rets almindelige erstatningsregler.
Stk. 2. Det kan i en tilladelse under hensyn til virksomhedens art  

 fastsættes, at rettighedshaveren skal være undergivet et videregående  

 erstatningsansvar.
Det kan herunder fastsættes, at rettighedshaveren skal  

 erstatte skader, der forvoldes ved virksomheden, selv om skaden er hændelig,  

 idet erstatningen dog kan nedsættes eller bortfalde, hvis skadelidte ved  

 forsæt eller grov uagtsomhed har medvirket til skaden.
 Stk. 3. Det kan i en tilladelse fastsættes, at rettighedshavers  

 erstatningsansvar skal være omfattet af en forsikring eller anden form for  

 sikkerhedsstillelse.
 § 32. Den i Grønland fastboende befolkning kan som hidtil foretage  

 indsamling og brydning af mineralske råstoffer, uden at der dertil kræves  

 tilladelse efter denne lov.
 Stk. 2. Den ved stk. 1 opretholdte adgang til indsamling og  

 brydning af mineralske råstoffer kan dog alene udøves med respekt af  

 tilladelse med eneret til udnyttelse af råstoffer, der måtte være meddelt  

 andre efter denne lov.
 Stk. 3. Kommunalbestyrelsen kan inden for kommunens område  

 fastsætte nærmere regler for udøvelsen af adgangen efter stk. 1 til  

 indsamling og brydning af mineralske råstoffer.
 Stk. 4. Bestemmelserne i stk. 1-3 gælder tilsvarende udnyttelse af  

 vandkraftressourcer.
§ 33. Med bøde eller hæfte straffes den, 1) der udfører virksomhed som nævnt i § 2, stk. 1, uden tilladelse i  

 henhold til denne lov, 2) som overtræder § 25, stk. 1, 3 eller 4, eller 3) som tilsidesætter vilkår meddelt til varetagelse af miljø- eller  

 sikkerhedsmæssige hensyn eller påbud i øvrigt meddelt i henhold til loven  

 eller forskrifter fastsat i medfør af loven.
 Stk. 2. I forskrifter, der fastsættes i medfør af loven, kan der  

 fastsættes straf i form af bøde eller hæfte for overtrædelse af bestemmelser  

 i forskrifterne.
 Stk. 3. For overtrædelser, der begås af aktieselskaber,  

 anpartsselskaber, andelsselskaber eller lignende, kan der pålægges selskabet  

 som sådant bødeansvar.
 § 34. Loven træder i kraft den 1. juli 1991.
 Stk. 2. Samtidig ophæves lov nr. 585 af 29. november 1978 om  

 mineralske råstoffer i Grønland.
 Stk. 3. Tilladelser og koncessioner til forundersøgelse,  

 efterforskning eller udnyttelse af mineralske råstoffer og  

 vandkraftressourcer i Grønland, som er meddelt ved lovens ikrafttræden,  

 bevarer deres gyldighed og reguleres fortsat i henhold til den hidtil  

 gældende lov.
Ændringsforslag til 2. behandling den 16. maj 1991 Af energiministeren:
Til § 12 1) I stk. 1 udgår »Folketingets Udvalg vedrørende  

 Grønlandslove«, og i stedet indsættes: »et af Folketinget nedsat  

 udvalg«.
 2) I stk. 2 udgår »Folketingets Udvalg vedrørende  

 Grønlandslove«, og i stedet indsættes: »det i stk. 1 nævnte  

 udvalg«.
Bemærkninger Til nr. 1 og 2 Ændringsforslagene er fundet nødvendige, fordi Udvalget vedrørende  

 Grønlandslove ikke er et stående udvalg.
Er Udvalget vedrørende Grønlandslove  

 nedsat, når energiministeren fremsender redegørelsen eller forelægger  

 tilladelser efter stk. 2, sker behandlingen i Udvalget vedrørende  

 Grønlandslove.
Er udvalget derimod ikke nedsat, sker dette i forbindelse med  

 fremsendelsen af materialet fra ministeren.
