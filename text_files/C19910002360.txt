1. Indledning 2. Det nye regelkompleks 2.1. Love 2.2. Bekendtgørelser m.v.
2.3. Udstykningskravet 2.4. Arealoverførsel 2.5. Lovkoordinering 3. Matrikelvæsenet 3.1. Matrikelmyndigheden 3.2. Praktiserende landinspektører 4. Udstykningskontrollen 5. Samspillet med tingbog og ESR 6. Generelt vedrørende bekendtgørelsen om matrikulære  

 arbejder 6.1. Begreber 6.1.1. »En samlet fast ejendom« 6.1.2. »Et umatrikuleret areal« 6.1.3. Sagsarter 6.2. Dispensation 6.3. Nægtelse af notering i matriklen 6.4. Bestemmelsernes gyldighedsområde 6.5. Rekvirenten m.v.
6.6. Underretning af ejere og naboer 7. Om afsætning af skel 7.1. Indledning 7.2. Nye skel 7.2.1. Lovbestemte forhold 7.2.2. Skelerklæring 7.2.3. Undersøgelse af bestående skel i forbindelse med udstykning m.v.
7.3. Bestående ejendomsgrænser 7.3.1. Hovedregler for afsætning 7.3.2. Grundlaget for afsætning 7.3.3. Formodningsregler og regler, der udelukker hævdserhvervelse 7.3.4. Inddragelse og underretning af naboejere 8. Private fællesveje m.v. på matrikelkortet 8.1. Indledning 8.2. Registreringen i matriklen 8.3. Adkomstforhold 8.4. Forandringer på matrikelkortet 8.4.1. Optagelse af vej 8.4.2. Vejadgang ad en vej, der er optaget på matrikelkortet 8.4.3. Slettelse af vej 8.4.4. Indsnævring eller omlægning af vej 8.5. Almene veje 9. Udstykning 9.1. Generelle forhold 9.2. Almindelige udstykninger 9.3. Udstykning i særlige tilfælde 10. Matrikulering 10.1. Generelle forhold 10.2. Arealer, der ikke er optaget i matriklen 10.3. Matrikulering af nedlagt offentlig vej m.v.
11. Arealoverførsel 11.1. Anvendelsesområde 11.2. Pantehæftelser og servitutter 11.2.1. Hovedregel 11.2.2. Undtagelser fra hovedregel 11.3. Adkomst 11.3.1. Hovedregel, når arealet er overdraget (afhændet m.v.) 11.3.2. Undtagelser fra hovedregel 11.3.2.1. Værdien under den fastsatte beløbsgrænse 11.3.2.2. Arealoverførsel til eller fra offentlig vej 11.3.2.3. Overførsel af nedlagt privat fællesvej 11.3.2.4. Arealoverførsel fra statsbaneareal 13.3.2.5. Arealoverførsel fra ejendom, hvortil ingen har tinglyst adkomst 11.3.3. Arealoverførsel mellem ejendomme med samme ejer 12. Sammenlægning 13. Ejendomsberigtigelse 13.1. Begreb 13.2. Grænsehævd 13.2.1. Anvendelsesområde 13.2.2. Ejerforhold 13.2.3. Særligt om gadejord og lign.
13.2.4. Landinspektørerklæring 13.2.5. Pantehæftelser og servitutter 13.2.6. Udskilte offentlige veje og jernbaner 13.3. Udskillelse af ældre offentlig vej eller sti 13.3.1. Anvendelsesområde 13.3.2. Dokumentation 13.4. Kyster, vandløb og søer 13.4.1. Anvendelsesområde 13.4.2. Ejerforhold 14. Ekspropriation og jordfordeling 14.1. Dokumentation 14.2. Tinglysningsfortegnelse 14.3. Servituterklæring 14.4. Planbogskort 14.4.1. Indledning 14.4.2. Generelle regler om planbogskort 14.4.3. Særligt om planbogskort vedrørende vejanlæg 14.5. Cirkulærer og vejledning i øvrigt 15. Fælleslodder 15.1. Generelle forhold 15.2. Fraskillelse af andel i en fælleslod fra en samlet fast ejendom 15.3. Opdeling af en fælleslod i afgrænsede arealer 16. Tekniske ændringer i matriklen 16.1. Indledning 16.2. Matrikelbetegnelsen 16.2.1. Matrikelinddelingen 16.2.2. Hovedprincipper 16.2.3. Tildeling af matr.nr.
 16.2.3.1. Ved udstykning m.v.
16.2.3.2. Ved teknisk ændring 16.2.4. Inddragelse af matr.nre. og ændring af interne skel 16.3. Udvidelse af landbrugsnotering 16.4. Fejl i matriklen 16.5. Indberetning af supplerende oplysninger 16.6. Særlige regler i Sønderjylland 17. Afmærkning og indmåling af skel 17.1. Hovedregler 17.2. Afmærkning 17.2.1. Anbringelse af skelmærker 17.2.2. Skelmærkers art 17.3. Indmåling 18. Fikspunktnettet 18.1. Indledning 18.2. Netetablering og netmåling 18.3. Registrering af fikspunkter 18.4. Afmærkning og indmåling af fikspunkter 19. Indlægning af skel på matrikelkortet 19.1. Indledning 19.2. Matrikelkortenes opbygning 19.3. Indlægningen 19.3.1. Økort 19.3.2. Nymålte rammekort 19.3.3. Rammekort uden nymåling 19.3.4. Digitale kort 19.3.5. Forskellige regler 20. Arealberegning 20.1. Generelle regler 20.2. Specielle regler 20.3. Indberetning af arealforbedringer 21. Dokumenters materiale og format m.v.
21.1. Indledning 21.2. Materialer og formater 21.3. Streg og skrift 21.4 Titel m.v.
21.5. Underskrift og dato 21.6. Supplerende oplysninger 22. Opmålingsdokumenter 22.1. Måleblad 22.2. Fikspunktskitse 22.3. Koordinatberegning 23. Kort 23.1. Ændringskort 23.1.1. Indledning 23.1.2. Kortgrundlaget 23.1.3. Ændringskortets indhold 23.2. Udstykningskort 23.3. Oversigtskort 24. Skematisk redegørelse 24.1. Indledning 24.2. Sagsarternes rækkefølge 24.3. Arealangivelser 24.4. Ejendomsforhold 24.5. Ejere/købere 24.6. Fremtidig anvendelse 24.7. Arealfortegnelse 25. Ikrafttræden m.v.
Bilag 1 Godkendte MV-fikspunktmærker Bilag 2 Fikspunktskitse Bilag 3 Skematisk redegørelse Bilag 4 Arealfortegnelse 1. Indledning.
 Denne vejledning knytter sig til bekendtgørelse om matrikulære arbejder.
 Vejledningens afsnit 2-5 indeholder en omtale af det regelkompleks, der  

 træder i kraft den 1. april 1991, og de vigtigste nyskabelser i lovgivningen  

 samt omtale af matrikelvæsenet, kontrollen med overholdelse af  

 udstykningslovens § 20 og samspillet mellem de offentlige ejendomsregistre.  

 Afsnit 6 omtaler generelle forhold vedrørende bekendtgørelsen om matrikulære  

 arbejder, medens afsnit 7-25 knytter sig til bekendtgørelsens enkelte  

 bestemmelser.
 2. Det nye regelkompleks.
 2.1. Love.
De love, der træder i kraft den 1. april 1991, er 2.2. Bekendtgørelser m.v.
 I tilslutning til udstykningsloven og afgiftsloven er der udarbejdet  

 følgende regler, der ligeledes træder i kraft den 1. april 1991:
 Til hver bekendtgørelse hører en vejledning.
 Alle ældre regler vedrørende matrikulære forandringer bortfalder den 1.  

 april 1991, jf. dog overgangsreglerne i udstykningslovens § 49, stk. 2, og i  

 afgiftslovens § 5, stk. 3.
 2.3. Udstykningskravet.
 Udstykningsloven indeholder som hidtil krav om, at der skal ske  

 udstykning, når en del af en samlet fast ejendom eller af et umatrikuleret  

 areal skifter ejer, pantsættes eller gives i brug for et længere tidsrum.  

 Bestemmelserne findes i den nye udstykningslovs §§ 14 og 16.
 En af de vigtigste ændringer i udstykningsloven vedrører udstykningskravet  

 i forbindelse med stiftelse af brugsret over en del af en samlet fast  

 ejendom. Ændringen omtales nedenfor.
 Udstykningskravet i lovens § 14 i forbindelse med ejerskifte eller  

 pantsætning af et areal, der udgør en del af en samlet fast ejendom, eller af  

 et umatrikuleret areal, er ikke ændret i forhold til den hidtidige  

 lovgivning, bortset fra visse terminologiske ændringer.
En bygning, der tilhører ejeren af en samlet fast ejendom, kan fortsat  

 ikke afhændes særskilt.
Det er således nødvendigt at foretage udstykning,  

 hvorved i det mindste den del af grundarealet, som bygningen ligger på  

 (sokkelgrunden), bliver en selvstændig samlet fast ejendom.
Dette er en følge  

 af reglerne i tinglysningslovens § 10, stk. 1, og § 38 om den faste ejendoms  

 enhed, som bl.a. regulerer spørgsmålene om den ejendomsretlige og  

 panteretlige forbindelse mellem grundarealet og bygninger herpå.
Der gælder som hidtil en bestemmelse om, at der ikke kan ske særskilt  

 ejerskifte eller pantsætning af en andel i en fælleslod, hvis andelen er en  

 del af en samlet fast ejendom.
Bestemmelsen findes i udstykningslovens § 15.
Kravet om udstykning som følge af, at der stiftes brugsret over et areal,  

 jf. udstykningslovens § 16, stk. 1, er lempet i forhold til den hidtil  

 gældende bestemmelse.
Der kan nu stiftes brugsret over et areal, der er en  

 del af en samlet fast ejendom, for et tidsrum af ikke over 30 år.
Er arealet  

 en del af en umatrikuleret ejendom, kan brugsret som hidtil kun stiftes for  

 et tidsrum, der ikke er længere end 10 år.
 Ifølge motiverne til udstykningsloven omfatter udtrykket  

 »brugsret« i udstykningslovens § 16, stk. 1, enhver form for aftalt  

 leje-, forpagtnings- eller brugsret, uanset om der ydes betaling for retten.  

 Udtrykket omfatter som hidtil også tilfælde, hvor en bestemt del af en  

 ejendom, der tilhører flere personer, gives i udelukkende brug til en eller  

 flere af disse, f.eks. når en ejerlejlighedsforening indrømmer ejeren af en  

 af ejerlejlighederne en eksklusiv benyttelsesret til en del af det fælles  

 grundareal.
 Efter lovmotiverne er brugsaftaler, der omfatter hus eller husrum er ikke  

 omfattet af kravet i udstykningslovens § 16, stk. 1, når aftalen ikke  

 omfatter nogen del af ejendommens grundareal.
30-års reglen hindrer ikke, at arealet genudlejes på en sådan måde, at det  

 samlet er udlejet i mere end 30 år, men aftalen må ikke på noget tidspunkt  

 binde udlejeren for mere end 30 år.
Den omstændighed, at lejeren er ejer af  

 en varig bygning på arealet, vil ikke udløse et krav om udstykning, sålænge  

 brugsretsaftalen vedrørende arealet ikke binder udlejeren for mere end 30 år.  

 Tilsvarende gælder i forhold til 10-års reglen.
 Når der kun gælder en 10-års regel for umatrikulerede arealer, skyldes det  

 ønsket om at få de umatrikulerede ejendomme, der ikke er optaget i matriklen,  

 registreret.
Hvis en umatrikuleret ejendom er optaget i matriklen, kan ejeren anmode  

 matrikelmyndigheden om, at den tildeles et matr.nr.
Hermed bliver den  

 umatrikulerede ejendom til en samlet fast ejendom, og 30-års reglen træder i  

 stedet for 10-års reglen i forbindelse med stiftelse af brugsret over en del  

 af ejendommen.
Hvis den umatrikulerede ejendom ikke er optaget i matriklen, kan ejeren  

 lade ejendommen matrikulere.
Herefter kan brugsret over en del af ejendommen  

 stiftes for indtil 30 år.
Undtagelser fra udstyknings- og matrikuleringskravet i udstykningslovens §  

 16, stk. 1, er fastsat i bekendtgørelsen om udstykningskravet.
De hidtil  

 gældende særregler om opstilling af vindmøller bortfalder den 1. april 1991,  

 jf. § 44 i bekendtgørelsen om matrikulære arbejder.
Det fremgår af udstykningslovens § 21, at parterne i et retsforhold  

 (ejerskifte, pantsætning eller stiftelse af brugsret), der forudsætter  

 udstykning, matrikulering eller fraskillelse af en andel i en fælleslod fra  

 en samlet fast ejendom, skal anmode en praktiserende landinspektør om at  

 begære den nødvendige registrering i matriklen.
Tilsvarende pligt påhviler  

 ejeren af et areal, der indvindes fra søterritoriet, jf. udstykningslovens §  

 17.
 Anmodning til landinspektøren (i Københavns og Frederiksberg kommuner og i  

 Sønderjylland til matrikelmyndigheden) skal fremsættes inden 3 måneder fra  

 det tidspunkt, der er anført i lovens § 21, stk. 2.
 2.4. Arealoverførsel.
 En række forskellige sagsarter i det hidtidige matrikulære system er nu  

 samlet under begrebet »arealoverførsel«, jf. udstykningslovens § 7.
Arealoverførsel omfatter bl.a. tidligere sagsarter som omdeling,  

 skelforandring, afståelse af areal til offentlig vej og inddragelse af  

 umatrikuleret areal under tilgrænsende ejendomme.
Desuden omfatter  

 arealoverførsel sager, der tidligere skulle gennemføres i to adskilte  

 ekspeditioner i Kort- og Matrikelstyrelsen ved foreløbig deling efterfulgt af  

 udstykning og sammenlægning.
Med de nye regler om arealoverførsel gennemføres  

 en betydelig forenkling især af ekspeditionen af de sidstnævnte sager.
Det påhviler landinspektøren at sørge for, at der ved begæring om  

 registrering af arealoverførsel i matriklen foreligger den nødvendige  

 dokumentation vedrørende adkomst, pante- og servitutforhold samt de  

 nødvendige myndighedserklæringer vedrørende forholdet til anden lovgivning,  

 således at arealet i matriklen kan overføres direkte fra sælgers til købers  

 ejendom i samme ekspedition.
Dette forudsætter, at der på intet tidspunkt  

 under sagens behandling er usikkerhed med hensyn til størrelsen og  

 beliggenheden af det areal, der skal overføres.
 I Københavns og Frederiksberg kommuner og i Sønderjylland er det  

 matrikelmyndigheden, der skal sørge for, at den nødvendige dokumentation  

 foreligger før registreringen i matriklen.
 Reglerne om arealoverførsel bevirker, at areal i flere tilfælde end hidtil  

 kan overføres fra en ejendom til en anden uden tinglysning af et  

 adkomstdokument, og at der også kan overføres arealer, som ikke grænser til  

 den ejendom, arealet overføres til.
 2.5. Lovkoordinering.
I forbindelse med udstykningsloven er der sket en koordinering af  

 reglerne om bebyggelse og ejendomsdannelse.
Nye bestemmelser i byggelovens §  

 10 A og § 22, stk. 3, fremkalder en større sammenhæng mellem bestemmelserne i  

 byggeloven, kommuneplanloven, vejlovgivningen og udstykningsloven og  

 bevirker, at gennemslagskraften af de bebyggelsesregulerende bestemmelser  

 bliver den samme, uanset om et antal enfamiliehuse opføres på een samlet fast  

 ejendom eller på hver sin udstykkede grund.
Ifølge byggelovens § 10 A skal flere enfamiliehuse anbringes således på en  

 ejendom, at hver boligenhed med tilhørende grundareal senere - hvis det  

 ønskes - kan udstykkes.
Reglerne gælder også, når der ved til- eller  

 ombygning eller andre forandringer sker en opdeling af et bestående  

 enfamiliehus i flere enfamiliehuse.
Der er imidlertid ikke noget i vejen for, at husene anbringes anderledes  

 end bestemt i § 10 A.
Det forudsætter blot, at der er sikkerhed for, at  

 udstykning kan gennemføres, hvis det senere ønskes.
Kommunalbestyrelsen kan  

 således efter reglerne i byggelovens § 22, stk. 3, dispensere fra § 10 A, men  

 kun når der samtidig er meddelt dispensation fra de bebyggelsesregulerende  

 bestemmelser, der ville være til hinder for en udstykning, og når de kommende  

 ejendommes vejadgang er godkendt efter reglerne i vejlovgivningen.
 Kommunalbestyrelsen skal således tage stilling til spørgsmålet om en  

 eventuel efterfølgende udstykning i forbindelse med byggesagsbehandlingen.
 Når kommunalbestyrelsen har godkendt bebyggelsesplanen, er den forpligtet  

 til at godkende en eventuel efterfølgende ansøgning om udstykning i  

 overensstemmelse med planen.
 Bestemmelsen i udstykningslovens § 20, stk. 2, bevirker, at  

 dispensationer, som muliggør en senere udstykning, ikke bortfalder som følge  

 af lovbestemte forældelsesfrister.
 Reglerne i byggelovens § 10 A vedrører kun enfamiliehuse til  

 helårsbeboelse (fritliggende eller sammenbyggede som dobbelthuse, række-,  

 kæde-, klyngehuse og lign.). Det vil således altid være muligt at foretage  

 udstykning, når opførelse af mere end eet enfamiliehus på en ejendom er  

 tilladt efter 1. april 1991.
Dette skal ses i videre sammenhæng med de gennemførte ændringer i  

 ejerlejlighedsloven og loven om andelsboligforeninger og andre  

 boligfællesskaber.
Der er således i de to love indført afgrænsningsregler i  

 forhold til udstykningssystemet.
Ifølge ejerlejlighedslovens § 3 kan der  

 efter 1. april 1991 kun oprettes ejerlejligheder i en ejendom, hvis  

 udstykning ikke er mulig.
Tilsvarende regel er indført i forhold til  

 anpartslejligheder, jf. § 13, stk. 1, 2. pkt., og § 17, stk. 1, litra a, i  

 boligfællesskabsloven.
 Dokumentationen for, at udstykning ikke er mulig, udgøres af en erklæring  

 fra en landinspektør.
 3. Matrikelvæsenet.
 3.1. Matrikelmyndigheden.
Kort- og Matrikelstyrelsen er matrikelmyndighed for hele landet med  

 undtagelse af Københavns og Frederiksberg kommuner, hvor matrikelvæsenet er  

 kommunalt.
Det område, der er afgrænset i udstykningslovens § 13, stk. 4,  

 (Sønderjylland), administreres lokalt ved Kort- og Matrikelstyrelsens  

 sønderjyske afdelingskontor.
 Det sønderjyske område omfatter:
 Udtrykket »Sønderjylland« anvendes i denne vejledning som  

 angivelse for det nævnte område.
 Den sønderjyske afdeling af Kort- og Matrikelstyrelsen er opdelt i 5  

 stedlige landinspektørkontorer:
Haderslev Landinspektørkontor Christiansfeld Kommune med undtagelse af Hejls, Taps og Vejstrup sogne,  

 samt Haderslev og Vojens kommuner.
Toftlund Landinspektørkontor Gram, Nørre-Rangstrup og Rødding kommuner, samt Hviding, Roager og Spandet  

 sogne og ejerlavet Hjortvad, Kalvslund i Ribe Kommune.
Åbenrå Landinspektørkontor Bov, Lundtoft, Rødekro og Åbenrå kommuner.
Sønderborg Landinspektørkontor Augustenborg, Broager, Gråsten, Nordborg, Sundeved, Sydals og Sønderborg  

 kommuner.
Tønder Landinspektørkontor Bredebro, Højer, Løgumkloster, Skærbæk, Tinglev og Tønder kommuner.
 3.2. Praktiserende landinspektører.
Ifølge lov om landinspektørvirksomhed har praktiserende landinspektører  

 og deres assistenter med landinspektørbeskikkelse eneret til at udføre  

 matrikulære arbejder.
Dette gælder dog ikke i Københavns og Frederiksberg  

 kommuner og i Sønderjylland.
I disse områder udføres alt matrikulært arbejde  

 af matrikelmyndigheden.
 Begrebet »matrikulært arbejde« omfatter ifølge udstykningslovens  

 § 13, stk. 1, 2. pkt., afsætning af skel samt udarbejdelse af de dokumenter,  

 der er nødvendige for registrering af matrikulære forandringer, herunder  

 fremskaffelse af den nødvendige dokumentation for, at udstykningslovens §§  

 18-20 og 25-27 er overholdt.
 Klage over en praktiserende landinspektørs udførelse af et matrikulært  

 arbejde kan indbringes for Landinspektørnævnet, der er nedsat i henhold til  

 landinspektørlovens § 9. Nævnet behandler også klager over udførelsen af  

 andre arbejder, hvortil praktiserende landinspektører har eneret i henhold  

 til lovgivningen.
 4. Udstykningskontrollen.
Udstykningslovens § 20, stk. 1, foreskriver i overensstemmelse med den  

 hidtidige lovgivning, at visse matrikulære forandringer ikke må registreres i  

 matriklen, hvis forandringen eller den tilsigtede arealanvendelse vil medføre  

 forhold i strid med anden lovgivning.
Forbudet gælder udstykning,  

 matrikulering (bortset fra matrikulering af en umatrikuleret ejendom),  

 arealoverførsel og sammenlægning.
I forhold til den hidtidige lovgivning omfatter forbudet således nu også  

 sammenlægning.
Når sammenlægning er medtaget, skyldes det navnlig forholdet  

 til landbrugslovens bestemmelser, men sammenlægning kan også medføre forhold,  

 der strider mod bestemmelser, der er fastsat i eller i medfør af anden  

 lovgivning, f.eks. bestemmelser i en lokalplan om maksimal grundstørrelse i  

 et område.
 Udstykningslovens § 20, stk. 1, er i øvrigt generel og omfatter enhver  

 retsforskrift i anden lovgivning (både love, bekendtgørelser, vedtægter og  

 bindende planer som f.eks. lokalplaner), når forskriften vedrører udstykning,  

 matrikulering, arealoverførsel, sammenlægning, ejendommes størrelse og  

 afgrænsning, vejforhold, arealanvendelse m.v.
Hovedreglen er efter udstykningslovens § 24, at matrikelmyndigheden fører  

 denne »udstykningskontrol«.
Matrikelmyndigheden er imidlertid kun i  

 stand til at føre kontrollen, når den matrikulære sag indeholder de  

 nødvendige oplysninger.
Dette er baggrunden for, at lovens § 20, stk.  

 1, ligesom den hidtidige udstykningslovs § 2 begrænser matrikelmyndighedens  

 kontrolpligt ved ordene »efter det oplyste«, og at der i  

 bekendtgørelsen om udstykningskontrollen er fastsat regler om, hvilke  

 tilladelser og oplysninger der skal foreligge for matrikelmyndigheden, før  

 udstykning, matrikulering, arealoverførsel eller sammenlægning registreres i  

 matriklen.
Bekendtgørelsen er udarbejdet i samarbejde med de ministerier,  

 hvorunder de pågældende love hører.
 Alle de omhandlede matrikulære sager skal med enkelte undtagelser, der  

 fremgår af bekendtgørelsen, forelægges vedkommende kommunalbestyrelse.  

 Forelæggelse for andre myndigheder skal ske i den udstrækning, det fremgår af  

 bekendtgørelsen. (Bekendtgørelsen om matrikulære arbejder indeholder også  

 bestemmelser om erklæring fra eller underretning til andre myndigheder, men  

 disse bestemmelser angår kun tilfælde, som ikke er omfattet af  

 bekendtgørelsen om udstykningskontrollen.
 I Københavns og Frederiksberg kommuner og i Sønderjylland, hvor der ikke  

 medvirker praktiserende landinspektører, må matrikelmyndigheden foranstalte  

 de høringer, der omhandles i bekendtgørelsen.
Matrikelmyndigheden kan ikke nægte at foretage registrering i matriklen,  

 blot fordi en myndighed udtaler sig imod den pågældende matrikulære  

 forandring.
Forandringen eller den påtænkte arealanvendelse må være i strid  

 med en gældende retsforskrift, uden at vedkommende myndighed har meddelt  

 dispensation fra forskriften.
Efter udstykningslovens § 24, 2. pkt., skal matrikelmyndigheden ikke føre  

 kontrol med overholdelsen af anden lovgivning, når den matrikulære forandring  

 er en følge af ekspropriation eller jordfordelingskendelse.
Baggrunden herfor  

 er, at en ekspropriation kun er lovligt foretaget, når der er sikkerhed for,  

 at ekspropriationsformålets virkeliggørelse ikke strider mod anden  

 lovgivning.
 5. Samspillet med tingbog og ESR.
 Matrikelmyndigheden skal ifølge udstykningslovens § 32, stk. 1,  

 underrette tinglysningsdommeren og kommunalbestyrelsen om matrikulære  

 forandringer med henblik på nødvendig ajourføring af tingbogen, henholdsvis  

 det fælleskommunale ejendomsdatasystem (ESR). Der skal gives meddelelse om  

 enhver forandring, slettelse eller supplering af de oplysninger, der er  

 registreret i matriklen om matrikelbetegnelser, arealstørrelser, notering som  

 samlet fast ejendom, herunder om landbrugspligt, om andele, der er knyttet  

 til et bestemt matr.nr. i en samlet ejendom, om fredskovspligt o.s.v.
Meddelelse fra Kort- og Matrikelstyrelsen sendes i 2 eksemplarer til  

 kommunalbestyrelsen.
Det ene eksemplar forudsættes som hidtil videregivet til  

 vurderingsformanden.
 Fejl i ejendomsregistrene kan volde betydelige ulemper i forbindelse med  

 ejendomsdispositioner, og det er derfor i udstykningslovens § 32, stk. 2,  

 pålagt tinglysningsmyndighederne og de kommunale myndigheder at indberette  

 uoverensstemmelser mellem tingbogen, ESR og matrikelregisteret til  

 matrikelmyndigheden.
Hvis en matrikulær forandring ikke kan indføres i tingbogen, skal  

 tinglysningsdommeren ifølge udstykningslovens § 33, underrette  

 matrikelmyndigheden herom.
Matrikelmyndigheden fastsætter da en kort frist  

 for ansøgeren til at fremskaffe dokumentation for, at der ikke længere er  

 nogen hindring for indførelsen i tingbogen.
Hvis hindringen ikke fjernes, må  

 registreringen i matriklen tilbageføres.
Meddelelse herom vil blive tilsendt  

 ansøgeren og berørte myndigheder.
 Tinglysningsmyndighederne fører i forbindelse med tinglysning af  

 dokumenter om adkomst, pant og brugsret kontrol med overholdelse af  

 udstykningskravet efter reglerne i bekendtgørelsen om udstykningskravet.
 6. Generelt vedrørende bekendtgørelsen om matrikulære  

 arbejder.
 6.1. Begreber.
 6.1.1. »En samlet fast ejendom«.
Begrebet »en samlet fast ejendom« fremgår af udstykningslovens  

 § 2. En samlet fast ejendom kan være eet matr.nr. eller flere matr.nre., der  

 ifølge notering i matriklen skal holdes forenet.
Hvis en samlet fast ejendom  

 er noteret i matriklen som en landbrugsejendom, omfatter den tillige arealer,  

 der ifølge lov om landbrugsejendomme skal henregnes til landbrugsejendommen.
 Når et eller flere matr.nre. er vurderet sammen med en landbrugsejendom,  

 udgør de således ifølge landbrugslovens § 2 en del af landbrugsejendommen (og  

 dermed af den samlede faste ejendom). Dette gælder dog ikke arealer, der er  

 tilladt fraskilt ejendommen efter 1. april 1980.
 Hvis der til et matr.nr. hører andel i en fælleslod, udgør andelen en del  

 af den samlede faste ejendom.
Som følge af udstykningslovens §§ 14 og 16 kan der som tidligere nævnt  

 ikke ske ejerskifte eller pantsætning af et areal, henholdsvis stiftelse af  

 brugsret for et længere tidsrum end 30 år over et areal, når arealet er en  

 del af en samlet fast ejendom.
Det er i denne sammenhæng uden betydning, om  

 arealet har selvstændigt matr.nr.
Det afgørende er, at det er en del af den  

 samlede faste ejendom, ifølge bestemmelsen i udstykningslovens § 2.
 I relation til bestemmelsen i udstykningslovens § 15, 1. pkt., om, at der  

 ikke må ske særskilt ejerskifte eller pantsætning af en andel i en fælleslod,  

 er det ligeledes afgørende, om andelen er en del af en samlet fast ejendom.
 6.1.2. »Et umatrikuleret areal«.
Ved »et umatrikuleret areal« forstås ifølge udstykningslovens §  

 4, stk. 1, et areal, der Et umatrikuleret areal kan udgøre en umatrikuleret ejendom, jf.  

 udstykningslovens § 4, stk. 2.
 Et umatrikuleret areal, der ikke er optaget i matriklen, kan f.eks. være  

 et havneareal, et areal opstået på søterritoriet ved inddæmning eller  

 opfyldning eller et areal opstået ved naturlig tilvækst eller opgrøde fra  

 havet.
De umatrikulerede arealer, der er optaget i matriklen uden matr.nr., er  

 arealer, som på det tidspunkt, hvor de blev optaget, ikke skulle skyldsættes  

 eller vurderes.
Som eksempler kan nævnes offentlige veje, havnearealer,  

 jernbanearealer, forsvarsanlæg og kirkegårde samt arealer, der i sin tid blev  

 udlagt til fælles benyttelse for et ejerlav (gadejord, grus-, sand- og  

 lergrave m.v.).
 Kort- og Matrikelstyrelsen gennemfører for tiden en tildeling af matr.nr.  

 til alle umatrikulerede arealer, der er optaget i matriklen, bortset fra  

 offentlige vejarealer.
Ordningen er alene udtryk for en ændring af arealernes registerbetegnelser  

 i matriklen.
Der tages således ikke stilling til adkomstforhold, men  

 arealernes særlige karakter (f.eks. jernbane, gadejord, fælles grusgrav  

 o.s.v.) registreres i matrikel, tingbog og det fælles kommunale  

 ejendomsdatasystem (ESR).
I de områder, hvor ordningen endnu ikke er gennemført, kan en  

 umatrikuleret ejendom, der er optaget i matriklen, uden gebyr få tildelt et  

 matr.nr., blot Kort- og Matrikelstyrelsen får anmodning om det.
I særlige  

 tilfælde kan det muligvis være nødvendigt at identificere ejendommen over for  

 Kort- og Matrikelstyrelsen ved at markere den på en kopi af matrikelkortet  

 eller andet kortmateriale.
I forbindelse med sager om matrikulær forandring af et umatrikuleret  

 areal, der er optaget i matriklen (bortset fra offentlige vejarealer), vil  

 Kort- og Matrikelstyrelsen i almindelighed tildele arealet et matr.nr.  

 Landinspektøren bør være opmærksom på dette i forbindelse med udarbejdelse af  

 sagen.
Landinspektøren kan, som det fremgår ovenfor, anmode om at få tildelt  

 et matr.nr. til arealet, før sagen udarbejdes.
 6.1.3. Sagsarter .
 I forbindelse med bekendtgørelsen om matrikulære arbejder og denne  

 vejledning er det af væsentlig betydning at være opmærksom på de ændringer,  

 der er sket med hensyn til betegnelsen af matrikulære sagstyper.
 Desuden er det vigtigt at være opmærksom på den nøjagtige ordlyd af  

 definitionerne i udstykningslovens kap. 1.
 Den omstændighed, at ordene »registreres i matriklen« indgår i  

 definitionerne af sagsarterne i lovens §§ 5-9, er f.eks. baggrund for, at  

 ordene ikke indgår i indledningen til §§ 11, 12, 13, 16 og 17 i  

 bekendtgørelsen om matrikulære arbejder.
Et andet eksempel er, at hvor udtrykket »en ejendom« er anvendt,  

 kan det omfatte såvel en samlet fast ejendom, jf. udstykningslovens § 2, som  

 en umatrikuleret ejendom, jf. lovens § 4, stk. 2, medmindre andet klart  

 fremgår af sammenhængen i teksten.
Når der kun sigtes på en samlet fast  

 ejendom eller kun på en umatrikuleret ejendom, bruges kun det relevante  

 begreb.
Udtrykket »en ejendom« bruges ikke om et udskilt offentligt  

 vejareal.
 6.2. Dispensation.
Ifølge § 1, stk. 3, i bekendtgørelse om matrikulære arbejder kan  

 matrikelmyndigheden dispensere fra bestemmelserne i kap. 11-18 og i øvrigt i  

 den udstrækning, de enkelte bestemmelser indeholder hjemmel til det.
Sådan  

 konkret dispensationshjemmel er indeholdt i nogle af bestemmelserne i kap.  

 2-10 i bekendtgørelsen.
Landinspektøren må normalt søge at opnå den ønskede dispensation, inden  

 sagen udarbejdes og indsendes til Kort- og Matrikelstyrelsen.
Når det i  

 vejledningen er angivet, at fravigelse af en regel kan forventes under  

 bestemte forudsætninger, vil landinspektøren dog kunne gå ud fra, at  

 dispensationen bliver meddelt, når forudsætningerne er til stede.
I sådanne  

 tilfælde er det derfor ikke nødvendigt at søge dispensationen forud for  

 sagens færdiggørelse og indsendelse.
 6.3. Nægtelse af notering i matriklen.
Ifølge udstykningslovens § 30 kan matrikelmyndigheden kun nægte at  

 registrere ejendomsberigtigelse, udstykning, matrikulering, arealoverførsel,  

 sammenlægning samt fraskillelse af en andel i en fælleslod fra en samlet fast  

 ejendom, hvis 6.4. Bestemmelsernes gyldighedsområde .
 Udstykningsloven og bekendtgørelsen om matrikulære arbejder gælder for  

 hele landet med de konkrete undtagelser, der fremgår af loven og  

 bekendtgørelsen.
For udstykningslovens vedkommende er det alene bestemmelserne i §§ 35-40  

 om skelforretninger, der ikke er landsdækkende.
Skelforretninger kan således  

 ikke afholdes i Københavns og Frederiksberg kommuner.
 Enkelte af udstykningslovens paragraffer indeholder specialregler for et  

 område, således f.eks. § 31, stk. 4, om særlige tekniske ændringer, der kan  

 foretages i Sønderjylland, og § 47 om betaling for udførelse af matrikulære  

 arbejder i Københavns og Frederiksberg kommuner og i Sønderjylland, og om  

 opkrævning af gebyr for ekspedition af matrikulære sager i de to kommuner.
Det fremgår af § 2 i bekendtgørelse om matrikulære arbejder, at nogle af  

 bekendtgørelsens bestemmelser ikke gælder i Københavns og Frederiksberg  

 kommuner og i Sønderjylland.
Særligt til bekendtgørelsens § 2, stk. 3,  

 bemærkes, at bestemmelser, der foreskriver, at der i en matrikulær sag skal  

 foreligge erklæring fra landinspektøren om et nærmere angivet forhold, sigter  

 på dokumentation overfor matrikelmyndigheden.
I Københavns og Frederiksberg  

 kommuner og i Sønderjylland, hvor der ikke medvirker praktiserende  

 landinspektører, og hvor matrikelmyndigheden selv udarbejder matrikulære  

 sager på grundlag af rekvisition, skal erklæringer af den omtalte art ikke  

 foreligge, men matrikelmyndigheden foretager tilsvarende vurdering.  

 Bestemmelser om, at landinspektøren skal give indberetning eller indsende  

 oplysninger eller dokumenter til Kort- og Matrikelstyrelsen, - herunder  

 bestemmelsen i § 40, stk. 2 - sigter kun på de praktiserende landinspektørers  

 pligter over for styrelsen og gælder derfor heller ikke i Københavns og  

 Frederiksberg kommuner og i Sønderjylland.
 6.5. Rekvirenten m.v .
 Når en landinspektør anmodes om at udføre et matrikulært arbejde, falder  

 det ind under reglerne for god landinspektørskik, at han sikrer sig, at  

 rekvirenten er ejer af den ejendom, sagen vedrører, eller på anden måde er  

 berettiget til at bestille arbejdet og begære en eventuel forandring  

 registreret i matriklen.
 I bekendtgørelsen om matrikulære arbejder er der derfor ikke som i de  

 hidtidige regler krav om, at der for Kort- og Matrikelstyrelsen skal  

 foreligge en erklæring, der bemyndiger landinspektøren til at ansøge om  

 udstykning m.v.
Bekendtgørelsen indeholder heller ikke bestemmelser om underskrift ifølge  

 fuldmagt.
Det følger af almindelige regler, at den fuldmagtsberettigede i  

 forbindelse med sin underskrift skal angive navnet på den, han eller hun  

 underskriver for, og sin egen stilling og adresse.
Erklæringer vedrørende arealer, der ejes af DSB, skal være afgivet af  

 Generaldirektoratet for Statsbanerne.
Henvendelser til DSB som ejer eller  

 naboejer skal ligeledes rettes til Generaldirektoratet for Statsbanerne.
 6.6. Underretning af ejere og naboer .
Når udstykning, matrikulering, arealoverførsel, sammenlægning eller  

 ejendomsberigtigelse er registreret i matriklen, skal ejerne af de berørte  

 ejendomme (ikke kun rekvirenten) have meddelelse om forandringen.
Er  

 registreringen i matriklen sket efter begæring fra en praktiserende  

 landinspektør, forventes det, at landinspektøren som hidtil underretter de  

 berørte ejere.
I Københavns og Frederiksberg kommuner og i Sønderjylland  

 sørger matrikelmyndigheden for, at ejerne får meddelelse om forandringen.  

 Tilsvarende gælder, når matrikelbetegnelsen for en ejendom eller  

 arealstørrelsen for et matr.nr. forandres ved en ansøgt teknisk ændring.
Med  

 hensyn til underretning af naboejere i forbindelse med afsætning af skel  

 henvises til bekendtgørelsens § 4, stk. 3 og 4, og vejledningens afsnit  

 7.3.4.
 7. Om afsætning af skel.
 7.1. Indledning.
Reglerne i dette afsnit vedrører afsætning af Udtrykket »afsætning« anvendes som overbegreb for fastlæggelse  

 af ejendomsgrænser på stedet ved afmærkning og/eller ved mål samt for  

 konstatering af, at beliggenheden af en ejendomsgrænse er i overensstemmelse  

 med oplysningerne i matriklen om skellets beliggenhed.
Udtrykket »bestående« ejendomsgrænser anvendes her i modsætning  

 til nye ejendomsgrænser, som fremkommer ved udstykning, matrikulering eller  

 arealoverførsel.
En »bestående ejendomsgrænse« er således den  

 eksisterende retligt gældende grænse mellem to ejendomme og er normalt  

 identisk med det skel, der er registreret i matriklen.
 7.2. Nye skel.
 7.2.1. Lovbestemte forhold.
Ifølge udstykningslovens § 20, stk. 1, 1. pkt., må der ikke ske  

 udstykning, matrikulering, arealoverførsel eller sammenlægning, hvis den  

 matrikulære forandring eller den tilsigtede arealanvendelse efter det oplyste  

 vil medføre forhold i strid med anden lovgivning.
Bestemmelsen gælder ikke,  

 når en umatrikuleret ejendom matrikuleres med de bestående grænser, jf.  

 udstykningslovens § 20, stk. 1, 2. pkt., idet der i en sådan situation ikke  

 opstår en ny ejendomsgrænse.
Bestemmelserne om den kontrol, der skal udøves i forbindelse med  

 udstykning m.v., svarer til de hidtidige regler, men er dog, som det fremgår,  

 udvidet til at omfatte sammenlægning, jf. afsnit 4. De nærmere regler om de  

 erklæringer m.v., der skal foreligge i sagerne af hensyn til  

 matrikelmyndighedens kontrol, er fastsat i bekendtgørelsen om  

 udstykningskontrollen.
Det fremgår heraf og af den tilhørende vejledning, at  

 der ikke må fastlægges nye skel i strid med bestemmelser i lovgivningen  

 herom.
Bestemmelser i lovgivningen, der vedrører placeringen af bygninger i  

 forhold til skel, betyder endvidere, at nye skel skal afsættes i  

 overensstemmelse med disse bestemmelsers indhold og formål.
Der kan være tale  

 om såvel offentligretlige bestemmelser (f.eks. byggeloven) som privatretlige  

 bestemmelser (servitutter).
 Bestemmelserne i stærkstrømsreglementet må iagttages i forbindelse med  

 udstykning m.v. i nærheden af højspændingsledninger.
Udstykningslovens § 19, 1. pkt., indeholder bestemmelse om, at nye skel  

 ikke må fastlægges således, at en samlet fast ejendom adskilles fra kysten,  

 fra en sø, der tilhører bredejerne, eller fra et åbent vandløb ved en smal  

 jordstrimmel.
Matrikelmyndigheden kan dog i særlige tilfælde gøre undtagelse  

 fra dette krav, jf. lovens § 19, 2. pkt., f.eks. i tilfælde, hvor det  

 pågældende bredareal skal forblive i eller overgå til offentlig eje.
 Nye skel bør ikke lægges på langs i private fællesveje, medmindre særlige  

 forhold taler for det.
 7.2.2. Skelerklæring.
 Ifølge § 3, stk. 1, i bekendtgørelsen om matrikulære arbejder skal der  

 ved udstykning og matrikulering og ved arealoverførsel til en samlet fast  

 ejendom foreligge erklæring fra ejerne af de berørte ejendomme om, at de  

 godkender de nye skel, som skellene er eller vil blive afmærket på stedet.
Udtrykket »ejerne af de berørte ejendomme« skal forstås som  

 ejerne af de ejendomme, der forandres ved udstykningen, matrikuleringen eller  

 arealoverførslen.
Hvis en køber endnu ikke har fået sin adkomst tinglyst, kan  

 det være hensigtsmæssigt, at erklæringen også er underskrevet af køberen,  

 idet dette vil modvirke, at der senere opstår uklarhed om aftalen med hensyn  

 til ejendommens afgrænsning.
 Når der fastlægges skel i forbindelse med udskillelse af offentlig vej,  

 gælder reglerne om skelerklæring i bekendtgørelsens § 3, stk. 2.
 Reglerne vedrører således kun de vejgrænser, der ønskes registreret som  

 skel i matriklen, d.v.s. nye skel, der opstår, når areal overføres til  

 offentlig vej ved arealoverførsel, samt eksisterende vejgrænser, der  

 registreres som skel i forbindelse med udskillelse af ældre offentlig vej ved  

 ejendomsberigtigelse.
Reglerne i § 3, stk. 2, svarer til de hidtidige regler for så vidt angår  

 inddragelse af ejerne af de ejendomme, hvorfra vej- eller stiareal udskilles.  

 Reglen i § 3, stk. 2, 1. pkt., hvorefter der skal indhentes erklæring fra  

 disse ejere om, at de godkender det afsatte skel, er imidlertid nu  

 hovedreglen.
Dette svarer således til de regler, der gælder ved afsætning af  

 nye skel.
Landinspektøren kan fravige hovedreglen og kan i stedet som hidtil vælge  

 at give ejerne skriftlig meddelelse om skelafsætningen efter reglen i  

 bekendtgørelsens § 3, stk. 2, nr. 1. Hvis en grundejer, der har fået  

 meddelelse om afsætningen af skellet mod en ældre offentlig vej, ikke vil  

 godkende beliggenheden af det afsatte skel, kan vejen ikke udskilles på den  

 pågældende strækning.
Skellets rette beliggenhed må da fastlægges ved en  

 skelforretning, før ejendomsberigtigelsen (vejudskillelsen) kan ske.
 Hvis der i forbindelse med udskillelsen skal foretages afsætning af  

 tidligere registrerede skel mellem vejen eller stien og tilgrænsende  

 ejendomme, gælder reglerne i bekendtgørelsens § 4.
Afmærkningen af nye skel kan i visse tilfælde tillades udskudt, jf.  

 vejledningens afsnit 17.2.1. I et sådant tilfælde er det en forudsætning for  

 tilladelsen, at det fremgår af målebladet, hvordan skelafmærkningen vil ske,  

 og ejerne bør have målebladet forevist i forbindelse med afgivelse af  

 skelerklæringen.
Sker afmærkningen på anden måde end oplyst på målebladet, må  

 landinspektøren sende en kopi af målebladet, hvorpå den ændrede afmærkning er  

 vist, til Kort- og Matrikelstyrelsen og til ejerne.
 7.2.3. Undersøgelse af bestående skel i forbindelse med udstykning  

 m.v.
 I forbindelse med udstykning, matrikulering og arealoverførsel kan det  

 være nødvendigt, at landinspektøren foretager undersøgelse af skelforholdene  

 på stedet.
 Undersøgelsen bør omfatte bestående skel for de berørte matr.nre. inden  

 for en rimelig afstand fra de nye skel og må foretages i det omfang,  

 landinspektøren skønner nødvendigt i det enkelte tilfælde i overensstemmelse  

 med god landinspektørskik.
I nogle tilfælde er det åbenbart, at et bestående skels beliggenhed må  

 undersøges.
Det gælder f.eks., når et matr.nr. eller en særskilt beliggende  

 del af et matr.nr. skal fraskilles ved udstykning eller arealoverførsel, og  

 arealet grænser til restejendommen.
Det gælder også ved udstykning, hvor en  

 ny ejendom får ejendomsgrænse mod havet eller i vandløb eller søer.
I øvrigt  

 vil krav om indmåling af bestående skel ofte være en følge af bestemmelserne  

 om arealberegning i bekendtgørelsens § 32.
 Med hensyn til uoverensstemmelse mellem forholdene på stedet og matriklens  

 oplysninger henvises til afsnit 7.3.
 7.3. Bestående ejendomsgrænser.
 7.3.1. Hovedregler for afsætning.
 Udstykningslovens § 34, stk. 1, indeholder den hovedregel, at en  

 ejendomsgrænse kun må afmærkes eller fastlægges ved mål, når afsætningen sker  

 i overensstemmelse med matriklens oplysninger om skellets beliggenhed.
Når en landinspektør skal afsætte skellet mellem to ejendomme, er det  

 imidlertid den retligt gældende ejendomsgrænse, der skal afsættes.
Hvis  

 beliggenheden af denne grænse ikke stemmer med oplysningerne i matriklen,  

 gælder den omtalte hovedregel da heller ikke, jf. udstykningslovens § 34,  

 stk. 2 og 3.
 Ejerne af de berørte ejendomme må da inddrages. (Se dog afsnit 7.3.4. om  

 teknisk ændring af matriklens oplysninger).
 Ønsker imidlertid ingen af de berørte ejere at få forholdet ordnet i  

 matriklen, kan landinspektøren ikke som resultat af sit arbejde levere  

 rekvirenten et kort, der viser, at en nærmere angivet grænse på stedet  

 (brugsgrænse, hegn el. lign.) er det rette skel, ligesom der ikke må sættes  

 skelmærker i grænsen.
 Landinspektøren kan derimod levere rekvirenten samt eventuelt de berørte  

 naboejere et kort eller måleblad, der angiver grænsens beliggenhed samt  

 beliggenheden af skellet ifølge matriklens oplysninger.
 7.3.2. Grundlaget for afsætning.
 Som udgangspunkt for sit arbejde må landinspektøren skaffe sig kendskab  

 til matriklens oplysninger om skellets beliggenhed.
 Til skel, der er opstået efter 1950, findes som oftest tilstrækkelige mål  

 til en fuldstændig fastlæggelse af skellets beliggenhed og dermed også til en  

 genafsætning af skellet.
Før 1950 var kravene til indmåling af skel lempeligere, og for mange ældre  

 skel er der derfor utilstrækkelige eller slet ingen mål.
Når der ikke findes  

 mål, indeholder matriklen ikke andre oplysninger til afsætning af skellet end  

 dets beliggenhed på matrikelkortet i forhold til andre skel.
Dette er ikke et  

 nøjagtigt grundlag for en afsætning, og hvis matrikelkortet har været  

 omtegnet mange gange, siden skellet blev indlagt på kortet, kan nøjagtigheden  

 af kortet være blevet yderligere forringet herved.
I tilfælde, hvor et skel  

 må afsættes alene på grundlag af matrikelkortets udvisende, vil det  

 nøjagtigste grundlag derfor normalt være en kopi af det originalkort, hvorpå  

 skellet første gang optræder.
 For at kunne tage stilling til den ejendomsretligt rigtige beliggenhed af  

 grænsen mellem to naboejendomme eller af en ejendoms grænse mod offentlig vej  

 må landinspektøren imidlertid sammenholde oplysningerne fra matriklen med  

 forholdene på stedet og undersøge, om der i øvrigt er forhold, der har  

 betydning for ejendomsgrænsens beliggenhed.
 Når der ikke er overensstemmelse mellem matriklens oplysninger og  

 forholdene på stedet, må ejerne af de berørte ejendomme inddrages (jf. dog  

 afsnit 7.3.4. om teknisk ændring af matriklens oplysninger), og  

 landinspektøren må tage stilling til, hvad der er årsag til  

 uoverensstemmelsen, jf. bekendtgørelsens § 4, stk. 1 og 2.
Beliggenheden af et bestående skel kan således være blevet ændret ved  

 hævdserhvervelse eller ændring af labile grænser, og i så fald kan skellet  

 ikke afsættes i overensstemmelse med matriklens oplysninger.
Skellet kan da  

 kun afsættes i forbindelse med en ejendomsberigtigelse eller - uden for  

 Københavns og Frederiksberg kommuner - ved en skelforretning.
Viser der sig at være fejl i matriklens oplysninger, f.eks. i form af en  

 forkert angivelse af et mål eller en forkert indlægning af et skel på  

 matrikelkortet, kan skellet heller ikke afsættes i overensstemmelse med  

 matriklens oplysninger.
Det fremgår af udstykningslovens § 34, stk. 2, nr. 2,  

 sidste pkt., at landinspektøren har pligt til at indberette fejlen til Kort-  

 og Matrikelstyrelsen.
Skellet kan derfor kun afsættes, når der samtidig  

 gennemføres en teknisk ændring af matriklens oplysninger.
Nogle ejendomsgrænser er ikke registreret som skel i matriklen.
Det gælder  

 navnlig grænser mod ældre offentlige vejarealer, når vejarealet hidtil har  

 været registreret under den pågældende ejendom, og det kan gælde grænser for  

 en umatrikuleret ejendom, der ikke er optaget i matriklen.
Afsætning af  

 ejendomsgrænsen kan i sådanne tilfælde ikke ske efter hovedreglen om, at  

 afsætningen skal være i overensstemmelse med matriklens oplysninger.
Skellet  

 kan kun afsættes, når der samtidig foretages udskillelse af vejarealet ved  

 ejendomsberigtigelse, henholdsvis matrikulering af den umatrikulerede  

 ejendom.
 Hvis en uoverensstemmelse mellem forholdene på stedet og oplysningerne i  

 matriklen skyldes, at der er sket en arealoverdragelse, som ikke er blevet  

 registreret i matriklen, er der ikke tale om en bestående ejendomsgrænse.  

 Medmindre forholdet ordnes ved arealoverførsel eller eventuelt ved  

 udstykning, er det den i matriklen registrerede ejendomsgrænse, der må  

 afsættes.
 7.3.3. Formodningsregler og regler, der udelukker hævdserhvervelse.
 I forbindelse med afsætning af bestående ejendomsgrænser må  

 landinspektøren være opmærksom på følgende særlige regler om ejendomsgrænser:
Almindelige formodningsregler om beliggenheden af ejendomsgrænser mod  

 havet eller i søer og vandløb går ud på, Formodningsreglerne kan ikke anvendes, når der er tale om vandarealer i  

 særskilt eje, og særlige forhold kan foreligge, f.eks. ved kunstige vandløb  

 (kanaler eller rørlagte vandløb), eller når der foreligger hævdserhvervelse  

 eller særlig aftale.
 Når der ikke er sådanne særlige forhold, bør landinspektøren lægge de  

 almindelige formodningsregler til grund ved fastlæggelsen af ejendomsgrænsen.
Ud mod det åbne hav vil højeste daglige vandstand ofte være kendelig ved  

 en bræmme af opskyllet tang og småsten m.v.
På steder, hvor strandenges  

 vegetation går jævnt over i en sumpvegetation af siv og tagrør, regnes  

 højvandslinjen at falde sammen med den yderste grænse for enggræsser og  

 strandplanter, medens områder, der alene er bevokset med siv og tagrør,  

 betragtes som en del af søterritoriet (forstranden).
I forbindelse med afsætning af skel mod udskilt offentlig vej og mod  

 areal, der er registreret i matriklen som jernbane, henledes opmærksomheden  

 på de særlige hævdsbestemmelser, der gælder i disse tilfælde.
Der kan således  

 efter bestemmelserne i § 88, stk. 2, i lov om offentlige veje ikke vindes  

 hævd mod en udskilt offentlig vej.
Bestemmelsen er trådt i kraft den 1.  

 august 1957, og betingelsen for en hævdserhvervelse over en del af den  

 offentlige vej er således, at hævden er vundet inden denne dato.
For jernbaners vedkommende gælder bestemmelsen i § 52 a, stk. 2, i lov om  

 DSB.
Her skal hævd mod jernbanen være vundet før 1. juni 1988, hvor  

 bestemmelsen trådte i kraft.
Efter oplysning fra Trafikministeriet gælder  

 bestemmelsen også for private jernbaner.
 7.3.4. Inddragelse og underretning af naboejere.
§ 4,  stk. 3, i bekendtgørelsen om matrikulære  

 arbejder indeholder bestemmelse om inddragelse af naboejere i forbindelse med  

 afsætning af bestående skel.
Ved naboejere forstås her ejere af naboejendomme  

 på den strækning, hvor skellet skal afsættes.
Når den retligt gældende ejendomsgrænse ikke svarer til oplysningerne i  

 matriklen, kan afsætningen som omtalt i afsnit 7.3.2. kun ske, hvis forholdet  

 ordnes ved ejendomsberigtigelse, teknisk ændring af matriklens oplysninger  

 eller skelforretning, jf. bekendtgørelsens § 4, stk. 2. Når forholdet ordnes  

 ved ejendomsberigtigelse eller skelforretning, følger det af de pågældende  

 regler, at naboejere (berørte ejere) inddrages.
Skyldes uoverensstemmelsen  

 fejl i matriklens oplysninger, skal fejlen som følge af udstykningslovens §  

 34, stk. 2, indberettes til Kort- og Matrikelstyrelsen, og landinspektøren må  

 da vurdere, om naboen bør underrettes om rettelsen af fejlen i matriklen.
 Hvis et skel ikke bliver afsat, fordi rekvirenten ikke ønsker forholdet  

 ordnet i matriklen, beror det på landinspektørens skøn, om naboejeren bør  

 orienteres om uoverensstemmelsen.
 Reglerne i § 4, stk. 3, vedrører de tilfælde, hvor der ikke er  

 uoverensstemmelse mellem den retligt gældende ejendomsgrænse og oplysningerne  

 i matriklen.
Selvom der ikke er uoverensstemmelse, kan der alligevel være tvivl om  

 skellets præcise beliggenhed.
En sådan tvivl kan navnlig opstå, når der ikke  

 er tilstrækkelige mål til afsætning af skellet, og skellet heller ikke er  

 tydeligt på stedet.
 I sådanne situationer, der kan være meget forskellige, afgør  

 landinspektøren i overensstemmelse med god landinspektørskik, på hvilken måde  

 naboejerne må inddrages forud for skelafmærkningen, og skønner over, hvordan  

 naboejernes interesser kan varetages på betryggende måde.
 Hvis der ikke kan opnås tilslutning fra en naboejer, må landinspektøren  

 ligeledes i overensstemmelse med god landinspektørskik tage stilling til, om  

 afsætning af skellet alligevel kan foretages, eller om en skelforretning er  

 påkrævet for at afklare tvivl om skellets rette beliggenhed.
 Hvis skellet ikke tidligere er fastlagt ved mål, der er tilstrækkelige til  

 afsætningen, kan der som nævnt være en vis usikkerhed med hensyn til skellets  

 nøjagtige forløb.
Landinspektøren skal derfor ifølge bekendtgørelsens § 4, stk. 4,  

 efterfølgende underrette naboejerne om anbringelse af skelmærker i det  

 pågældende skel, eventuelt ved levering af en kopi af målebladet, som tillige  

 fremsendes til Kort- og Matrikelstyrelsen, jf. § 28 i bekendtgørelsen om  

 matrikulære arbejder.
Denne underretningspligt rækker således videre end  

 pligten i bekendtgørelsens § 4, stk. 3.
 8. Private fællesveje m.v. på matrikelkortet.
 8.1. Indledning .
Reglerne i kap. 3 i bekendtgørelsen om matrikulære arbejder vedrører  

 private fællesvejes registrering på matrikelkortet og adgangsforholdene ved  

 udstykning, matrikulering og arealoverførsel.
Reglerne sigter i første række  

 på privatretlige forhold med hensyn til adgangsret og har sammenhæng med  

 bestemmelserne i lov nr. 143 af 13. april 1938 om private vejrettigheder.  

 Reglerne er desuden koordineret med bestemmelserne i lov om private  

 fællesveje, men forbindelsen til vejlovgivningen tilgodeses i øvrigt først og  

 fremmest gennem bekendtgørelsen om udstykningskontrollen.
Reglerne i bekendtgørelsens kap. 3 angår såvel private fællesveje som  

 udlagte private fællesveje og private fællesstier.
I privatvejslovens §§ 2, 3  

 og 5 er defineret, hvad der forstås ved en »privat fællesvej«, en  

 »udlagt privat fællesvej« og en »privat fællessti«.
Med  

 hensyn til almene veje henvises til privatvejslovens § 4.
En »privat fællesvej« er en vej, der tjener som færdselsareal  

 for anden ejendom end den, vejen fører over, når ejendommene er i særskilt  

 eje.
En privat fællesvej er anlagt i marken i modsætning til en »udlagt  

 privat fællesvej«, der er et areal, som er bestemt til fremtidig  

 anvendelse som privat fællesvej efter bestemmelser i privatvejsloven eller  

 ved forskellige planer m.v., jf. privatvejslovens § 3 og kap. 1 i  

 Trafikministeriets cirkulære om lov om private fællesveje.
Når et areal således er udlagt til privat fællesvej, har det også denne  

 status, selvom arealet ikke aktuelt er omfattet af definitionen i  

 privatvejslovens § 2, f.eks. fordi ejendommene med vejret stadig ejes af  

 samme ejer.
Dette vil særlig være tilfældet i tidsrummet mellem en  

 udstyknings godkendelse og frasalg af de nye ejendomme.
Det kan også blive  

 tilfældet, hvis ejendommene tilbagekøbes eller købes af den samme person,  

 selskab m.v. og dermed får samme ejer.
Arealet vil herefter ikke længere være  

 en privat fællesvej efter privatvejslovens § 2, men dog stadig udlagt som  

 privat fællesvej efter lovens § 3, idet der, så længe ejendommene ikke  

 sammenlægges, ikke er sket en ophævelse af vejudlægget.
 8.2. Registreringen i matriklen.
 Private fællesveje er almindeligvis indtegnet på matrikelkortet som en  

 del af de matr.nre., vejene fører over.
 En del private fællesveje udgør et helt matr.nr., og vejarealet er således  

 helt afgrænset af skel.
I forbindelse med matrikulerings- og nymålingsarbejder i ældre tid er  

 nogle private fællesveje (i købstæder og landsbyer) matrikulært registreret  

 ved en litrabetegnelse på samme måde som udskilte offentlige veje.
Dette  

 gælder ikke i Sønderjylland.
 Almene veje svarer registreringsmæssigt til private fællesveje.
 Arealerne for vejene er ikke altid angivet i matrikelregisteret, men der  

 sker løbende en vis supplering af matrikelregisterets oplysninger om  

 vejarealer.
Veje, der ved matriklens ikrafttræden i 1844 var blevet optaget på  

 matrikelkortet, er efter reglerne for matrikuleringsarbejdet betegnet som  

 markvej, byvej, landevej eller hovedlandevej.
Vejenes arealer er, uanset den  

 faktiske bredde i marken, i almindelighed beregnet med følgende bredder:  

 Markvej 6 alen (3,77 m), byvej 12 alen (7,53 m), landevej 22 alen (13,81 m)  

 og hovedlandevej 30 alen (18,83 m). En stor del af de veje, som blev  

 indtegnet på matrikelkortet ved matrikuleringen, findes stadig på  

 matrikelkortet.
De er kendetegnet ved, at deres betegnelse (markvej, byvej  

 o.s.v.) er anført på kortet, hvorimod der ikke er anført nogen bredde, da  

 matriklen ved matrikuleringen som nævnt ikke indeholdt oplysning om vejenes  

 faktiske bredde.
 Veje, der siden matrikuleringen er optaget på matrikelkortet i forbindelse  

 med udstykning m.v., er vist på kortet med deres faktiske bredde.
I Sønderjylland har offentlige veje, stier, grønne områder, branddamme  

 m.m. samt en del private fællesveje og vandløb af historiske årsager været  

 opført sammen under eet matr.nr. for hvert ejerlav, hvor kommunen er blevet  

 registreret som ejer af de pågældende arealer.
Tilsvarende har henholdsvis  

 offentlige veje og vandløb i amtets eje og offentlige veje i Vejdirektoratets  

 eje (motorveje) været registreret hver med eet matr.nr. i ejerlavet.
I forbindelse med tilpasning af den sønderjyske matrikel til forholdene i  

 det øvrige land sker der efterhånden en opdeling af disse matr.nre., således  

 at henholdsvis offentlige kommuneveje, private fællesveje og vandløb samt  

 resten af de kommunalt ejede arealer opføres under hver sit matr.nr. i  

 ejerlavet.
Det samme sker med amtets veje og vandløb.
 De øvrige private veje er i Sønderjylland som i det øvrige land indtegnet  

 på matrikelkortet som en del af de matr.nre., vejene fører over.
 I Københavns Kommune er en del private fællesveje registreret på  

 tilsvarende måde, men desuden er der det særlige forhold, at mange private  

 fællesveje er afskrevet fra matriklen.
Ved loven om private vejrettigheder blev i 1938 indført særlige  

 bestemmelser til sikring af private vejrettigheder.
I henhold til lovens § 1  

 fik private adgangsveje, der er vist på matrikelkortet, en særlig gunstig  

 retsstilling i forhold til andre vejrettigheder, der ikke var tinglyst.
Loven  

 gælder ikke i Københavns og Frederiksberg kommuner.
 8.3. Adkomstforhold.
 Ejendomsretten til vejarealer er kun sjældent omtalt i vejlovgivningen, og  

 uklarheder om adkomstspørgsmål giver i praksis anledning til forskellige  

 problemer.
For private veje, der er en del af de matr.nre., vejene fører over,  

 tilkommer ejendomsretten til vejarealerne ejerne af disse matr.nre.
Ejeren  

 har normalt ret til selv at benytte vejen og til at give andre ejendomme  

 vejret ad vejen.
 For private veje med litrabetegnelse gælder, at der i almindelighed ikke  

 er nogen oplysninger om nuværende adkomstforhold i matrikel og tingbog.
Private fællesvejsarealer, der udgør et selvstændigt matr.nr., er ofte  

 restarealer fra udstykningsejendomme.
Formelt vil den oprindelige udstykker  

 af ejendommen som regel stå som adkomsthaver af arealet, selvom han nu er  

 uden tilknytning til området.
Dette kan give problemer, når der skal ske  

 henvendelse til vejejeren i forbindelse med skelændringer, vejretsspørgsmål  

 m.v. og i forbindelse med udsendelse af ejendomsskatteskemaer.
Hvis adkomsten  

 er overdraget til en grundejerforening, der ikke fungerer i praksis, kan der  

 opstå tilsvarende problemer.
Hvis kommunerne i forbindelse med udstykninger kan træffe aftale med  

 udstykkerne om, at kommunen overtager de private fællesvejsarealer, der helt  

 er afgrænset af skel og registreret ved eget matr.nr., kan det give  

 administrative fordele.
Private fællesveje, der efter en sådan aftale skal  

 tilhøre en kommune, bør derfor ikke matrikulært høre sammen med f.eks.  

 fællesarealer, men bør tildeles selvstændigt matr.nr.
 Det bemærkes, at vejarealernes ejerforhold er uden betydning for  

 istandsættelses- og vedligeholdelsespligten til vejene, og ejendomsretten til  

 de private fællesveje medfører ikke i sig selv andre forpligtelser.
Der er ikke hjemmel i lovgivningen til, at kommunerne kan kræve  

 overtagelse af ejendomsretten til private fællesvejsarealer.
En sådan  

 overtagelse må derfor ske efter almindelig privatretlig aftale og effektueres  

 ved skøde.
Ved nedklassificering af en udskilt offentlig vej til privat fællesvej vil  

 det af de foran anførte grunde være hensigtsmæssigt, at kommunen beholder  

 ejendomsretten til vejarealet.
Der henvises herom til vejledningens afsnit  

 10.3.
I Sønderjylland er det i afsnit 8.2. omtalte fælles vej-matr.nr. optaget i  

 tingbogen med kommunen eller amtskommunen som formel ejer.
De øvrige private  

 vejes adkomstmæssige registrering er i Sønderjylland overensstemmende med  

 forholdene i det øvrige land.
Når et privat vejareal er afskrevet fra den københavnske matrikel, findes  

 der normalt ingen oplysninger om ejerforholdet til vejarealet i tingbogen  

 eller matriklen.
De ejendomme, der oprindelig omfattede en del af de nu  

 afskrevne veje, vil i adskillige tilfælde være ændret både ved udstykninger,  

 sammenlægninger og arealoverførsler (henlæggelser), således at det i dag er  

 vanskeligt at se, hvilke ejendomme der har del i de afskrevne vejarealer.
 8.4. Forandringer på matrikelkortet.
8.4.1. Optagelse af vej Fra gammel tid har der været bestemmelser om, at der skal være sørget for  

 adgang til offentlig vej for alle ejendomme.
Dette hovedkrav fremgår nu af  

 udstykningslovens § 18, stk. 1. Bestemmelsen gælder ved udstykning,  

 matrikulering og arealoverførsel.
Med hensyn til matrikulering bemærkes, at  

 vejadgangskravet også gælder, når en hel umatrikuleret ejendom ønskes optaget  

 i matriklen.
Det skal fremgå af den matrikulære sag, hvordan adgangsforholdene for  

 arealerne er eller vil blive etableret.
Dette gælder såvel for arealer, der  

 fraskilles, som for restarealer.
Dokumentation for, at der er sørget for de  

 nødvendige tilladelser i relation til lov om offentlige veje og lov om  

 private fællesveje, skal foreligge efter reglerne i bekendtgørelsen om  

 udstykningskontrollen.
 Bestemmelsen i udstykningslovens § 18, stk. 1, om, at adgangsretten ikke  

 må være tidsbegrænset eller betinget, sigter på, at der ikke må foreligge  

 sådanne retlige begrænsninger af færdselsretten, at arealet kan blive helt  

 eller delvis uden adgang til offentlig vej.
 Når adgangen til en ejendom eller et areal skal ske ad en privat fællesvej  

 eller en udlagt privat fællesvej, skal vejen optages på matrikelkortet.  

 Herved opnås den særlige sikring af vejretten, der følger af reglerne i lov  

 om private vejrettigheder.
 Den betydning, det på grundlag af loven om private vejrettigheder har, at  

 en privat vej er optaget på matrikelkortet, er også baggrund for reglerne om  

 slettelse og forandring af private fællesveje på matrikelkortet.
 Kravet om adgangsvejens optagelse på matrikelkortet er nu lovfæstet i  

 udstykningslovens § 18, stk. 2.
Kravet kan i særlige tilfælde fraviges.
Efter hidtidig praksis vil  

 dispensation kunne komme på tale i tilfælde, hvor der kun lejlighedsvis er  

 behov for at kunne komme til arealet, og hvor adgangsretten over anden  

 ejendom sikres ved tinglysning på denne ejendom.
Som eksempler kan nævnes  

 adgangsveje til vandværksboringer, regnvandsbassiner og lign.
 Et færdselsareal, der ikke er til brug for anden ejendom, kan normalt ikke  

 forventes optaget på matrikelkortet.
Da optagelsen af en privat fællesvej på matrikelkortet er udtryk for, at  

 der eksisterer en vejret, er det en naturlig hovedregel i bekendtgørelsens §  

 5, stk. 1, nr. 1, at ejeren af den ejendom, vejen ønskes optaget på, skal  

 give sit samtykke til, at vejen optages på kortet.
Hvis vejen ønskes optaget  

 i forbindelse med udstykning, matrikulering, arealoverførsel eller  

 sammenlægning, skal ejeren ifølge bekendtgørelsens § 5, stk. 3, i sin  

 erklæring også oplyse, hvilke arealer vejen skal være adgangsvej for.
Dette  

 er præciseret for at undgå, at der senere skal opstå problemer som følge af  

 manglende oplysning om, hvilken vejadgang der var forudsat ved optagelsen af  

 vejen på matrikelkortet.
Ved »arealer« i § 5, stk. 3, forstås både  

 nye ejendomme, restejendomme og matr.nre., der kommer til at udgøre en  

 særskilt beliggende del af en ejendom.
 Kravet om ejererklæring gælder ikke, hvis der foreligger anden  

 dokumentation for, at vejen er adgangsvej for anden ejendom og derfor kan  

 optages på matrikelkortet, jf. bekendtgørelsens § 5, stk. 1, nr. 2.
Sådan dokumentation kan være erklæring fra kommunalbestyrelsen om,  

at vejen er bestemt til fremtidig anvendelse som privat fællesvej for  

 arealet efter privatvejslovens § 23, stk. 2 og 3, ved retningsplan eller  

 udredningsplan efter byggeloven eller er endelig fastlagt ved byplan eller  

 lokalplan, og at vejen er anlagt.
Hvis vejen ikke er anlagt, kan  

 kommunalbestyrelsen for veje, der er omfattet af privatvejslovens afsnit III,  

 jf. lovens § 13, stk. 1 og 2, afgive erklæring om, at kommunalbestyrelsen om  

 nødvendigt vil kræve vejen anlagt med hjemmel i privatvejslovens § 39.
 Anden form for dokumentation kan f.eks. være godtgørelse af, at der ved  

 dom, ekspropriation, tinglyst aftale el.lign. er truffet bestemmelse om  

 vejret for anden ejendom ad vejen.
Hvis vejadgangen til en tidligere udstykket ejendom er angivet på kort fra  

 udstykningen af parcellen, men ikke overført på matrikelkortet, betragtes  

 oplysning herom også som en dokumentation for, at vejretten består.
Det er  

 dog en betingelse, at vejen har været en forudsætning for parcellens  

 frastykning, at udstykningskortenes angivelse af vejen stemmer med  

 forholdene i marken, og at vejen er eneste eller væsentligste  

 vejadgang til ejendommen.
Udlæg af private fællesveje skal i byer og byområder godkendes af  

 vejmyndigheden (kommunalbestyrelsen) efter reglerne i privatvejslovens kap.  

 7. På landet kræver et vejudlæg ligeledes tilladelse fra kommunalbestyrelsen,  

 dog er der undtagelser for visse private fællesveje, jf. privatvejslovens §  

 14, stk. 2. En privat fællesvej kan ikke optages på matrikelkortet, medmindre  

 der foreligger erklæring fra kommunalbestyrelsen om, at privatvejsloven ikke  

 er til hinder for vejudlægget.
Sager om udstykning, matrikulering,  

 arealoverførsel og sammenlægning skal forelægges kommunalbestyrelsen med  

 henblik på kontrol med overholdelse af bestemmelserne i privatvejsloven, jf.  

 bekendtgørelsen om udstykningskontrollen.
Erklæringen er derfor kun nødvendig  

 som speciel erklæring, hvis vejen udlægges, uden at det sker i forbindelse  

 med udstykning m.v., jf. § 5, stk. 2, i bekendtgørelsen om matrikulære  

 arbejder.
 Ved udvidelse af privat fællesvej anvendes bestemmelserne i  

 bekendtgørelsens § 5, stk. 1 og 2, på udvidelsesarealet.
 8.4.2. Vejadgang ad en vej, der er optaget på matrikelkortet.
Bestemmelserne i bekendtgørelsens § 6 vedrører de tilfælde, hvor et areal  

 (d.v.s. en ejendom eller en særskilt beliggende del af en ejendom) i  

 forbindelse med udstykning m.v. skal have adgang ad en privat fællesvej, som  

 allerede er optaget på matrikelkortet.
Ejeren af den ejendom, vejen fører  

 over, kan anerkende, at vejretten består, jf. § 6, stk. 1, nr. 1.  

 Dokumentation for vejretten kan ifølge § 6, stk. 1, nr. 2, i stedet bestå i,  

 at der vedlægges udskrift af dom, ekspropriation, tinglyst aftale el.lign.,  

 hvorved der er truffet bestemmelse om, at der er vejret ad vejen.
Det  

 bemærkes, at når der i den nævnte bestemmelse og andre steder i  

 bekendtgørelsens kap. 3 står »ejeren af den ejendom«, skal det  

 forstås sådan, at bestemmelsen også gælder for øvrige ejendomme, som vejen  

 måtte føre over.
Anvendelse af erklæring efter bekendtgørelsens § 6, stk. 2, er begrænset  

 til de tilfælde, hvor de i bestemmelsen nævnte forudsætninger er til stede.  

 Ved anvendelse af bestemmelsen tages der ikke stilling til vejrettens  

 eksistens, men det sandsynliggøres, at vejretten eksisterer.
Den endelige  

 afgørelse af spørgsmålet henhører under domstolene.
En del private fællesveje fører som private niveauoverkørsler,  

 niveauovergange eller broer med færdselsret for nærmere angivne ejendomme  

 eller personer tværs over jernbaneareal, der tilhører staten.
Af bl.a.  

 færdselssikkerhedsmæssige grunde ønsker DSB at fjerne sådanne overkørsler,  

 overgange og visse broanlæg på de jernbanestrækninger, hvor forholdene måtte  

 tale for det.
Hvis adgangen til et areal i forbindelse med udstykning,  

 matrikulering eller arealoverførsel skal ske ad privat fællesvej over DSB's  

 jernbaneareal, skal der altid foreligge erklæring fra Generaldirektoratet for  

 Statsbanerne om anerkendelse af vejretten, jf. bekendtgørelsens § 6, stk. 3.
 Hvis adgangsvejen fra et areal til offentlig vej fører over flere  

 ejendomme, uden at der dog er tale om et større antal ejendomme, som nævnt i  

 § 6, stk. 2, og erklæring efter stk. 1 ikke kan fremskaffes fra en enkelt  

 ejer, kan matrikelmyndigheden frafalde kravet om sådan erklæring efter en  

 konkret vurdering på grundlag af landinspektørens oplysninger om forholdet,  

 jf. § 6, stk. 4.
Der findes ingen regler i bekendtgørelsen om dokumentation for, at en  

 eksisterende vejret også gælder for et tilgrænsende areal, der tillægges en  

 ejendom ved arealoverførsel eller sammenlægning.
Det skyldes, at vejretten  

 normalt er upåvirket af ejendommens størrelse.
Der er imidlertid  

 modifikationer.
Dels kan den eksisterende vejret være til hinder for, at  

 vejretten benyttes for det overførte areal, dels kan der være tale om, at der  

 i forbindelse med arealoverførslen vil fremkomme så væsentlige ændringer i  

 færdslens art eller omfang, at landinspektøren bør indhente godkendelse fra  

 ejeren af den ejendom, vejen fører over.
Drejer det sig om vejret over DSB's  

 jernbanearealer, bør der altid indhentes erklæring fra Generaldirektoratet  

 for Statsbanerne om anerkendelse af vejretten, jf. foran.
 8.4.3. Slettelse af vej.
Bestemmelserne i bekendtgørelsens § 7 skal sikre, at en vej ikke slettes  

 på matrikelkortet, medmindre der er sikkerhed for, at slettelsen ikke  

 tilsidesætter den særlige retsbeskyttelse efter loven om private  

 vejrettigheder.
Som hovedregel kan derfor ingen privat fællesvej, der på  

 matrikelkortet er eneste adgang til en ejendom eller til en særskilt  

 beliggende del af ejendommen, slettes på kortet, medmindre der samtidig søges  

 optaget en anden adgangsvej, jf. også privatvejslovens § 53, stk. 2.
For at en privat fællesvej kan slettes på matrikelkortet, skal vejret ad  

 vejen være bragt til ophør.
Dette kan dokumenteres ved en erklæring fra  

 vejejeren om, at vejen ikke tjener som adgangsvej for anden ejendom, jf. § 7,  

 stk. 1, nr. 1, samt erklæring fra landinspektøren som angivet i § 7, stk. 1,  

 nr. 2.
 Hvis der findes vejberettigede, og de ikke vil tiltræde, at vejen  

 nedlægges, kan vejen ikke slettes på matrikelkortet, før spørgsmålet om  

 nedlæggelsen af vejen er afgjort.
 Foruden erklæringerne efter § 7, stk. 1, nr. 1 og 2, skal der foreligge  

 erklæring fra kommunalbestyrelsen efter reglen i § 7, stk. 2. Reglen svarer  

 til bekendtgørelsens § 5, stk. 2, der er omtalt i afsnit 8.4.1.
Hvis vejen er nedlagt efter reglerne i privatvejslovens kap. 9, gælder §  

 7, stk. 1 og 2, ikke.
Landinspektøren kan da dokumentere forholdet i form af  

 udskrift af vejmyndighedernes beslutning om vejens nedlæggelse eller af en  

 kendelse fra taksationsmyndigheden.
Det bemærkes, at privatvejslovens kap. 9  

 gælder anlagte veje, men bestemmelserne kan tillige anvendes til at nedlægge  

 udlagte, men ikke anlagte private fællesveje.
Ansøgning om slettelse af vejen  

 må ikke indsendes til Kort- og Matrikelstyrelsen, før indsigelsesfristerne i  

 privatvejsloven er udløbet.
Når en vej er nedlagt i medfør af  

 privatvejslovens kap. 9, er det ifølge privatvejslovens § 56, stk. 2,  

 vejmyndigheden, der skal sørge for, at vejen slettes på matrikelkortet.
Vejrettens ophør kan i øvrigt dokumenteres på anden måde, jf. § 7, stk. 3,  

 f.eks. i form af udskrift af dom eller ekspropriationsbeslutning, aflyst  

 deklaration el.lign., hvoraf det fremgår, at vejretten ikke længere  

 eksisterer.
Hvis en vej har været nedlagt i marken i hævdstid, vil vejen  

 kunne slettes på matrikelkortet, når landinspektøren oplyser dette, og at der  

 ikke er tinglyst noget dokument om vejret ad vejen.
 I forbindelse med matrikulering af nedlagt offentlig vej eller jernbane  

 bør landinspektøren søge private fællesveje, overkørsler og ramper i  

 tilslutning til anlægget slettet på matrikelkortet, hvis de ikke længere  

 anvendes som færdselsareal, eller hvis de kommer til at ende blindt i et  

 matr.nr. eller en særskilt beliggende del af et matr.nr.
 8.4.4. Indsnævring eller omlægning af vej.
 Når en privat vej ønskes indsnævret eller omlagt på matrikelkortet, kan  

 det ske efter reglerne i bekendtgørelsens § 8. Der skal således efter  

 reglerne i § 8, stk. 1, foreligge godkendelse fra ejeren af den ejendom,  

 vejen fører over, og fra de vejberettigede samt landinspektørerklæring om de  

 i § 8, stk. 1, nr. 3, angivne forhold.
 Reglen i § 8, stk. 2, svarer til bekendtgørelsens § 5, stk. 2, der er  

 omtalt i afsnit 8.4.1.
Hvis vejen er indsnævret eller omlagt efter reglerne i privatvejslovens  

 kap. 9, gælder stk. 1 og 2 ikke.
Landinspektøren kan da dokumentere forholdet  

 i form af udskrift af vejmyndighedens beslutning om vejens nedlæggelse eller  

 en kendelse fra taksationsmyndigheden.
Ansøgning om indsnævring eller  

 omlægning af vejen må ikke indsendes til Kort- og Matrikelstyrelsen, før  

 indsigelsesfristerne i privatvejsloven er udløbet.
 Det kan også på anden måde dokumenteres, at en privat fællesvej er  

 indsnævret eller omlagt, f.eks. ved udskrift af dom el.lign., jf. afsnit  

 8.4.3. Hvis vejen i hævdstid har henligget på stedet med den nuværende  

 beliggenhed og bredde, kan vejen ændres på matrikelkortet, når  

 landinspektøren oplyser dette og oplyser, at der ikke er tinglyst noget  

 dokument, der er til hinder for ændringen, og at ændringen ikke kan antages  

 at krænke nogen vejberettigets interesse.
Matrikelmyndigheden kan efter § 8, stk. 4, fravige kravet i § 8, stk. 1,  

 nr. 2. Hvis en vejberettiget ikke vil tiltræde en indsnævring eller omlægning  

 af en privat vej, må landinspektøren oplyse, hvad der er grunden til, at  

 erklæring ikke har kunnet opnås.
Kort- og Matrikelstyrelsen tager derefter  

 stilling til, om ændringen af vejen kan ske på det foreliggende grundlag.
 Hvis angivelsen på matrikelkortet af en ændret beliggenhed af en vej  

 medfører, at vejen kommer til at føre over en ejendom, som den ikke før førte  

 over, er der tale om et vejudlæg, der skal behandles efter bestemmelserne i  

 bekendtgørelsens § 5, stk. 1 og 2. Hvis vejen har haft den angivne  

 beliggenhed i hævdstid, skal der dog kun foreligge godkendelse fra den  

 pågældende ejer til, at vejen angives på hans ejendom på matrikelkortet.
 8.5. Almene veje.
 En almen vej kan slettes, indsnævres eller omlægges på matrikelkortet,  

 når der foreligger en udskrift af kommunalbestyrelsens beslutning om vejens  

 nedlæggelse eller omlægning efter § 93 i lov om offentlige veje, eventuelt en  

 udskrift af taksationsmyndighedens kendelse, jf. lovens § 93, stk. 4, eller  

 udskrift af beslutning i henhold til lovens § 94, stk. 2. Ansøgning må ikke  

 indsendes til Kort- og Matrikelstyrelsen, før indsigelsesfristerne i lovens §  

 93, stk. 3 og 4, er udløbet.
 9. Udstykning.
 9.1. Generelle forhold.
 Ved udstykning forstås ifølge udstykningslovens § 6, at det registreres i  

 matriklen, at areal fraskilles en eller flere samlede faste ejendomme og  

 fremtidig udgør en ny samlet fast ejendom.
Udstykningsbegrebet omfatter således ikke som hidtil tilfælde, hvor et  

 areal ønskes fraskilt en samlet fast ejendom og tillagt en anden  

 (»foreløbig deling«). En sådan sag ordnes nu ved arealoverførsel.  

 Fraskillelse af en andel i en fælleslod fra en samlet fast ejendom, som  

 andelen udgør en del af, er heller ikke længere omfattet af begrebet  

 udstykning.
Fraskillelse af en sådan andel sker efter de særlige regler, der  

 er beskrevet i afsnit 15.2.
Heller ikke opdeling af en fælleslod, hvorved et eller flere afgrænsede  

 arealer udlægges som vederlag for ideelle andele i fælleslodden, er omfattet  

 af begrebet udstykning.
Matrikelmyndigheden kan imidlertid forlange, at der  

 foruden en særlig ejererklæring skal foreligge den samme dokumentation som  

 ved udstykning.
Der henvises til den nærmere omtale i afsnit 15.3.
 Oprettelse af en ny samlet fast ejendom som følge af ekspropriation eller  

 jordfordelingskendelse er derimod omfattet af begrebet udstykning, men  

 behandles efter de særlige regler i § 21 i bekendtgørelsen om matrikulære  

 arbejder.
Ved udstykning svares afgift efter de regler, der er fastsat i lov om  

 afgift ved udstykning m.m.
Der betales endvidere et ekspeditionsgebyr efter  

 reglerne i bekendtgørelsen om matrikulære afgifter og gebyrer m.v.
I  

 Københavns og Frederiksberg kommuner betales gebyr efter regler fastsat af  

 kommunen.
 9.2. Almindelige udstykninger.
 Den almindelige form for udstykning er, at der fraskilles areal fra een  

 samlet fast ejendom til oprettelse af en eller flere nye ejendomme.
Bekendtgørelsens kap. 4 indeholder ingen regler om dokumentation  

 vedrørende adkomst, servitut- og panteforhold ved en sådan udstykning.  

 Servitut- og panteforhold ordnes nemlig først ved en eventuel afhændelse af  

 en ny ejendom eller som følge af særskilt belåning.
Derimod skal  

 bestemmelserne i bekendtgørelsens kap. 2 og 3 om afsætning af skel og om  

 adgangsforhold m.v. iagttages, og det samme gælder bestemmelserne i kap.  

 11-18 om afmærkning og indmåling af skel m.v. og om udarbejdelse af de  

 dokumenter, der er nødvendige for registreringen i matriklen.
Når det første skøde på en ny ejendom anmeldes til tinglysning, skal der  

 forevises et kort over den nye ejendom.
Dette fremgår af bekendtgørelsen om  

 udstykningskravet.
Kortet skal være forsynet med erklæring fra en beskikket  

 landinspektør eller fra matrikelmyndigheden om, at det er i overensstemmelse  

 med registreringen i matriklen af den nye ejendom.
Der henvises i øvrigt til  

 § 40 i bekendtgørelsen om matrikulære arbejder og til vejledningens afsnit  

 23.2.
 9.3. Udstykning i særlige tilfælde.
 I de særlige tilfælde, hvor en ny samlet fast ejendom oprettes ved  

 fraskillelse af areal fra flere samlede faste ejendomme, gælder reglerne i  

 bekendtgørelsens § 11.
Ved en sådan udstykning registreres fraskillelsen af arealerne fra de  

 pågældende ejendomme og oprettelsen af den nye ejendom samtidig i matriklen.  

 For at dette kan ske, er det nødvendigt, at der for matrikelmyndigheden  

 foreligger dokumentation for, at de fraskilte arealer er overdraget til den  

 samme erhverver, jf. § 11, stk. 1, nr. 1. Overdragelsesdokumenterne til denne  

 erhverver må derfor være tinglyst på de ejendomme, arealerne afgives fra.
Når  

 sagen indsendes til matrikelmyndigheden til registrering af den matrikulære  

 forandring, skal de originale overdragelsesdokumenter forsynet med  

 tinglysningspåtegning medsendes.
Det skal fremgå af tinglysningspåtegningen,  

 at dokumentet er tinglyst som endelig adkomst for »køber« (endeligt  

 skøde).
 Reglerne i § 11, stk. 1, nr. 2 og 3, der gælder for hver enkelt  

 overdragelse, har stor lighed med reglerne i bekendtgørelsens § 14, stk. 1,  

 om arealoverførsel, jf. vejledningens afsnit 11.3.1.
Overdragelsen af det enkelte areal må ikke være betinget af andet end  

 registreringen i matriklen.
Parterne skal afgive erklæring herom.
Erklæringen  

 kan være indeholdt i overdragelsesdokumentet, eller den kan foreligge  

 særskilt.
Når overdragelsesdokumentet sendes til matrikelmyndigheden, skal der  

 medfølge en bemyndigelse for matrikelmyndigheden til på anmelderens vegne at  

 begære dokumentet indført endeligt i tingbogen.
Bemyndigelsen kan være  

 indeholdt i overdragelsesdokumentet, eller den kan foreligge særskilt.  

 Baggrunden for kravet om denne bemyndigelse for matrikelmyndigheden er, at  

 overdragelsesdokumentet kun er blevet foreløbigt indført i tingbogen i  

 forbindelse med dommerens fastsættelse af en frist for den endelige  

 indførsel, når den matrikulære forandring er registreret i matriklen.
Når  

 registreringen er foretaget, underretter matrikelmyndigheden  

 tinglysningsdommeren herom, jf. udstykningslovens § 32, stk. 1, og sender i  

 henhold til bemyndigelsen samtidig overdragelsesdokumentet til dommeren med  

 anmodning om dets endelige indførsel i tingbogen.
Det påhviler imidlertid  

 anmelderen om nødvendigt at anmode tinglysningsdommeren om forlængelse af den  

 fastsatte frist Det følger af bekendtgørelsens § 11, stk. 1, nr. 4, at der også skal  

 foreligge dokumentation for, at pante- og servitutforholdene er afklaret før  

 udstykningen, jf. tinglysningslovens § 23. Se nærmere i vejledningens afsnit  

 11.2.1.
 Hvis de fraskilte arealer ikke er sammengrænsende, vil hvert særskilt  

 beliggende areal af den nye ejendom få tildelt et matr.nr., og samtlige  

 matr.nre. vil blive noteret som en samlet fast ejendom.
Reglerne i bekendtgørelsens § 11, stk. 1, er udformet med det sigte, at  

 arealer, der fraskilles til oprettelse af en ny ejendom, samtidig overdrages.  

 Hvis et af arealerne ikke overdrages, fordi ejeren af den ejendom, arealet  

 afgives fra, også skal være ejer af den nye samlede faste ejendom, kan  

 hverken kravet i § 11, stk. 1, nr. 1, om, at der skal foreligge tinglyst  

 overdragelsesdokument vedrørende arealet, eller de dermed sammenhængende  

 kreav i nr. 2 og 3, opfyldes.
Det fremgår af bekendtgørelsens § 11, stk. 2,  

 at der i et sådant tilfælde i stedet skal foreligge rådighedsattest  

 vedrørende den ejendom, arealet afgives fra.
Matrikelmyndigheden kan på  

 grundlag af rådighedsattesten og overdragelsesdokumenterne for de øvrige  

 arealer kontrollere, at arealerne vil få samme ejer.
Ifølge bekendtgørelsen om udstykningskravet skal der også i de her  

 omhandlede tilfælde af udstykning forevises et kort ved tinglysning af det  

 første skøde på den nye ejendom.
Det fremgår af § 40, stk. 2, i  

 bekendtgørelsen om matrikulære arbejder, at udstykningskortet i så fald skal  

 indsendes med udstykningssagen til Kort og Matrikelstyrelsen.
Styrelsen  

 påfører kortet oplysning om den nye ejendoms matr.nr. eller matr.nre. og  

 erklæring om, at det er i overensstemmelse med ejendommens registrering i  

 matriklen, og fremsender kortet til tinglysning sammen med  

 overdragelsesdokumenterne.
Betaling for attestation af kortet sker efter  

 bekendtgørelse om betaling for Kort- og Matrikelstyrelsens produkter og  

 ydelser m.m.
 10. Matrikulering.
 10.1. Generelle forhold.
Ved matrikulering forstås, at et umatrikuleret areal registreres i  

 matriklen som en samlet fast ejendom, jf. udstykningslovens § 5. Efter de  

 tidligere regler omfattede begrebet matrikulering også de tilfælde, hvor et  

 umatrikuleret areal blev inddraget under en bestående ejendom.
En sådan  

 matrikulær forandring må nu - afhængig af forholdene - ske ved  

 arealoverførsel eller ejendomsberigtigelse.
Når Kort- og Matrikelstyrelsen som nævnt i vejledningens afsnit 6.1.2.  

 tildeler matr.nr. til et umatrikuleret areal, der er optaget i matriklen,  

 sker der kun en ændring af arealets registerbetegnelse. Ændringen kan derfor  

 ske uden skelfastsættelse, opmåling o.s.v., og der tages ikke stilling til  

 adkomsten til arealet.
Bekendtgørelsen om matrikulære arbejder indeholder da  

 heller ikke regler, der omfatter denne form for matrikulering.
 Når en del af en umatrikuleret ejendom, der er optaget i matriklen, ønskes  

 registreret som en samlet fast ejendom, kan det ske enten ved matrikulering  

 af det pågældende areal eller ved tildeling af matr.nr. til hele ejendommen  

 og udstykning af arealet.
Ved matrikulering svares afgift efter de regler, der er fastsat i lov om  

 afgift ved udstykning m.m.
Der betales endvidere ekspeditionsgebyr for den  

 matrikulære registrering efter reglerne i bekendtgørelse om matrikulære  

 afgifter og gebyrer m.v.
Der svares ikke afgift og gebyr for tildeling af  

 matr.nr. til et umatrikuleret areal, der er optaget i matriklen, selvom dette  

 sker efter anmodning.
I Københavns og Frederiksberg kommuner betales gebyr  

 efter regler fastsat af kommunen.
 10.2. Arealer, der ikke er optaget i matriklen.
 Ved matrikulering af en del af en umatrikuleret ejendom eller af en hel  

 umatrikuleret ejendom, der ikke er optaget i matriklen, gælder reglerne i  

 bekendtgørelsens kap. 11-18 om skelfastsættelse, adgangsforhold, afmærkning,  

 indmåling, arealberegning, opmålingsdokumenter o.s.v.
Der tages ikke ved matrikuleringen stilling til adkomsten til den nye  

 samlede faste ejendom, og eventuelle servitut- og panteforhold skal ikke  

 afklares før matrikuleringen.
Bekendtgørelsen indeholder derfor ingen regler  

 om dokumentation vedrørende disse forhold.
Der skal som ved udstykning  

 medfølge et kort (der også i forbindelse med matrikulering kaldes  

 »udstykningskort«), når det første skøde på den nye ejendom  

 anmeldes til tinglysning.
Før et areal, der er fremkommet ved inddæmning, tørlægning eller  

 opfyldning på søterritoriet, kan matrikuleres, skal der efter  

 bekendtgørelsens § 12 foreligge dokumentation for, at Trafikministeriet har  

 givet eventuelt nødvendig tilladelse til anlægsarbejdet.
Sådan tilladelse  

 kræves ikke, hvis arealet er fremkommet ved foranstaltninger inden for en  

 trafikhavns bestående værker, jf. § 3, stk. 3, i lov om trafikhavne m.v.
Som  

 det fremgår af bekendtgørelsens § 12, stk. 2, skal der i et sådant tilfælde i  

 stedet foreligge erklæring fra havneejeren om, at arealet er omfattet af  

 trafikhavnelovens § 3, stk. 3.
 I tilfælde, hvor der er tvivl om, hvorvidt et areal af søterritoriet, der  

 ønskes opfyldt, er beliggende inden for en trafikhavns dækkende værker, er  

 det Trafikministeriet, der afgør spørgsmålet.
 Andre havne, f.eks. fiskerihavne og lystbådehavne skal som hidtil have  

 tilladelse til at disponere over søterritoriet.
 Opmærksomheden henledes på, at de havne, som administreres af  

 Trafikministeriet, organisatorisk er samlet under to  

 statshavneadministrationer, henholdsvis i Frederikshavn og Esbjerg.
 Tilladelse fra Trafikministeriet kan derfor som udgangspunkt - når areal  

 ønskes overført til en havneejendom beliggende inden for en statshavns  

 dækkende værker - indhentes fra statshavneadministrationen i Frederikshavn  

 for så vidt angår havnene:
Hanstholm Hirtshals Skagen Frederikshavn Helsingør Anholt Hammer havn (Bornholm) og fra statshavneadministrationen i Esbjerg for så vidt angår havnene:
Rømø Esbjerg Hvide Sande Thorsminde Thyborøn.
Det bemærkes, at udstykningslovens § 17 indeholder en pligt til, at areal,  

 der indvindes fra søterritoriet, skal registreres i matriklen ved  

 matrikulering eller arealoverførsel.
Kravet gælder kun for arealer, der  

 indvindes efter 1. april 1991, men ofte er kravet allerede stillet som en  

 betingelse for tilladelsen til indvinding.
 10.3. Matrikulering af nedlagt offentlig vej m.v.
Nedlægges en offentlig vej, påhviler det ifølge § 89, stk. 2, i lov om  

 offentlige veje vejbestyrelsen at sørge for den nødvendige ændring i  

 matriklen.
Vejbestyrelsen bestemmer, hvem der fremtidig skal være ejer af  

 vejarealet og sørger for, at adkomsten tinglyses, jf. lovens § 90. Hvis vejen  

 skal opretholdes som privat fællesvej, der ønskes registreret med et  

 matr.nr., er der tale om en matrikulering.
Når et offentligt vejareal er udskilt i matriklen, har vejmyndigheden  

 herved sikret sin ejendomsret til arealet, jf. § 88, stk. 1, i lov om  

 offentlige veje.
Matrikulering af et udskilt vejareal og registrering i  

 tingbogen af adkomsten til det tildelte matr.nr. vil i en sådan situation  

 kunne ske på en særdeles enkel måde.
Efter aftale mellem Kort- og  

 Matrikelstyrelsen, Trafikministeriet og Justitsministeriet m.fl. kan  

 adkomsten således indføres i tingbogen på grundlag af matrikelmyndighedens  

 meddelelse om matrikuleringen, når meddelelsen er udformet på en nærmere  

 aftalt måde.
Det skal således fremgå, at den pågældende vej, der hidtil i matriklen har  

 været udskilt som et offentligt vejareal, i henhold til § 23, stk. 1, i lov  

 om offentlige veje er nedklassificeret til privat fællesvej.
Meddelelsen skal  

 endvidere indeholde oplysning om matr.nr. og areal for vejen samt anmodning  

 om, at kommunens ejendomsret indføres i tingbogen.
Hvis denne fremgangsmåde ønskes benyttet, skal det oplyses af  

 landinspektøren i matrikuleringssagen.
Som grundlag for matrikuleringen skal  

 i øvrigt alene foreligge oplysning om, at vejen er nedlagt som offentlig vej  

 i henhold til § 23, stk. 1, i lov om offentlige veje samt en skematisk  

 redegørelse.
Det er ikke nødvendigt at vedlægge måleblad eller ændringskort,  

 medmindre der fremkommer nye skel.
Dette kan være tilfældet, hvis det kun er  

 en del af en udskilt offentlig vejstrækning, der nedklassificeres.
Der skal  

 hverken betales ekspeditionsgebyr for matrikuleringen, jf. § 1, stk. 3, i  

 bekendtgørelsen om matrikulære afgifter og gebyrer m.v., eller afgift, jf. §  

 1, stk. 2, nr. 3, i lov om afgift ved udstykning m.m.
 I forbindelse med matrikulering af nedlagt offentlig vej eller jernbane  

 bør landinspektøren søge overflødiggjorte private veje, overkørsler og ramper  

 i tilslutning til anlægget slettet på matrikelkortet, jf. vejledningens  

 afsnit 8.4.3.
 11. Arealoverførsel.
 11.1. Anvendelsesområde.
 Det fremgår af udstykningslovens § 7, at areal kan overføres fra en  

 ejendom til en samlet fast ejendom eller til offentlig vej enten ved  

 arealoverførsel eller ved ejendomsberigtigelse.
 Der er tale om arealoverførsel, når forandringerne sker som følge af en  

 privat aftale eller en offentligretlig beslutning, medens  

 ejendomsberigtigelse omfatter forandringer, der er en følge af hævd eller  

 naturens kræfter.
Reglerne om arealoverførsel omfatter tilfælde, hvor der ønskes overført  

 areal fra en samlet fast ejendom til en anden samlet fast ejendom eller til  

 offentlig vej, og tilfælde, hvor der ønskes overført umatrikuleret areal til  

 en samlet fast ejendom eller til offentlig vej.
Arealet behøver ikke at  

 grænse til den ejendom, det overføres til.
 Under reglerne for arealoverførsel hører tilfælde, der tidligere blev  

 ordnet ved udstykning og sammenlægning (»foreløbig deling«).
Reglerne om arealoverførsel kan også anvendes, når en samlet fast ejendom  

 overdrages og samtidig ønskes overført til en anden samlet fast ejendom.  

 Såfremt overdragelsen er sket, ordnes sagen derimod ved sammenlægning.
Det  

 følger af definitionen på en umatrikuleret ejendom i udstykningslovens § 4,  

 stk. 2, at også en sådan ejendom kan overføres til en samlet fast ejendom ved  

 arealoverførsel.
Umatrikuleret areal, der er opstået ved inddæmning, tørlægning eller  

 opfyldning på søterritoriet, og som ønskes indlagt under en samlet fast  

 ejendom, overføres efter reglerne om arealoverførsel.
Hvis derimod areal, der  

 er opstået fra havet ved naturlig forandring, ønskes indlagt under den  

 ejendom, som det efter nærhedsprincippet hører til, må det ske ved  

 ejendomsberigtigelse.
Overførsel af areal til offentlig vej forudsætter, at arealet udskilles  

 som offentlig vej.
Forandringen falder ind under reglerne for  

 arealoverførsel, uanset om arealet indlægges under et allerede udskilt  

 offentligt vejareal eller registreres som et selvstændigt offentligt  

 vejareal.
Hvis et areal, der har været offentlig vej i mindst 20 år, ønskes  

 udskilt, anvendes reglerne om ejendomsberigtigelse.
Der kan ikke ske arealoverførsel til anden art af umatrikuleret areal end  

 udskilt offentligt vejareal.
Der kan dog ansøges om overførsel af areal til  

 en umatrikuleret ejendom, der er optaget i matriklen, idet  

 matrikelmyndigheden da kan tildele ejendommen matrikelnummer ved en teknisk  

 ændring i forbindelse med sagens ekspedition.
Hvis areal derimod ønskes  

 overført til en umatrikuleret ejendom, der ikke er optaget i matriklen, må  

 denne ejendom eller eventuelt en del af den samtidig søges matrikuleret.
Overførsel af areal som følge af ekspropriation eller  

 jordfordelingskendelse omfattes af begrebet »arealoverførsel« i  

 udstykningslovens § 7, men reglerne i udstykningslovens § 25 og i §§ 13 og 14  

 i bekendtgørelsen om matrikulære arbejder gælder ikke, idet den pågældende  

 myndighed selv sørger for fornøden ordning af pante- og servitutforhold m.v.  

 og for berigtigelse af adkomst.
Der henvises til § 21 i bekendtgørelsen.
 Reglerne om arealoverførsel giver ikke mulighed for at overføre areal fra  

 et matr.nr. til et andet matr.nr. inden for den samme samlede faste ejendom.  

 En sådan forandring må gennemføres som en teknisk ændring, jf.  

 bekendtgørelsens § 24, stk. 2.
 11.2. Pantehæftelser og servitutter.
 11.2.1. Hovedregel.
 Det fremgår af § 13 i bekendtgørelsen om matrikulære arbejder, at der ved  

 arealoverførsel skal foreligge dokumentation for, at bestemmelserne i  

 tinglysningslovens § 23 om pantehæftelser og servitutter er iagttaget, jf.  

 udstykningslovens § 25, stk. 1. Denne dokumentation vil normalt bestå i en  

 dommerattest, men kan bestå i tinglysningsdommerens påtegning på et  

 overdragelsesdokument om, at dokumentet er lyst som endelig adkomst for  

 erhververen til det overførte areal, jf. bekendtgørelsens § 14, stk. 1.
 Hvis den ejendom, arealet overføres fra , ikke er optaget i  

 tingbogen, kan der ifølge sagens natur ikke være tinglyst pantehæftelser  

 eller servitutter, og der kan ikke udstedes en dommerattest efter reglerne i  

 tinglysningslovens § 23. Landinspektøren må da oplyse, at dette er årsagen  

 til, at attesten ikke medfølger.
 11.2.2. Undtagelser fra hovedregel.
Den hidtil gældende regel om, at en særlig landinspektørerklæring kan  

 erstatte dommerattest vedrørende pantehæftelser, er opretholdt og findes i  

 bekendtgørelsens § 13, stk. 2, 1. pkt., og den er samtidig i overensstemmelse  

 med praksis udvidet til også at gælde arealer, der overføres til  

 jernbaneareal, som tilhører staten.
Udgør arealet et helt matrikelnummer, er  

 der dog behov for at afklare, om der af hensyn til påhvilende pantehæftelser  

 er noget til hinder for, at nummeret udgår af matriklen.
Dommerattest kan  

 derfor ikke frafaldes i sådanne tilfælde.
 Den hidtil gældende regel, hvorefter erklæring fra kommunalbestyrelsen  

 vedrørende udbetaling af vederlag for areal, der er afstået til offentlig  

 vej, kan træde i stedet for dommerattest, er ikke medtaget i den nye lov.
Når areal fragår en ejendom og udskilles som offentlig vej, kræves der som  

 hidtil ikke attest fra dommeren om servitutforholdene, jf. § 13, stk. 3, i  

 bekendtgørelsen.
Dette skyldes, at offentlige vejarealer normalt ikke er  

 optaget i tingbogen, og at servitutter, der vedrører det udskilte vejareal,  

 derfor heller ikke kan registreres i tingbogen.
Undtagelsesreglen gælder  

 ikke, hvis den offentlige vej er optaget i tingbogen. (I Sønderjylland er  

 alle offentlige veje optaget i tingbogen, og der kan være tinglyst  

 servitutter på vejarealerne.
Der vil derfor kræves attest fra dommeren om  

 servitutforholdene, både når der overføres areal til offentlig vej og fra  

 offentlig vej).
 11.3. Adkomst.
 11.3.1. Hovedregel, når arealet er overdraget (afhændet m.v.).
 Hovedreglen findes i bekendtgørelsens § 14, stk. 1, jf. udstykningslovens  

 § 25, stk. 2, og går i sin kerne ud på, at overdragelsen af arealet skal være  

 endelig mellem parterne og overdragelsesdokumentet tinglyst på begge  

 ejendomme, før den matrikulære forandring kan registreres i matriklen.
Hovedreglen gør det således nødvendigt, at parterne har oprettet et  

 overdragelsesdokument (skøde). Når sagen indsendes til matrikelmyndigheden  

 til registrering af den matrikulære forandring, skal selve det originale  

 overdragelsesdokument forsynet med tinglysningspåtegning medsendes.
Det skal  

 fremgå af tinglysningspåtegningen, at dokumentet er tinglyst som endelig  

 adkomst for »køber« (endeligt skøde).
Overdragelsen af arealet må ikke være betinget af andet end registreringen  

 i matriklen.
Ejerne skal afgive erklæring herom.
Erklæringen kan være  

 indeholdt i overdragelsesdokumentet, eller den kan foreligge særskilt.
Når overdragelsesdokumentet sendes til matrikelmyndigheden, skal der  

 medfølge en bemyndigelse for matrikelmyndigheden til på anmelderens vegne at  

 begære dokumentet indført endeligt i tingbogen.
Bemyndigelsen kan være  

 indeholdt i overdragelsesdokumentet, eller den kan foreligge særskilt.  

 Baggrunden for kravet om denne bemyndigelse for matrikelmyndigheden er, at  

 overdragelsesdokumentet kun er blevet foreløbigt indført i tingbogen i  

 forbindelse med dommerens fastsættelse af en frist for den endelige  

 indførsel, når den matrikulære forandring er registreret i matriklen.
Når  

 registreringen er foretaget, underretter matrikelmyndigheden  

 tinglysningsdommeren herom, jf. udstykningslovens § 32, stk. 1, og sender i  

 henhold til bemyndigelsen samtidig overdragelsesdokumentet til dommeren med  

 anmodning om dets endelige indførsel i tingbogen.
Det påhviler imidlertid  

 anmelderen om nødvendigt at anmode tinglysningsdommeren om forlængelse af den  

 fastsatte frist.
Hvis det overførte areal ikke grænser til »købers« ejendom, vil  

 arealet få tildelt selvstændigt matr.nr.
I et sådant tilfælde vil  

 matrikelmyndigheden samtidig med anmodningen til tinglysningsdommeren om  

 overdragelsesdokumentets endelige indførsel i tingbogen gøre opmærksom herpå  

 og oplyse det tildelte matr.nr.
 11.3.2. Undtagelser fra hovedregel.
 11.3.2.1. Værdien under den fastsatte beløbsgrænse.
Reglerne i bekendtgørelsens § 14, stk. 2-5, indeholder undtagelser fra  

 kravet om tinglysning af et overdragelsesdokument.
Den vigtigste undtagelse  

 findes i stk. 2. Den gælder for arealer, hvis værdi ikke overstiger det  

 beløb, der er fastsat i § 4, stk. 1, i bekendtgørelsen om matrikulære  

 afgifter og gebyrer m.v.
Der skal i sådanne tilfælde foreligge erklæring fra  

 ejerne om værdien og om, at overdragelsen ikke er betinget af andet end  

 registreringen i matriklen.
Der skal endvidere foreligge rådighedsattest for  

 ejendommene.
 Ved værdien forstås købesummen, dog mindst det beløb, hvormed arealet  

 inklusive bygninger, træer m.v., som overdrages sammen med arealet, indgår i  

 den ansatte ejendomsværdi ved seneste offentlige vurdering.
 11.3.2.2. Arealoverførsel til eller fra offentlig vej.
Undtagelsesreglen i bekendtgørelsens § 14, stk. 3, vedrører  

 adkomstforholdene ved arealoverførsel til eller fra offentlig vej.
Når et  

 offentligt vejareal, nedlægges og overføres til en samlet fast ejendom, eller  

 når der overføres areal fra en ejendom til offentlig vej, er det således -  

 uanset værdien af det overførte areal - tilstrækkelig dokumentation for  

 adkomstforholdene, at der foreligger enten erklæring fra vejbestyrelsen og  

 ejeren af den berørte ejendom om, at de godkender arealoverførslen, eller  

 kopi af aftalen om arealoverførslen.
I overensstemmelse med de hidtil gældende regler kræves det ikke i  

 bekendtgørelsens § 14, stk. 3, at der skal foreligge rådighedsattest  

 vedrørende den berørte samlede faste ejendom.
Det er landinspektørens ansvar  

 at sikre sig, at det er adkomsthaveren, der underskriver erklæringen.
Hvis en almen vej eller en privat fællesvej er optaget som landevej eller  

 kommunevej i henhold til § 21, henholdsvis § 23 i lov om offentlige veje, er  

 kommunalbestyrelsens (for landevejes vedkommende amtsrådets) erklæring herom  

 tilstrækkelig dokumentation for adkomstforholdene.
Der skal således ikke  

 foreligge erklæring eller kopi af aftale som nævnt i § 14, stk. 3, 1. pkt., i  

 bekendtgørelsen.
 11.3.2.3. Overførsel af nedlagt privat fællesvej.
Når en nedlagt privat fællesvej søges overført til en samlet fast ejendom  

 efter reglerne i kap. 9 i lov om private fællesveje, er der taget stilling  

 til adkomstforholdene.
Som det fremgår af § 14, stk. 4, i bekendtgørelsen, er  

 det således tilstrækkeligt, at der foreligger erklæring fra vejmyndigheden  

 om, at overdragelsen er sket efter de nævnte regler.
 11.3.2.4. Arealoverførsel fra statsbaneareal.
Reglen i bekendtgørelsens § 14, stk. 5, vedrører kun overførsel af areal  

fra statsbaneareal til en samlet fast ejendom.
Den svarer i øvrigt til  

 reglerne i bekendtgørelsens § 14, stk. 3, for overførsel af areal fra  

 udskilt offentlig vej til en samlet fast ejendom.
 11.3.2.5. Arealoverførsel fra ejendom, hvortil ingen har tinglyst  

 adkomst.
 Efter de hidtil gældende regler har det været muligt at overføre  

 umatrikuleret areal, der har været anvendt til jernbane, havneplads, vej,  

 parkanlæg, forsvarsanlæg el. lign. til en tilgrænsende ejendom, selvom der  

 ikke var en tinglyst ejer af arealet.
Bekendtgørelsen om matrikulære arbejder indeholder ikke tilsvarende  

 regler.
Bortset fra tilfælde, der omfattes af bekendtgørelsens § 14, stk. 3,  

 4 eller 5, kan der slåledes ikke ske arealoverførsel til eller fra en  

 ejendom, for hvilken ingen ejer står indtegnet i tingbogen, før der er taget  

 stilling til adkomstspørgsmålet, eventuelt ved ejendomsdom.
 11.3.3. Arealoverførsel mellem ejendomme med samme ejer.
Reglerne i bekendtgørelsens § 15 vedrører tilfælde, hvor areal overføres  

 mellem ejendomme, der har samme ejer.
Da der ikke sker overdragelse af  

 arealet, skal der som hidtil (ved omdeling) ikke tinglyses noget  

 overdragelsesdokument, og arealet kan uanset dets værdi overføres på grundlag  

 af erklæring fra ejeren.
Desuden skal der foreligge rådighedsattest  

 vedrørende ejendommene.
Et umatrikuleret areal, der er fremkommet ved inddæmning, tørlægning eller  

 opfyldning på søterritoriet, kan overføres til en samlet fast ejendom ved  

 arealoverførsel, når arealet og den ejendom, det ønskes overført til, har  

 samme ejer.
Reglen i bekendtgørelsens § 15, stk. 2, sigter på de tilfælde,  

 hvor det fremkomne areal er umatrikuleret og ikke er optaget i tingbogen.  

 Dokumentation for, at adkomstforhold ikke er til hinder for arealoverførslen,  

 kan f.eks. være godtgørelse af, at ejeren af den ejendom, arealet ønskes  

 overført til, er den, der har fået tilladelse fra Trafikministeriet til at  

 etablere arealet.
Hvis der foreligger et overdragelsesdokument vedrørende  

 arealet til ejendommens ejer, vil dette også være tilstrækkelig  

 dokumentation.
 Som beskrevet i afsnit 10.2. kræves der ikke tilladelse fra  

 Trafikministeriet, hvis et areal fremkommer ved opfyldning m.v. inden for en  

 trafikhavns bestående værker, jf. trafikhavnelovens § 3, stk. 3. Ifølge  

 bestemmelsen kræves der heller ikke tilladelse fra Trafikministeriet i  

 tilfælde, hvor der i en trafikhavn foretages anlægsarbejder, der ikke er  

 inddæmning, opfyldning eller tørlægning, men hvorved et areal af  

 søterritoriet inden for trafikhavnens dækkende værker gøres landfast.
 Bekendtgørelsens § 15, stk. 3, giver mulighed for, at såvel et opfyldt  

 areal som et areal, der er fremkommet ved etablering af et fast anlæg, f.eks.  

 et bolværk uden på et eksisterende bolværk, kan overføres til en samlet fast  

 ejendom, når der foreligger erklæring fra havneejeren om indforståelse med,  

 at arealet overføres, jf. bekendtgørelsens § 15, stk. 1, nr. 1, og om, at  

 arealet er omfattet af trafikhavnelovens § 3, stk. 3.
 Med hensyn til indhentning af tilladelse fra Trafikministeriet henvises  

 til vejledningens afsnit 10.2.
 12. Sammenlægning.
 Ved sammenlægning forstås ifølge udstykningslovens § 8, at to eller flere  

 samlede faste ejendomme registreres i matriklen som een samlet fast ejendom.  

 Udtrykket sammenlægning omfatter således ikke som hidtil tilfælde, hvor en  

 bestående ejendoms matrikelbetegnelse forenkles ved, at eet eller flere af  

 ejendommens matr.nre. inddrages under et andet.
Sammenlægning vil ofte være kombineret med inddragelse af matr.nre.
Hvis  

 f.eks. to samlede faste ejendomme, der består af henholdsvis eet matr.nr. og  

 to matr.nre., ønskes registreret i matriklen som eet matr.nr., er der dels  

 tale om sammenlægning, dels om samtidig inddragelse af to af den sammmenlagte  

 ejendoms matr.nre.
Den terminologiske forskel har imidlertid ingen praktisk  

 betydning for den dokumentation, der skal foreligge, og der skal kun betales  

 gebyr for sammenlægningen.
Reglerne om inddragelse af matr.nre. behandles i  

 vejledningens afsnit 16.2.4.
Før en sammenlægning kan registreres i matriklen, skal der ifølge § 16 i  

 bekendtgørelsen om matrikulære arbejder foreligge dommerattest om, at  

 adkomst- og panteforhold ikke er til hinder for sammenlægningen.
De  

 pågældende ejendomme skal således have samme ejer ifølge tingbogen, og kravet  

 om dommerens attest om panteforhold følger af reglerne i tinglysningslovens §  

 21.
 Inden en ikke pantsat ejendom begæres sammenlagt med en pantsat ejendom,  

 bør landinspektøren oplyse ejeren om, at sammenlægningen medfører, at de  

 tinglyste pantehæftelser vil komme til at omfatte den sammenlagte ejendom i  

 sin helhed, jf. tinglysningslovens § 24.
 I modsætning til tidligere omfattes sammenlægning nu af reglerne om  

 kontrol med overholdelse af anden lovgivning i forbindelse med matrikulære  

 sager, jf. udstykningslovens § 20, stk. 1. Sager om sammenlægning skal derfor  

 forelægges kommunalbestyrelsen til erklæring og i visse tilfælde andre  

 myndigheder.
 13. Ejendomsberigtigelse.
 13.1 Begreb.
 Begrebet »ejendomsberigtigelse« er fastlagt i udstykningslovens  

 § 9. Det omfatter tilfælde, hvor det registreres i matriklen, at en  

 ejendomsgrænse er undergået en ændring, der er en følge af hævdserhvervelse  

 (grænsehævd) eller naturens ændring af kysten, et vandløb eller en sø.  

 Endvidere omfatter ejendomsberigtigelse tilfælde, hvor et areal, der i mindst  

 20 år har været offentlig vej eller sti, udskilles fra en ejendom.  

 Registreringen af ejendomsberigtigelse i matriklen er gebyrfri.
 Ændring af skel mellem matr.nre. inden for samme ejendom (interne skel)  

 kan ikke ske ved ejendomsberigtigelse.
 13.2. Grænsehævd.
 13.2.1. Anvendelsesområde .
 Det er en forudsætning for ejendomsberigtigelse som følge af  

grænsehævd , at naboejeren selv eller gennem andre uberettiget, men i  

 en vis god tro, gennem 20 år eller mere har udøvet en faktisk råden over det  

 pågældende areal til en fast grænse, uden at denne råden er blevet afbrudt på  

 behørig vis.
Udstykningslovens § 9 indeholder ordene »en ejendoms afgrænsning er  

 ændret ved hævdserhvervelse«.
Der sigtes herved først og fremmest til en  

 ændring af den registrerede grænse mellem bestående ejendomme.
Det er dog  

 også muligt at anvende reglerne om ejendomsberigtigelse, når der er vundet  

 hævd på en tilgrænsende ejendom i dens helhed.
Er ejendommen ikke  

 tilgrænsende, kan der ikke ske ejendomsberigtigelse.
 Reglerne om ejendomsberigtigelse kan således kun anvendes, når det areal,  

 hævden er vundet over, grænser til den hævdendes ejendom.
Det er også en forudsætning for ejendomsberigtigelse som følge af  

 grænsehævd, at der er enighed mellem de pågældende ejere om, at  

 ændringen skyldes hævdserhvervelse, og om beliggenheden af grænsen mellem  

 deres ejendomme, eller om, at hævden er vundet over den tilgrænsende samlede  

 faste ejendom i dens helhed.
Ejerne skal nu kun erklære, at ændringen skyldes  

 hævd, hvorved menes, at forholdet har bestået uforandret i mindst 20 år.
Den  

 hidtidige alderstidsforudsætning for berigtigelse er altså bortfaldet.
Hvis der ikke er enighed om ejendomsgrænsens beliggenhed, kan  

 forholdet kun afklares ved en skelforretning.
Specielle regler gælder dog for  

 de fællesjorder, der er omfattet af udstykningslovens § 46.
 Reglerne om skelforretninger gælder ikke i Københavns og Frederiksberg  

 kommuner, jf. udstykningslovens § 41, stk. 1, og afgørelse af uenigheden om  

 skels beliggenhed må derfor i de to kommuner ske ved anlæggelse af retssag.
 Reglerne om ejendomsberigtigelse som følge af hævdserhvervelse kan ikke  

 anvendes på en ejendomsgrænse mellem to ejendomme, der har samme ejer.
 13.2.2. Ejerforhold.
 Ejererklæringerne efter bekendtgørelsens § 17, stk. 1, skal underskrives  

 af dem, der har ret til at råde over de pågældende ejendomme, og deres  

 rådighedsret skal være dokumenteret ved attest fra dommeren.
 Kravet om rådighedsattest fra dommeren kan kun fraviges ved  

 ejendomsberigtigelse mod et fællesareal som nævnt i udstykningslovens § 46.  

 Se nærmere i det følgende afsnit.
 13.2.3. Særligt om gadejord og lign.
Gadejordsarealer, grusgrave, sandgrave og lignende arealer, der i sin tid  

 er udlagt til fælles benyttelse for samtlige bymænd eller hartkornsejere i  

 ejerlavet, er i dag som oftest herreløse.
Det er kun få steder (f.eks. på de  

 sydlige småøer i Danmark), at der endnu findes bylav, som udøver råden over  

 sådanne fællesarealer.
Det kan imidlertid ikke udelukkes, at det oprindelige  

 bylav el.lign. på et vist tidspunkt har overdraget jorden.
 Er der vished for, at der foreligger en sådan ejendomsret til arealet, kan  

 der kun ske ejendomsberigtigelse som følge af hævdserhvervelse mod arealet,  

 såfremt der for matrikelmyndigheden foreligger en positiv erklæring fra den  

 pågældende efter bekendtgørelsens § 17, stk. 1, nr. 1. Det normale krav, jf.  

 bestemmelsens nr. 2, om rådighedsattest fra dommeren kan derimod i et sådant  

 tilfælde fraviges, jf. bekendtgørelsens § 17, stk. 4.
Er der derimod ikke vished for en sådan ejendomsret til arealet, og har  

 arealet til stadighed været registreret i matriklen som et fællesareal, kan  

 kravet om ejererklæring erstattes af en af de erklæringer, der er nævnt i  

 bekendtgørelsens § 18, stk. 2. Landinspektøren skal da ifølge  

 bekendtgørelsens § 18, stk. 1, underrette kommunalbestyrelsen om sagen, idet  

 udstykningslovens § 46 angiver en formodning for, at arealet tilhører  

 kommunen. (Det bemærkes, at en mulig anden ejer må antages at gøre faktisk  

 brug af arealet, og i så fald er det ifølge bekendtgørelsens § 17, stk. 5,  

 normalt en betingelse for ejendomsberigtigelsen, at han som bruger godkender  

 det nye skels beliggenhed, jf. slutningen af dette afsnit.) Hvis kommunalbestyrelsen erklærer ikke at have indvendinger mod  

 ejendomsberigtigelsen, erstatter denne erklæring såvel den normale  

 ejererklæring som rådighedsattesten fra dommeren, jf. bekendtgørelsens § 18,  

 stk. 2, nr. 1.
Hvis kommunalbestyrelsen har indvendinger eller ikke reagerer på  

 landinspektørens underretning om sagen, kan ejendomsberigtigelsen dog  

 gennemføres, medmindre kommunalbestyrelsen inden 4 måneder efter at have  

 modtaget landinspektørens underretning om sagen har begæret adkomst for  

 kommunen til det tidligere fællesareal tinglyst, jf. bekendtgørelsens § 18,  

 stk. 2, nr. 2. Om denne betingelse er opfyldt, skal dokumenteres ved en  

 erklæring fra tinglysningsdommeren.
Når landinspektøren anmoder dommeren om  

 sådan erklæring, skal der medsendes kopi af underretningen til  

 kommunalbestyrelsen.
Hvis dommerens erklæring går ud på, at kommunalbestyrelsen inden den  

 nævnte frist har begæret adkomst for kommunen tinglyst, må  

 ejendomsberigtigelsen afvente afgørelse af, hvem der har ejendomsret til  

 arealet.
Uenighed om skel mellem arealet og tilgrænsende ejendomme kan  

 herefter afgøres ved skelforretning.
 Det følger af udstykningslovens § 46, stk. 2, at en begæring fra  

 kommunalbestyrelsen om tinglysning af adkomst for kommunen til arealet skal  

 være vedhæftet et af en beskikket landinspektør udarbejdet rids med angivelse  

 af arealets grænser og de tilstødende ejendommes matrikelbetegnelser.
Bestemmelsen anvender udtrykket »et rids«.
Det er hermed  

 tilsigtet, at der ikke skal foretages skelafmærkning, og ridset bør blot  

 angive arealets afgrænsning på stedet uden hensyn til matrikelkortets  

 udvisende.
Denne afgrænsning af arealet vil reelt tage hensyn til eventuelle  

 hævdserhvervelser mod arealet.
Det centrale er, at adkomstforholdet  

 vedførende fællesarealet bliver løst, medens arealets præcise afgrænsning  

 ikke nødvendigvis skal fastlægges.
Dette spørgsmål kan om nødvendigt finde  

 sin løsning under en efterfølgende skelforretning.
Hvis en sag om ejendomsberigtigelse er anledning til, at  

 kommunalbestyrelsen ønsker bestemmelserne i udstykningslovens § 46, stk. 2,  

 bragt i anvendelse, skal den del af fællesarealets afgrænsning, som er  

 grænsen mod det hævdvundne areal dog nødvendigvis være afmærket og fastlagt  

 ved mål.
Dette følger af bekendtgørelsens § 27, stk. 1, og § 28, stk. 1.
I praksis vil der næsten altid knytte sig hævdsproblemer til afgrænsningen  

 af et fællesareal som de her omhandlede.
Det kan således forekomme, at en  

 anden bruger af en del af fællesarealet kan have vundet hævd på et areal, som  

 grænser til det areal, ejendomsberigtigelsen vedrører.
Dette er begrundelsen  

 for den særlige regel i bekendtgørelsens § 17, stk. 5, som finder anvendelse  

 ved enhver ejendomsberigtigelse mod gadejord m.v. - altså uanset om § 18  

 bringes i anvendelse.
Efter § 17, stk. 5, skal en sådan bruger godkende skellets beliggenhed på  

 den fælles strækning.
Se figuren.
Ejeren af matr.nr. 2a har vundet hævd på delareal nr. 2 og ønsker at få  

 det registreret under sin ejendom ved ejendomsberigtigelse.
Ejeren af  

 matr.nr. 5b bruger delareal nr. 3, og P.
Hansen, der ikke ejer nogen af de  

 omkringliggende ejendomme, bruger delareal nr. 4. Delareal nr. 1 benyttes  

 ikke af nogen bestemt.
Skellet, der fastlægges i brugsgrænsen mellem delareal nr. 2 og 3, skal  

 godkendes af ejeren af matr.nr. 5b, og skellet, der fastlægges i brugsgrænsen  

 mellem delareal nr. 2 og 4, skal godkendes af P.
Hansen.
Hvis det ikke er muligt at få en erklæring fra brugeren om godkendelse af  

 det afsatte skel på den pågældende strækning, men skellet fremtræder på en  

 sådan måde, at landinspektøren ikke finder grund til at tvivle på, at det har  

 haft denne beliggenhed i de sidste 20 år, må landinspektøren redegøre herfor.  

 Landinspektøren må da beskrive, hvordan skellet fremtræder, og oplyse,  

 hvorfor brugeren ikke har afgivet erklæring.
Kort- og Matrikelstyrelsen afgør  

 på grundlag heraf, om kravet om brugererklæring kan fraviges, jf. § 17, stk.  

 5, 2. pkt.
 Registreringen i matriklen af det afsatte skel uden brugerens tiltrædelse  

 udelukker ikke, at den pågældende kan rejse en skelforretning på et senere  

 tidspunkt, hvor han har fået godtgjort sin adkomst til den tilgrænsende del  

 af fællesarealet.
 13.2.4. Landinspektørerklæring .
 Kravet om landinspektørerklæring efter § 17, stk. 1, nr. 3, i  

 bekendtgørelsen om matrikulære arbejder skyldes et ønske om at holde  

 forandringer ved ejendomsberigtigelse adskilt fra forandringer, der skal  

 ordnes ved arealoverførsel, og hvor der skal tages hensyn til pantehæftelser  

 og servitutrettigheder.
Ejendomsberigtigelse forudsætter som nævnt, at der gennem mindst 20 år er  

 udøvet en stadig og effektiv råden til en fast grænse.
Landinspektøren må  

 undersøge, om der er forhold, der modsiger hævden, og om nødvendigt foretage  

 supplerende undersøgelser, f.eks. på grundlag af oplysninger fra tidligere  

 ejere, brugere og naboer, ældre kortmateriale eller flyfotos.
I Københavns og Frederiksberg kommuner og i Sønderjylland udføres alle  

 matrikulære arbejder af matrikelmyndigheden, og der skal derfor ikke  

 foreligge landinspektørerklæring.
Matrikelmyndigheden foretager i disse  

 områder en tilsvarende vurdering af, om der er tale om hævdserhvervelse.
 13.2.5. Pantehæftelser og servitutter .
Efter den hidtidige lovgivning har berigtigelse af matrikelkortet  

 (ejendomsberigtigelse) kunnet finde sted, uden at der har skullet foreligge  

 uskadelighedsattest eller panthaversamtykke.
Der har heller ikke været noget  

 krav om servitutattest.
 Den nye udstykningslov ændrer ikke herved.
Efter bekendtgørelsens § 17, stk. 2, skal der dog foreligge dommerattest i  

 tilfælde, hvor hævden angår et helt matr.nr., der er en del af en samlet fast  

 ejendom.
Attesten skal gå ud på, at der ikke af hensyn til påhvilende  

 pantehæftelser er noget til hinder for, at matrikelnummeret udgår af  

 matriklen.
Efter § 17, stk. 3, skal der også foreligge dommerattest, hvis  

 hævden angår en hel ejendom, men i så fald skal dommerattesten gå ud på, at  

 ejendommen er ubehæftet.
Baggrunden for disse særlige bestemmelser, er, at  

 dommeren ikke kan registrere i tingbogen, at arealet eller ejendommen er  

 udgået af matriklen, hvis det er selvstændigt behæftet.
 Hvis landinspektøren finder det hensigtsmæssigt, kan han efter aftale med  

 rekvirenten udfærdige en servituterklæring til brug for tinglysningsdommeren.
 13.2.6. Udskilte offentlige veje og jernbaner.
Som det fremgår af afsnit 7.3.3., kan der ikke vindes hævd over  

 offentligt vejareal, der er udskilt i matriklen og heller ikke over arealer,  

 der i matriklen er registreret som jernbanearealer.
Der henvises til den  

 nærmere omtale i afsnit 7.3.3.
 13.3. Udskillelse af ældre offentlig vej eller sti.
 13.3.1. Anvendelsesområde.
Vejbestyrelserne skal sørge for, at eksisterende offentlige veje og stier  

 udskilles i matriklen, medmindre særlige forhold gør sig gældende, jf. § 89,  

 stk. 1, og § 100 i lov om offentlige veje.
Når en offentlig vej eller sti har  

 været optaget på vej- eller stifortegnelsen i de sidste 20 år, sker  

 udskillelsen som ejendomsberigtigelse, jf. udstykningslovens § 9, nr. 2, og §  

 19 i bekendtgørelsen om matrikulære arbejder.
 13.3.2. Dokumentation.
 Som dokumentation for, at de nævnte forudsætninger for  

 ejendomsberigtigelse er til stede, skal der foreligge erklæring herom fra  

 vejbestyrelsen.
 I visse tilfælde benyttes en del af et statsligt jernbaneareal som  

 offentlig vej, uden at DSB har afgivet ejendomsretten til arealet.  

 Udskillelse af offentlig vej fra et jernbaneareal, der tilhører staten, må  

 derfor kun ske, hvis der foreligger nødvendig tilladelse fra  

 Generaldirektoratet for Statsbanerne, jf. bekendtgørelsens § 19, stk. 1, 2.  

 pkt.
 Der skal yderligere foreligge skelerklæring efter reglerne i  

 bekendtgørelsens § 3, stk. 2.
 Hvis et areal, der grænser til en udskilt offentlig vej eller sti, i  

 mindst 20 år faktisk har udgjort en del af vejen eller stien, skal  

 ejendomsberigtigelsen ske efter reglerne i § 17 i bekendtgørelsen om  

 matrikulære arbejder.
 Med hensyn til baggrunden for bestemmelsen i § 19., stk. 2, henvises til  

 afsnit 13.2.5.
 13.4. Kyster, vandløb og søer.
 13.4.1. Anvendelsesområde.
Reglerne i § 20 i bekendtgørelsen om matrikulære arbejder kan benyttes,  

 uanset om en samlet fast ejendoms afgrænsning bestemmes af havet, en sø eller  

 et vandløb.
Det er en betingelse, at det er naturen, der har ændret  

 ejendommens afgrænsning ved tilvækst eller fraskylning, f.eks. ved opgrøde,  

 afsætning af slik eller forskydning af vandløb.
Såfremt en sø er i særskilt eje, kan reglerne derimod ikke anvendes.
Søens  

 grænser danner da skel mod naboejendommene, og ændring af disse skel som  

 følge af opgrøde m.v. i søen må afhængigt af forholdene ske ved  

 arealoverførsel eller ved ejendomsberigtigelse som følge af grænsehævd.
 13.4.2. Ejerforhold .
Efter reglerne i bekendtgørelsens § 20, stk. 2, skal der foreligge  

 skelerklæring, når der fastlægges skel mod en naboejendom i et tilvækstareal.  

 Hvis erklæring fra naboejendom ikke kan opnås, må landinspektøren redegøre  

 for, hvordan skellet fremtræder, og for årsagen til, at naboejeren ikke har  

 afgivet erklæring.
Kort- og Matrikelstyrelsen afgør på grundlag heraf, om  

 kravet om erklæring kan fraviges.
Det vil være en forudsætning for  

 fravigelsen, at skellet er fastlagt efter nærhedsprincippet, jf. afsnit  

 7.3.3.
 Bestemmelsen i bekendtgørelsens § 20, stk. 3, skal forstås sådan, at  

 rådighedsattest skal foreligge, når der foreligger erklæring fra ejeren af en  

 ejendom, herunder altså også for naboejendomme, jf. § 20, stk. 2.
 14. Ekspropriation og jordfordeling.
 14.1. Dokumentation.
Definitionerne på udstykning, matrikulering, arealoverførsel og  

 sammenlægning i udstykningslovens kap. 1 omfatter også forandringer, der sker  

 som følge af ekspropriation (herunder også ved en fredningsafgørelse efter  

 naturfredningsloven og en kendelse fra en landvæsenskommission) eller  

 jordfordelingskendelse.
Udstykningslovens §§ 21, 24 og 27 indeholder  

 imidlertid særbestemmelser for sådanne matrikulære forandringer.
Lovens § 21, stk. 3, fastslår den pågældende myndigheds pligt til snarest  

 muligt at begære registrering i matriklen af forandringerne.
Der er ikke som  

 i lovens § 21, stk. 1, fastsat en bestemt frist til at anmode en  

 praktiserende landinspektør om at udarbejde den matrikulære sag.
Dette  

 skyldes sagernes ofte meget betydelige omfang.
Ifølge udstykningslovens § 24 skal overholdelse af bestemmelserne i lovens i forbindelse med matrikulære forandringer som følge af ekspropriation  

 eller jordfordelingskendelse ikke påses af matrikelmyndigheden, men af  

 vedkommende ekspropriations- eller jordfordelingsmyndighed.
Når en forandring sker som følge af ekspropriation eller  

 jordfordelingskendelse, påhviler det ekspropriations- eller  

 jordfordelingsmyndigheden at sørge for, at de privatretlige forhold med  

 hensyn til adkomst, pant og servitutter ordnes.
Der skal derfor ikke i den  

 matrikulære sag foreligge dokumentation efter § 3, stk. 1 og 2, eller kap.  

 3-6 i bekendtgørelsen om matrikulære arbejder.
Derimod skal der for  

 matrikelmyndigheden foreligge erklæring fra ekspropriations- eller  

 jordfordelingsmyndigheden om, at forandringen er i overensstemmelse med den  

 beslutning, der er truffet ved ekspropriationen eller  

 jordfordelingskendelsen.
Dette fremgår af udstykningslovens § 27 og af  

 bekendtgørelsens § 21.
 Bekendtgørelsens regler i § 4 om afsætning af bestående skel og de  

 tekniske regler i kap. 11-18 om afmærkning og indmåling af skel m.v. og om  

 udarbejdelse af de nødvendige dokumenter til brug ved registreringen i  

 matriklen gælder derimod i samme udstrækning som for andre matrikulære sager.  

 Reglerne i bekendtgørelsens § 40 om udarbejdelse af udstykningskort gælder  

 dog ikke ved statslige ekspropriationer, jf. § 37 i bekendtgørelse om  

 tinglysning og § 1, stk. 4, i bekendtgørelsen om udstykningskravet.
Der må så vidt muligt ikke i ekspropriations- eller jordfordelingssager  

 medtages forandringer, der ikke er bestemt ved ekspropriationsbeslutningen  

 eller jordfordelingskendelsen.
Hvis andre forandringer medtages, f.eks.  

 ændring af veje, der ikke er omtalt i en jordfordelingskendelse, skal der  

 foreligge dokumentation efter de almindelige regler i bekendtgørelsen.
 14.2. Tinglysningsfortegnelse.
 Hvis der i forbindelse med den tinglysningsmæssige berigtigelse af  

 forandringerne skal tinglyses adkomst på arealer, der har selvstændigt  

 matr.nr. eller får tildelt nyt matr.nr., kan dette hensigtsmæssigt ske på  

 grundlag af en tinglysningsfortegnelse, der udarbejdes af matrikelmyndigheden  

 i forbindelse med behandlingen af den pågældende ekspropriations- eller  

 jordfordelingssag.
Hvis sådan fortegnelse ønskes udarbejdet, må det oplyses, når sagen  

 indsendes til registrering i matriklen.
Det må endvidere oplyses, hvilke  

 arealer (typer af arealer) der ønskes medtaget i fortegnelsen.  

 Tinglysningsfortegnelsen leveres til rekvirenten samtidig med meddelelsen om  

 registrering af forandringerne i matriklen.
Betaling for fortegnelsen  

 opkræves samtidig.
Betalingen sker efter reglerne i Kort- og  

 Matrikelstyrelsens Pris- og Produktkatalog.
 14.3. Servituterklæring.
 Ved almindelig arealoverførsel kan den endelige berigtigelse i tingbogen  

 ske, når tinglysningsdommeren har modtaget meddelelse fra matrikelmyndigheden  

 om arealoverførslen, idet den nødvendige dokumentation vedrørende adkomst-,  

 pante- og servitutforhold foreligger inden eller samtidig med meddelelsen.
Ved arealoverførsel som følge af ekspropriation eller  

 jordfordelingskendelse er forholdene anderledes.
Den pågældende myndighed kan  

 normalt først udarbejde nødvendige adkomstdokumenter og servituterklæringer  

 efter, at der er sket registrering (herunder tildeling af nye matr.nre.) i  

 matriklen.
Det er af betydning, at tidsrummet mellem den pågældende sags registrering  

 i matriklen og den endelige berigtigelse i tingbogen bliver så kort som  

 muligt.
Den medvirkende landinspektør kan bidrage hertil ved at sørge for, at  

 servituterklæring ajourføres umiddelbart efter registreringen i matriklen og  

 snarest sendes til vedkommende myndighed eller eventuelt efter aftale med  

 denne direkte til tinglysningsdommeren.
Servituterklæring skal ikke sendes  

 til Kort- og Matrikelstyrelsen med den matrikulære sag.
 14.4. Planbogskort.
14.4.1. Indledning I forbindelse med ekspropriation af areal til vej- og jernbaneanlæg m.v.  

 anbefaler Kort- og Matrikelstyrelsen efter aftale med Trafikministeriet, at  

 der udarbejdes planbogskort.
 Når der før udførelsen af det pågældende anlæg udarbejdes et planbogskort  

 i samarbejde med en praktiserende landinspektør, kan kortet danne grundlag  

 for anlæggets senere matrikulære berigtigelse samt for udfærdigelse af  

 ejendomskort (ændringskort, udstykningskort og måleblade). Den medvirkende  

 landinspektør bør derfor underskrive planbogskortet og derved stå inde for  

 kortets matrikulære indhold.
 14.4.2. Generelle regler om planbogskort.
 Ved udfærdigelsen af planbogskort anbefales det, at følgende regler  

 iagttages:
 14.4.3. Særligt om planbogskort vedrørende vejanlæg.
 Ved udfærdigelse af planbogskort i anledning af vejanlæg anbefales  

 yderligere følgende:
 Ved udfærdigelse af planbogskort i anledning af jernbaneanlæg må det  

 forventes, at anlægsmyndigheden stiller særlige krav for så vidt angår  

 planbogskortenes indhold m.m.
 14.5. Cirkulærer og vejledning i øvrigt.
 Der henvises i øvrigt til ministeriet for offentlige arbejders (nu  

 Trafikministeriets) cirkulære nr. 46 af 28. april 1986 om fremme af  

 ekspropriationssager og samme ministeriums »Vejledning vedrørende  

 matrikulær og tinglysningsmæssig Berigtigelse af Linieanlæg«.
Med hensyn til bl.a. den matrikulære behandling af jordfordelingssager  

 henvises til »Vejledning vedrørende udarbejdelse af Jordfordelingssager,  

 juni 1989«.
Vejledningen fås ved henvendelse til Jordbrugsdirektoratet,  

 Jordfordelingskontoret, Nyropsgade 22, 1602, København V.
 15. Fælleslodder.
 15.1. Generelle forhold.
 Ved en fælleslod forstås et matr.nr. i fælleseje, når mindst een ideel  

 andel i matrikelnummeret er registreret i matriklen som hørende til en samlet  

 fast ejendom, jf. udstykningslovens § 3.
Fælleslodderne er arealer, der i sin tid ikke blev udskiftet, men blev  

 udlagt til fælles brug for flere lodsejere i et ejerlav.
Ved udarbejdelsen af  

 matriklen af 1844 blev de ideelle andele i fællesarealerne noteret som  

 hørende til de pågældende lodsejeres ejendomme, som dengang var betegnet med  

 kun eet matr.nr. hver.
I dag kan en andel enten være en del af en samlet fast  

 ejendom, jf. udstykningslovens § 2, stk. 3, eller være en fri andel, d.v.s.,  

 at andelen ikke længere er noteret som hørende til et bestemt matr.nr.
Når  

 alle andele er blevet frie andele, er der ikke længere tale om en fælleslod,  

 men om en almindelig samlet fast ejendom i sameje mellem flere ejere.
Udstykningslovens § 15 indeholder regler om andele i fælleslodder.
En  

 andel, der udgør en del af en samlet fast ejendom, kan således ikke afhændes  

 eller pantsættes særskilt, medmindre andelen fraskilles ejendommen som en fri  

 andel.
Der henvises herom til afsnit 15.2. Andelen må ikke efter  

 fraskillelsen på ny registreres som hørende til en samlet fast ejendom.
Det  

 fremgår også af udstykningslovens § 15, at der ikke kan registreres nye  

 fælleslodder i matriklen.
 Regler om opdeling af en fælleslod i afgrænsede arealer, der udlægges som  

 vederlag for ideelle andele i fælleslodden, er omtalt i afsnit 15.3.
 Der henvises i øvrigt til afsnit 2.1. og 4.3. i vejledningen om  

 udstykningskravet.
 15.2. Fraskillelse af andel i en fælleslod fra en samlet fast ejendom.
Når en andel i en fælleslod udgør en del af en samlet fast ejendom, er  

 andelen omfattet af ejendommens samlede pantehæftelser.
Fraskillelse af  

 andelen forudsætter imidlertid ikke, at andelen er relakseret.
Dette sker  

 først ved et eventuelt efterfølgende salg af andelen.
Bekendtgørelsen  

 indeholder derfor ingen særlige regler om fraskillelse af andele i  

 fælleslodder.
Fraskillelse af en andel i en fælleslod fra en samlet fast  

 ejendom er heller ikke omfattet af udstykningslovens § 20, og der er således  

 ingen krav om oplysninger og erklæringer i henhold til anden lovgivning.
Ved begæring om fraskillelse af en andel i en fælleslod fra en samlet fast  

 ejendom skal der kun foreligge en skematisk redegørelse, og der skal ikke  

 betales ekspeditionsgebyr.
Andelen eksisterer efter fraskillelsen som en fri  

 andel i fælleslodden.
 Ved udstykning af en samlet fast ejendom, hvortil der hører andel i en  

 fælleslod, er det nødvendigt, at landinspektøren oplyser, om andelen skal  

 forblive under restejendommen eller fraskilles som en fri andel efter  

 udstykningslovens § 15.
 15.3. Opdeling af en fælleslod i afgrænsede arealer.
De hidtidige regler om udskiftning er ophævet ved udstykningslovens § 50.  

 Opdeling af en fælleslod, hvorved der som vederlag for ideelle andele i  

 fælleslodden, udlægges afgrænsede arealer med eget matr.nr., er sjældent  

 forekommende.
Der er derfor ikke i udstykningslovens kap. 1 defineret et  

 begreb, der dækker sagsarten, men det er ved lovens tilblivelse forudsat, at  

 der til brug ved registrering af opdelingen i matriklen skal foreligge den  

 samme dokumentation som ved en almindelig udstykning.
Matrikelmyndigheden kan  

 derfor ifølge § 22 i bekendtgørelsen om matrikulære arbejder forlange, at der  

 skal foreligge sådan dokumentation.
Foruden den særlige ejererklæring, der  

 altid skal foreligge ifølge bestemmelsen i § 22, vil der altid blive forlangt  

 skelerklæring og dokumentation for, at der er vejadgang fra de udlagte  

 arealer til offentlig vej, jf. reglerne i bekendtgørelsens kap. 2 og 3.  

 Desuden vil der blive krævet opmålingsdokumenter, ændringskort og skematisk  

 redegørelse efter reglerne i bekendtgørelsens kap. 15-18. Det vil også blive  

 forlangt, at offentlige myndigheder skal have sagen forelagt til udtalelse  

 efter reglerne i bekendtgørelsen om udstykningskontrollen.
Opdeling af en  

 fælleslod i afgrænsede arealer som vederlag for ideelle andele er ikke pålagt  

 afgift eller gebyr, og der er ikke krav om forevisning af et kort ved  

 tinglysning af det første skøde på et areal, der er udlagt som vederlag for  

 andel i en fælleslod.
Selvom det kun er en del af fælleslodden, der ønskes opdelt, kan det være  

 hensigtsmæssigt, hvis landinspektøren efter aftale med rekvirenten udarbejder  

 en samlet »udstykningsplan«, som viser, hvordan hele fælleslodden  

 kan opdeles.
Herved får alle ejere af andele i fælleslodden mulighed for at  

 bedømme forslaget, inden de godkender, at enkelte arealer udlægges som  

 vederlag for ideelle andele, jf. bekendtgørelsens § 22.
Et areal, der er vederlag for en fri andel i en fælleslod, vil efter  

 opdelingen komme til at udgøre en ny samlet fast ejendom.
Er arealet derimod  

 vederlag for en andel, der er en del af en samlet fast ejendom, vil det ved  

 opdelingen tildelte matr.nr. blive noteret under denne ejendom, medmindre  

 andelen samtidig begæres fraskilt, jf. vejledningens afsnit 15.2.
Trods de hidtil gældende regler er der i tidens løb opstået en betydelig  

 uorden med hensyn til registrering af ejendomsforholdene vedrørende andele i  

 fælleslodder.
Der er således ofte uoverensstemmelse mellem noteringen ved de  

 enkelte ejendomme om, at de har andel i en fælleslod, og noteringen ved  

 fælleslodden om andele og deres tilhørsforhold.
Der kan desuden være  

 uoverensstemmelser mellem registreringerne i matrikel, tingbog og ESR.  

 Endelig kan der være sket overdragelse af eller vundet hævd på en del af en  

 fælleslod, uden at disse forhold er blevet berigtiget.
Det er landinspektørens ansvar at indhente erklæring fra alle ejere, der  

 har andel i fælleslodden.
Da det som ovenfor nævnt kan være vanskeligt at  

 afgrænse ejerkredsen, bør landinspektøren, før en ideel andel i en fælleslod  

 udlægges som et afgrænset areal, indhente oplysning om noterings- og  

 ejerforhold fra matriklen og tingbogen.
Hvis der er tvivl om ejerforholdet  

 til fælleslodden (antallet af andele, ejerforholdet til andele), kan  

 landinspektøren indkalde alle, der gør krav på at have andel i fælleslodden  

 til et møde.
Indkaldelsen kan eksempelvis ske på tilsvarende måde som den  

 procedure, der er beskrevet i tinglysningslovens § 52a.
Kan der ikke opnås enighed om ejerforholdet til fælleslodden, kan den ikke  

 opdeles, før ejerforholdet er afklaret - eventuelt ved ejendomsdom.
Der er  

 ikke i udstykningsloven - som i de tidligere udskiftningsbestemmelser -  

 regler for opløsning af fællesskabet i tilfælde, hvor en af ejerne ikke vil  

 godkende, at et areal udlægges som vederlag for en ideel andel.
Hvis en del af en fælleslod ønskes fraskilt, for at arealet kan sælges til  

 anden side, og alle ejerne af andele i fælleslodden fortsat skal have andel i  

 den resterende del af fælleslodden, må det ske ved udstykning eller  

 arealoverførsel.
Overdragelsesdokumentet må udstedes af samtlige ejere af  

 andele i fælleslodden.
 16. Tekniske ændringer i matriklen.
 16.1. Indledning.
Bestemmelserne i udstykningslovens § 31 vedrører tekniske ændringer i  

 matriklen.
Det er kendetegnende for en teknisk ændring, at den ikke indebærer  

 nogen ændring af den eller de berørte ejendommes retsforhold.
Det er kun  

 oplysningerne i matriklen om ejendommen, der ændres, f.eks. oplysning om  

 arealernes matr.nre., om mål til skel, om arealstørrelser o.s.v.
 Udarbejdelse af ansøgning eller indberetning om en teknisk ændring i  

 matriklen betragtes som matrikulært arbejde, jf. udstykningslovens § 13, stk.  

 1.
 Tekniske ændringer kan normalt ske uden ejernes samtykke, men ansøger en  

 landinspektør om tildeling eller inddragelse af et matr.nr. eller om ændring  

 af et skel mellem matr.nre. inden for en samlet fast ejendom (et internt  

 skel), vil dette forudsætte ejerens indforståelse.
Der må gives underretning til ejerne om ændring af matrikelbetegnelser og  

 om ændring af den i matriklen registrerede arealstørrelse for deres  

 ejendomme.
Når ændringen sker efter ansøgning fra en landinspektør, forventes  

 det, at landinspektøren som hidtil underretter ejerne.
Sker ændringen på  

 matrikelmyndighedens foranledning, sørger matrikelmyndigheden for  

 underretningen.
 Sager om tekniske ændringer i matriklen skal ikke forelægges  

 kommunalbestyrelsen.
 16.2. Matrikelbetegnelsen.
 16.2.1. Matrikelinddelingen.
 Matrikelbetegnelsen for et areal består af matr.nr. og ejerlav.
Ved matrikuleringen i forrige århundrede blev matriklen for landområderne  

 (uden for Sønderjylland) opbygget på grundlag af den kirkelige sogneinddeling  

 på landet.
Sognet var underinddelt i ejerlav, der svarede til en landsby med  

 dens jorder, en hovedgård eller andre stedlige områder.
Ejerlavets og sognets  

 navn indgik i matrikelbetegnelsen. Ændringer i den kirkelige sogneinddeling  

 nødvendiggjorde derfor ændringer i matrikelbetegnelserne.
I købstæderne (uden for Sønderjylland) var matriklen inddelt i købstadens  

 grunde og købstadens jorder, der kunne være underinddelt i ejerlav.
Sognet  

 indgik ikke i matrikelbetegnelsen, men sognegrænserne var indtegnet på  

 matrikelkortet.
 I 1979 gennemførtes en reform, hvorved matrikelbetegnelserne for hele  

 landet blev forenklet, og matrikelinddelingen blev løsrevet fra den kirkelige  

 inddeling.
Ejerlavsbetegnelserne for landområderne består fra dette tidspunkt af den  

 daværende ejerlavsbetegnelse, ofte i forkortet form, og det daværende  

 sognenavn.
Eksempelvis kom Andebølle By, Vissenbjerg Sogn til at hedde  

 Andebølle By, Vissenbjerg.
 En landsdækkende fortegnelse over ejerlavsbetegnelserne med tilhørende  

 koder kan købes i Kort- og Matrikelstyrelsen i bogform eller på edb-medie.
 Ejerlavsbetegnelserne forudsættes benyttet af offentlige myndigheder  

 indbyrdes og i meddelelser m.v. til grundejere og andre vedrørende faste  

 ejendomme.
Sognegrænserne er fortsat registreret på matrikelkortet, og de ajourføres  

 i takt med ændringer i den kirkelige inddeling.
Derimod ændres  

 ejerlavsbetegnelsen ikke, når der sker ændringer i den kirkelige inddeling.
Det er af administrative grunde en fordel, at sogne- og kommunegrænser  

 følger matrikelskel.
I Københavns Kommune er sognegrænser dog ikke fastlagt i  

 forhold til matrikelskel.
Når der ønskes foretaget ændringer i den kirkelige eller kommunale  

 inddeling, bliver Kort- og Matrikelstyrelsen af Kirkeministeriet, henholdsvis  

 Indenrigsministeriet bedt om en udtalelse, herunder om en beskrivelse af den  

 foreslåede grænse i forhold til matrikelskel.
Københavns og Frederiksberg  

 kommuner bliver tilsvarende bedt om at udtale sig.
Kort- og Matrikelstyrelsen fastholder af administrative hensyn, at grænsen  

 skal følge matrikelskel.
I tilfælde, hvor den foreslåede grænse er vist nær  

 ved skel, henstiller styrelsen derfor, at grænsen flyttes, så den kommer til  

 at følge skellene.
Hvis den nye grænse undtagelsesvis må fastlægges, så den  

 ikke følger et skel, må der ansøges om tildeling af et nyt matr.nr., så  

 grænsen kommer til at følge det nye skel.
Skellet skal afmærkes og indmåles  

 efter reglerne i kap. 11 i bekendtgørelsen om matrikulære arbejder, og der  

 skal foretages arealberegning efter reglerne i kap. 14. Der opkræves gebyr  

 for ansøgt tildeling af nyt matr.nr. og for ændring af skel inden for en  

 samlet fast ejendom, jf. § 1 i bekendtgørelse om matrikulære afgifter og  

 gebyrer m.v.
 16.2.2. Hovedprincipper.
 Det fremgår af udstykningslovens § 31, stk. 1, at det er  

 matrikelmyndigheden, der bestemmer, hvordan en ejendom skal være betegnet i  

 matriklen.
 Matrikelmyndigheden tildeler matr.nr. til nye ejendomme m.v. og kan ændre  

 matrikelbetegnelsen for bestående ejendomme.
 Det sker efter følgende hovedprincipper:
Ændring af matrikelbetegnelsen (matr.nre.) for bestående ejendomme samt  

 tildeling af matr.nr. til umatrikulerede arealer, der er optaget i matriklen  

 (bortset fra offentlige veje) kan foretages 16.2.3. Tildeling af matr.nr.
 16.2.3.1. Ved udstykning m.v.
 I sager om udstykning, matrikulering og arealoverførsel tildeler  

 matrikelmyndigheden matr.nr. efter følgende retningslinjer:
 Delareal nr. 2 udstykkes fra matr. nr. 3a og tildeles nyt matr.nr.
Ny ejendom oprettes ved udstykning af delarealerne nr. 2, 3 og 4 af  

 matr.nr. 5a.
Hvert delareal tildeles et matr.nr.
De 3 matr.nre. noteres som  

 en samlet fast ejendom.
Delareal nr. 3 af matr.nr. 1a overføres til matr.nr. 2b.
Delareal nr.  

 2 af matr.nr. 1a får tildelt selvstændigt matr.nr., der noteres som en samlet  

 fast ejendom med matr.nr. 1a.
Delareal nr. 3 af matr.nr. 8f overføres til matr.nr. 12k.
Delareal nr.  

 2 af matr.nr. 8f får tildelt selvstændigt matr.nr., der noteres som en samlet  

 fast ejendom med matr.nr. 8f.
 Delareal nr. 2 og 3 af matr.nr. 1a overføres til matr.nr. 2b.  

 Delarealerne får tildelt hver sit nye matr. nr. og noteres som en samlet fast  

 ejendom med matr.nr. 2b.
Ejendommene matr.nr. 1b og 4a ligger i hver sit sogn.
Sognegrænsen  

 skal bestå uændret.
Delareal nr. 1 af matr.nr. 1b overføres til ejendommen  

 matr.nr. 4a.
Delarealet får tildelt nyt matr.nr. og noteres som en samlet  

 fast ejendom med matr.nr. 4a.
 Ved udarbejdelsen af sager om matrikulære forandringer bør  

 landinspektøren være opmærksom på de anførte retningslinjer for tildeling af  

 matr.nr., således at der ved arealberegning og udformning af sagens  

 dokumenter tages hensyn hertil.
Ved arealoverførsel, hvor der overføres areal til en tilgrænsende ejendom  

 i et andet sogn eller en anden kommune, vil det overførte areal som nævnt  

 (uden for Københavns Kommune) få selvstændigt matr.nr.
Dette gælder dog ikke,  

 hvis sogne- eller kommunegrænsen skal ændres i overensstemmelse med den  

 matrikulære forandring.
En sogne- eller kommunegrænse kan efter aftale med  

 Kirkeministeriet, henholdsvis Indenrigsministeriet, ændres uden tilladelse,  

 hvis det overførte areal er mindre end 3000 m2 og er ubeboet.
Er disse  

 betingelser ikkeopfyldt, skal tilladelse til ændringen af sognegrænsen  

 og/eller kommunegrænsen foreligge før arealoverførslen.
 16.2.3.2. Ved teknisk ændring.
Bestemmelsen i § 23 i bekendtgørelsen om matrikulære arbejder giver  

 mulighed for en administrativ deling af et matr.nr. i to eller flere  

 matr.nre.
Parterne i et brugsforhold, der kun vedrører en del af et matr.nr.,  

 kan således få registreret brugsretsarealet i matriklen ved et selvstændigt  

 matr.nr.
Det pågældende areal vil fortsat udgøre en del af den samlede faste  

 ejendom, det hidtil har været en del af.
Notering i matriklen herom foretages  

 samtidig med registreringen af det nye matr.nr.
Forandringerne meddeles til  

 tinglysningsdommeren og kommunalbestyrelsen med henblik på registrering i  

 tingbogen og det fælleskommunale ejendomsdatasystem (ESR).
Ved ordningen opnås, at arealet identificeres entydigt ved det tildelte  

 matr.nr., og at arealets grænser bliver afmærket, indmålt og registreret i  

 matriklen, jf. bekendtgørelsens kap. 11. Det nye matr.nr. kan ikke afhændes  

 eller pantsættes særskilt i forhold til de øvrige matr.nre. i ejendommen, jf.  

 udstykningslovens § 14, og der kan heller ikke afholdes skelforretning  

 vedrørende et sådant skel inden for en samlet fast ejendom.
Det vil blive  

 registreret i matriklen, at det pågældende matr.nr. er oprettet af hensyn til  

 registrering af brugsret til arealet.
Bestemmelsen i § 23 vedrører kun tilfælde, hvor en del af eet matr.nr. er  

 eller vil blive omfattet af en aftale om brugsret.
Hvis brugsretsarealet  

 består af dele af flere matr.nre. under den samlede faste ejendom, må der  

 derfor først ske inddragelse af overflødige matr.nre. i det nødvendige  

 omfang, jf. § 24 i bekendtgørelsen.
Omfatter brugsforholdet flere særskilt  

 beliggende arealer, vil hvert af arealerne få selvstændigt matr.nr., men det  

 vil ikke blive anført i matriklen, at de pågældende numre indgår i samme  

 brugsforhold.
Når særlige forhold taler for det, kan matrikelmyndigheden imødekomme  

 ansøgning om tildeling af matr.nr. i andre tilfælde end ved brugsforhold,  

 f.eks. med henblik på registrering af en zonegrænse, der gennemskærer en  

 ejendom.
Desuden vil matr.nr. blive tildelt i tilfælde, hvor der ønskes  

 registreret nyt skel i overensstemmelse med en ny beliggenhed af en sogne-  

 eller kommunegrænse, jf. afsnit 16.2.1.
 Ansøgning om tildeling af selvstændigt matr.nr. til servitutarealer kan  

 ikke forventes imødekommet.
 Når der ansøges om tildeling af matr.nr. til et areal efter  

 bekendtgørelsens § 23 eller med henblik på registrering af en administrativ  

 grænse, skal reglerne i bekendtgørelsens kap. 11-18 følges.
For tildeling af et matr.nr. efter ansøgning skal der betales et  

 ekspeditionsgebyr, jf. § 1 i bekendtgørelsen om matrikulære afgifter og  

 gebyrer.
Dette gælder dog kun, såfremt der ved tildelingen af  

 matrikelnummeret registreres nye skel i matriklen.
 16.2.4. Inddragelse af matr.nre. og ændring af interne skel.
 Ved inddragelse af et matr.nr. under et andet matr.nr. udgår det  

 førstnævnte matr.nr. af matriklen, medens det andet matr.nr. fremtidig er  

 betegnelse for det samlede areal af de to numre.
 Kort- og Matrikelstyrelsen har hidtil i forbindelse med udstykning af  

 arealer, der skulle sammenlægges med anden ejendom, stillet krav om  

 inddragelse af overflødige matr.nre. i den supplerede ejendom.
Sådanne arealer vil imidlertid nu blive overført direkte til købers  

 ejendom ved arealoverførsel.
For af opnå en forenkling af ejendommenes  

 matrikelbetegnelser er det ønskeligt, at overflødige matr.nre. bliver  

 inddraget.
Der vil i forbindelse med udarbejdelse af matrikulære sager,  

 navnlig arealoverførsel og sammenlægning, normalt være indhentet den  

 dokumentation, som også er nødvendig for inddragelse af matr.nre., og  

 landinspektøren bør derfor sørge for inddragelse af matr.nre. i sagen.
 Der kan naturligvis også ansøges om inddragelse af matr.nre. uden  

 forbindelse med andre matrikulære forandringer.
Inddragelse af et matr.nr. under et andet forudsætter, at arealerne er  

 sammengrænsende.
Inddrages f.eks. to matr.nre. under et tredie nummer, vil  

 det tilsvarende være en forudsætning, at der er tale om sammengrænsende  

 arealer.
Et matr.nr., hvorunder der inddrages andre matr.nre., må således  

 ikke som følge heraf komme til at bestå af flere adskilte arealer (lodder).
Ved inddragelse af matr.nre. inden for en samlet fast ejendom bør  

 ubehæftede matr.nre. inddrages frem for behæftede, ligesom ubebyggede  

 matr.nre. bør inddrages frem for bebyggede.
Før ubehæftede matr.nre.  

 inddrages under et behæftet matr.nr., bør landinspektøren oplyse ejeren om,  

 at de tinglyste pantehæftelser vil komme til at omfatte arealet af de hidtil  

 ubehæftede matr.nre., jf. tinglysningslovens § 24.
 Inddragelse af matr.nre. er gebyrfri.
 Ved inddragelse af et matr.nr. skal der ifølge bekendtgørelsens § 24, stk.  

 1, foreligge attest fra dommeren om, at adkomst- og panteforhold ikke er til  

 hinder for ændringen.
Når den nævnte dommerattest er nødvendig, har det sammenhæng med reglerne  

 i landbrugslovens §§ 2 og 3. Ifølge landbrugslovens § 2 henregnes arealer,  

 der er vurderet under en landbrugsejendom, således normalt til ejendommen, og  

 når landbrugsnoteringen i matriklen udvides til at omfatte sådanne  

 medvurderede arealer, sker det uden hensyn til panteforholdene.
Det samme  

 gælder, når der efter lovens § 3, bl.a. på grundlag af vurderingsoplysninger  

 om, at ejendommen udgør en driftsenhed, foretages notering af en ejendom som  

 landbrugsejendom.
 Der er derfor ikke sikkerhed for, at matr.nre., der hører til en samlet  

 fast ejendom, som er eller har været undergivet landbrugspligt, er ens  

 behæftede.
Når der sker udvidelse af landbrugsnoteringen i matriklen eller notering  

 af en ejendom som landbrugsejendom på grundlag af bestemmelserne i  

 landbrugslovens §§ 2 og 3, forudsættes det, at de pågældende matr.nre. har  

 samme ejer.
Hvis adkomstforholdene ifølge tingbogen gør udvidelsen af  

 landbrugsnoteringen vanskelig eller umulig, frafaldes noteringsudvidelsen,  

 selvom de ikke-noterede matr.nre. fortsat er omfattet af ejendommens  

 landbrugspligt, fordi de er vurderet under ejendommen.
Der er derfor kun  

 sikkerhed for, at matr.nre., der ifølge landbrugslovens §§ 2 og 3 hører til  

 en landbrugsejendom, har samme ejer, når der er sket udvidelse af  

 landbrugsnoteringen i matriklen, jf. afsnit 16.3, og noteringen i tingbogen  

 ikke er afvist.
En sådan usikkerhed med hensyn til adkomst- og panteforholdene foreligger  

 imidlertid ikke, når det matr.nr., som ønskes inddraget, tidligere ved en  

 teknisk ændring er tildelt som betegnelse for et areal under ejendommen,  

 f.eks. en selvstændigt beliggende del af et matr.nr. eller et areal, der var  

 givet særskilt i brug, jf. bekendtgørelsens § 23. Det pågældende matr.nr.  

 blev nemlig betegnelse for et areal, der udgjorde en del af et eksisterende  

 matr.nr.
De to matr.nre. var derfor ens behæftede (eventuelt ubehæftede), de  

 havde samme ejer, og de har været noteret som en samlet fast ejendom,  

 eventuelt sammen med andre matr.nre.
Som følge af udstykningslovens § 14, jf.  

 tinglysningslovens § 10, stk. 1, kan der ikke ske særskilt ejerskifte eller  

 pantsætning af en del af en samlet fast ejendom, og det er derfor ikke  

 nødvendigt, at der skal foreligge dommerattest om adkomst- og panteforhold i  

 en sådan situation.
Et matr.nr., der er oprettet ifølge ansøgning efter bekendtgørelsens § 23,  

 kan som det fremgår af § 24, stk. 1, sidste pkt., kun inddrages under et  

 andet matr.nr., hvis der foreligger erklæring fra ejeren om, at brugsretten  

 er ophørt.
Hvis et matr.nr., der er tildelt med henblik på registrering af en  

 administrativ grænse, ønskes inddraget, må det forventes, at der vil blive  

 stillet krav om dokumentation for, at formålet med nummerets oprettelse ikke  

 længere er tilstede.
Der kan som hidtil ske ændring af skel mellem matr.nre. inden for en  

 samlet fast ejendom, jf. § 24, stk. 2, i bekendtgørelsen om matrikulære  

 arbejder.
En sådan ændring er en teknisk ændring i matriklen.
 Det følger af reglerne i bekendtgørelsens kap. 11-18, at der skal  

 foretages afmærkning og indmåling af det ændrede skel samt beregning af  

 arealforandringer for de berørte matr.nre., og at der skal foreligge de  

 nødvendige dokumenter til brug ved registreringen i matriklen.
 Der skal betales gebyr for ændring af et internt skel, jf. § 1 i  

 bekendtgørelsen om matrikulære afgifter og gebyrer m.v.
Når beliggenheden af et skel mellem to matr.nre. under en samlet fast  

 ejendom ønskes ændret, skal der foreligge attest fra dommeren om adkomst- og  

 panteforhold.
Dette gælder dog ikke, når skellet er fremkommet ved tildeling  

 af matr.nr. til et areal under ejendommen.
Om baggrunden for reglerne herom i  

 bekendtgørelsens § 24, stk. 2, henvises til, hvad der er anført foran i  

 sammenhæng med § 24, stk. 1. Hvis der er tale om inddragelse af et matr.nr.  

 under et matr.nr., der er tildelt efter bekendtgørelsens § 23, eller om  

 ændring af brugsretsarealets skel mod et andet af ejendommens matr.nre., skal  

 det være godtgjort for matrikelmyndigheden, at brugsretsarealet er ændret  

 tilsvarende. Ønskes skellet ændret for et matr.nr., der er tildelt med  

 henblik på registrering af en administrativ grænse, må det forventes, at der  

 vil blive stillet krav om dokumentation for, at grænsen er ændret  

 tilsvarende.
 Det fremgår af bekendtgørelsens § 24, stk. 3, at der ved ændring af et  

 skel mellem 2 matr.nre. under en samlet fast ejendom skal foreligge  

 dommerattest om servitutforholdene på samme måde som ved arealoverførsel, jf.  

 bekendtgørelsens § 13, stk. 1, og tinglysningslovens § 23, stk. 2. Denne  

 regel gælder ikke ved inddragelse af et matrikelnummer.
Hvis et skel, der ønskes ændret, udgør en servitutgrænse, må det bero på  

 landinspektørens skøn og aftale med ejeren, om der er behov for at registrere  

 servitutgrænsens beliggenhed på anden måde.
I øvrigt vil det altid være  

 muligt at få oplysning fra matriklen om beliggenheden af det ændrede  

 matrikelnummers tidligere grænser.
Det fremgår af bekendtgørelsens § 24, stk. 4, at et matr.nr. ikke kan  

 inddrages, og at skel mellem to matr.nre. ikke kan ændres, hvis der derved  

 ville bortfalde skel, som udgør en sogne- eller kommunegrænse.
Bestemmelsen  

 gælder ikke, hvis sogne- eller kommunegrænsen samtidig ændres, så den fortsat  

 følger et skel, jf. vejledningens afsnit 16.2.3.1. Den omtalte bestemmelse i  

 § 24, stk. 4, gælder ikke i Københavns og Frederiksberg kommuner.
 16.3. Udvidelse af landbrugsnotering.
Det fremgår af udstykningslovens § 2, stk. 2, at en samlet fast ejendom,  

 der er noteret som en landbrugsejendom, tillige omfatter arealer, der ifølge  

 landbrugsloven skal henregnes til landbrugsejendommen.
Udvidelse af  

 noteringen om landbrugspligten i matriklen til at omfatte sådanne arealer er  

 en teknisk ændring.
Ved sammenlægning er det et krav efter reglerne i tinglysningslovens § 21,  

 at der efter sammenlægningen ikke forekommer hæftelser, som kun hviler på  

 dele af den sammenlagte ejendom.
Som omtalt i vejledningens afsnit 16.2.4.  

 stilles et sådant krav ikke ved udvidelse af landbrugsnoteringen, jf.  

 landbrugslovens § 2, stk. 2. Der skal således ikke foreligge dommerattest  

 vedrørende panteforholdene før noteringsudvidelse.
 Udvidelse af landbrugsnoteringen i matriklen i forbindelse med ansøgning  

 om matrikulære forandringer er gebyrfri.
 16.4. Fejl i matriklen.
Hvis en landinspektør i forbindelse med en matrikulær forandring eller en  

 skelafsætning konstaterer, at der er fejl i de i matriklen registrerede mål  

 vedrørende et skels beliggenhed, eller at skellet er indlagt forkert på  

 matrikelkortet, skal fejlen indberettes til Kort- og Matrikelstyrelsen, jf.  

 udstykningslovens § 34, stk. 2, nr. 2, og § 25 i bekendtgørelsen om  

 matrikulære arbejder.
Der skal medfølge den nødvendige dokumentation til  

 ændring af fejlen.
 Indberetningspligten omfatter ikke kun fejl i direkte mål til et skel, men  

 også fejl i mål, der må anses for nødvendige til genafsætning af et skel.
Indberetningspligten omfatter i øvrigt ikke enhver afvigelse fra  

 matriklens oplysninger.
Det må som hidtil bero på landinspektørens skøn,  

 hvorvidt en afvigelse overstiger den nøjagtighed, hvormed skelpunktet kan  

 defineres, indmåles og indlægges på matrikelkortet.
Kun når dette er  

 tilfældet, er der tale om en fejl, der skal indberettes.
 16.5. Indberetning af supplerende oplysninger.
 Udstykningslovens § 31, stk. 2, sidste pkt., giver hjemmel til at pålægge  

 de praktiserende landinspektører at give indberetning til Kort- og  

 Matrikelstyrelsen om forbedrede målinger og arealstørrelser m.v., som  

 fremkommer i forbindelse med arbejder, der ikke af anden grund nødvendiggør  

 registrering i matriklen.
 En pligt til at indberette afmærkning og supplerende måling er fastsat i §  

 28, stk. 3, sidste pkt., i bekendtgørelsen om matrikulære arbejder.  

 Bestemmelsen vedrører situationer, hvor der er foretaget supplerende måling  

 til et eksisterende skel, som i øvrigt er afsat i overensstemmelse med  

 matriklens oplysninger (eventuelt kun matrikelkortets udvisende). Pligten  

 gælder også ved supplerende måling til et skel mellem matr.nre. inden for en  

 samlet fast ejendom.
Det fremgår af bekendtgørelsens § 34, at der som hidtil skal ske  

 indberetning til Kort- og Matrikelstyrelsen, når en landinspektør udsteder  

 arealattest el.lign. for et matr.nr., og det beregnede areal ikke stemmer med  

 matriklens arealangivelse.
Der skal dog kun gives indberetning i de tilfælde,  

 hvor matriklens areal efter reglerne om arealberegning skal rettes.
 16.6. Særlige regler i Sønderjylland.
 Reglerne i § 26 i bekendtgørelsen om matrikulære arbejder vedrører  

 særlige matrikulære forhold i Sønderjylland.
Efter reglerne, der er fastsat med hjemmel i udstykningslovens § 31, stk.  

 4, skal matrikelmyndigheden kunne rette matriklens oplysninger, hvis de  

 matrikulære forhold er registreret efter regler, der var gældende ved den  

 tyske matrikulering efter 1864 og ikke svarer til de danske regler.
Det er en  

 forudsætning, at rettelsen ikke medfører indgreb i bestående rettigheder.
Det har i århundreder været gældende ret i Danmark, at strandbredden hører  

 under kystejendommene, og at tilvækstarealer fra havet tilhører disse  

 ejendomme.
Den matrikulære registrering foretages i overensstemmelse hermed.  

 I Sønderjylland er en del af strandbredderne ved den tyske matrikulering  

 henført under det samme matr.nr. som de offentlige veje, vandløb og andre  

 offentlige og private arealer, som ikke skulle skyldsættes.
Disse  

 strandbredder fremtræder derfor på matrikelkortene som strimler (med  

 matr.nr.) mellem kystejendommene og havet.
På grundlag af bekendtgørelsens § 26, stk. 1, kan Kort- og  

 Matrikelstyrelsen ændre registreringen af en strandbred i Sønderjylland i  

 overensstemmelse med registreringsreglerne for det øvrige land, når der ikke  

 foreligger særligt grundlag for ejendomsret til strandbredden.
Hvis der  

 foreligger et særligt grundlag for ejendomsret, f.eks. i forbindelse med  

 opførte bygninger eller anlæg på strandbredden, må den matrikulære  

 registrering foretages i overensstemmelse hermed.
Andre lovligt stiftede  

 rettigheder bevarer ligeledes deres gyldighed, og kystejendommenes ejere vil  

 ikke som følge af den ændrede registrering kunne kræve betaling for sådanne  

 rettigheder.
I Sønderjylland er vandløb, en del af de private fællesveje og private  

 stier registreret med matr.nr., medens de i den øvrige del af landet normalt  

 udgør en del af de ejendomme, de fører over.
Desuden er hele eller halve  

 diger og volde langs veje og vandløb ved den tyske matrikulering ofte blevet  

 registreret under ejendommene på den modsatte side af vejen eller vandløbet.  

 De faktiske ejendomsforhold svarer normalt ikke til denne registrering.
 Reglerne i bekendtgørelsens § 26, stk. 2, giver mulighed for at ændre  

 registreringen af de nævnte vandløb, private fællesveje og stier samt diger  

 og volde i overensstemmelse med de faktiske ejendomsforhold og  

 registreringsreglerne for den øvrige del af landet.
 Kort- og Matrikelstyrelsen skal ifølge § 26, stk. 4, underrette ejerne af  

 de berørte ejendomme om de foretagne rettelser af registreringen.
 17. Afmærkning og indmåling af skel.
 17.1. Hovedregler.
 Reglerne om afmærkning og indmåling af skel svarer i det væsentlige til  

 de hidtidige regler.
Hovedreglen i kap. 11 i bekendtgørelsen om matrikulære arbejder er, at et  

 skel, der registreres i matriklen, skal være afmærket med godkendte  

 skelmærker og fastlagt ved mål på en sådan måde, at skellets forløb er  

 tydeligt på stedet.
Det følger heraf, at også skellets endepunkter skal  

 afmærkes og fastlægges ved mål.
Udtrykket »skel, der registreres i matriklen« omfatter Udtrykket »fastlagt ved mål« omtales nedenfor.
En anden vigtig regel omfatter punkter i »andre skel«, d.v.s.  

 skel, der allerede er registreret i matriklen, og hvor den registrerede  

 beliggenhed ikke søges ændret.
Når et knækpunkt eller et treskelspunkt i et  

 sådant skel bliver fastlagt ved mål, skal punktet afmærkes, hvis det ikke  

 allerede er afmærket.
Det fremgår udtrykkeligt af bekendtgørelsens § 27, stk.  

 2, at bestemmelsen kun gælder, når fastlæggelsen ved mål sker i forbindelse  

 med en matrikulær sag.
Det følger af bekendtgørelsens § 36, stk. 1 og 2, at  

 målebladet i et sådant tilfælde skal angive såvel målingen til punktet som  

 den foretagne afmærkning af dette.
Samtidig gælder ifølge bekendtgørelsens § 28, stk. 3, den omvendte regel,  

 at hvis et skelpunkt afmærkes, skal det fastlægges ved mål, når dette ikke  

 tidligere er sket.
Denne regel gælder uanset, i hvilken forbindelse  

 afmærkningen foretages.
Det fremgår af § 28, stk. 3, at afmærkningen og  

 målingen i et sådant tilfælde skal indberettes til Kort- og  

 Matrikelstyrelsen.
Indberetningen kan ske ved at indsende et måleblad med en  

 følgeskrivelse, hvoraf det fremgår, at der er tale om en indberetning af  

 afmærkning og måling.
Der er ikke krav om indberetning af målingen, når et  

 skelpunkt uden forbindelse med en matrikulær sag fastlægges ved mål, og  

 punktet ikke afmærkes.
 De nævnte bestemmelser sigter på en løbende forbedring af matriklen med  

 hensyn til sammenhængen mellem afmærkning og indmåling af skel.
Når et punkt i et skel, der stemmer med matriklens oplysninger, afmærkes  

 og fastlægges ved mål, skal landinspektøren i tilfælde, hvor skellet ikke er  

 tydeligt på stedet, efter reglerne i bekendtgørelsens § 4, stk. 3, give  

 naboejerne lejlighed til at udtale sig, før skellet afmærkes.
Der kræves  

 således ikke som hidtil en udtrykkelig skelerklæring fra ejer og naboejer ved  

 en registrering af en sådan supplerende måling i matriklen.
Udtrykket »fastlagt ved mål« skal angive, at der er tale om mål,  

 som ikke findes i matriklen.
Ved mål forstås i denne forbindelse Hvis et skelpunkt på målebladet forsynes med mål (eventuelt omregnede  

 mål), der stammer fra en sag, som tidligere er registreret i matriklen,  

 kræves det således ikke, at punktet skal afmærkes, jf. vejledningens afsnit  

 22.1. Den omstændighed, at der tages indlægningsmål til et eksisterende  

 skelpunkt, medfører heller ikke, at punktet skal afmærkes.
Derimod gælder der ifølge bekendtgørelsens § 27, stk. 3, som hidtil et  

 ubetinget krav om, at alle skel skal være afmærket, når en ny ejendom  

 anvendes til byggeri eller på anden intensiv måde.
Baggrunden for  

 bestemmelsen er, at afmærkning af skellene især af vigtig for arealer med høj  

 grundværdi.
 Der gælder som hidtil også et krav om arealberegning efter opmåling for  

 sådanne ejendomme og arealer, jf. bekendtgørelsens § 32, stk. 6. Et krav om  

 fuldstændig opmåling følger af disse bestemmelser.
 Hvis et skel, der bortfalder i en matrikulær sag, fastlægges ved mål,  

 f.eks. af hensyn til en nøjagtig arealberegning, skal skellet ikke afmærkes.
Arealerne af matr.nr. 2a, 2b og 2c er beregnet efter kortet.
Delareal  

 nr. 1 af matr.nr. 2c, der overføres til matr.nr. 2b, beregnes efter opmåling.  

 Punkt 1, der ikke tidligere er afmærket, skal afmærkes, da punktet markerer  

 et nu indmålt knækpunkt i et skel, der bevares.
Punkterne 2 og 3 skal  

 afmærkes, da de markerer det nye skel.
Punkterne 4 og 5 skal ikke afmærkes.
 17.2. Afmærkning.
 17.2.1. Anbringelse af skelmærker.
Ved afmærkningen af et skel, der skal registreres i matriklen, skal der  

 ifølge bekendtgørelsens § 27, stk. 1, anbringes så mange skelmærker, at  

 skellets forløb er tydeligt på stedet, d.v.s., at forløbet skal kunne følges  

 entydigt på grundlag af skelmærkerne.
Det følger heraf, at alle knækpunkter  

 og tangentpunkter for kurver i skellet skal afmærkes.
Opfyldelsen af kravet i  

 § 27, stk. 1, om, at skellets forløb skal være tydeligt på stedet, kan også  

 nødvendiggøre, at der anbringes skelmærker i mellempunkter i rette linjer og  

 kurver.
Hvor mange mellempunkter det er nødvendigt at anbringe, afgør  

 landinspektøren på grundlag af forholdene på stedet.
 Følgende regler for anbringelse af skelmærker i rette skellinjer og i  

 kurver er vejledende:
 Kravet om afmærkning gælder ikke, når der er tale om skel, der er skarpt  

 defineret på stedet ved murværk, støbt fundament, trådhegn med støbt  

 fundament, plankeværk el.lign., jf. bekendtgørelsens § 27, stk. 5, nr. 1 og  

 2. Afmærkningskravet gælder heller ikke skel, der danner grænse mod havet  

 eller ligger i søer, vandløb eller kanaler, jf. § 27, stk. 5, nr. 3 og 4.  

 Undtagelserne svarer i det væsentlige til de hidtil gældende regler.
Hvis anbringelse af et skelmærke i selve skelpunktet er vanskelig eller  

 måske uhensigtsmæssig, fordi mærket vil være udsat for at lide overlast, kan  

 skelmærket eventuelt i stedet anbringes i skellinjen i passende afstand fra  

 skelpunktet.
Der er imidlertid grund til at være opmærksom på, at en sådan  

 »indrykket afmærkning« kan give anledning til fejltagelser med  

 hensyn til skelpunktets beliggenhed.
Afstanden fra skelpunktet bør derfor  

 altid være større end 1 m.
Afstanden skal angives på målebladet.
På steder, hvor skelmærker kan virke generende for færdsel og dyrkning af  

 jorden, kan de anbringes under terræn.
Dybden under terræn skal angives på  

 målebladet.
I sager om udskillelse af offentlig vej kan kravet om afmærkning forventes  

 fraveget for så vidt angår skellet mellem den offentlige vej og tilgrænsende  

 dyrkningsarealer under en landbrugsejendom eller tilgrænsende skovbevoksede  

 arealer under en landbrugs- eller skovbrugsejendom.
Det er en forudsætning  

 for fravigelse af afmærkningskravet, at landinspektøren oplyser, at de  

 angivne forudsætninger er til stede.
Det bemærkes i øvrigt, at det kan være  

 nødvendigt at markere vejgrænsen midlertidigt af hensyn til reglerne i  

 bekendtgørelsens § 3, stk. 2, nr. 2.
Bekendtgørelsens § 27, stk. 1, kræver, at den nødvendige afmærkning finder  

 sted, inden skellet registreres i matriklen, d.v.s., før den matrikulære sag  

 indsendes til Kort- og Matrikelstyrelsen.
Der kan imidlertid være praktiske  

 grunde til at udskyde anbringelsen af skelmærker på stedet, f.eks. fordi der  

 udføres anlægs- eller byggemodningsarbejde på arealet.
Tilladelse til at  

 udsætte afmærkningen kan i et sådant tilfælde forventes, når der foreligger  

 oplysning om forholdet og erklæring fra landinspektøren om, at afmærkningen  

 vil blive foretaget snarest og inden 1 år.
Det er yderligere en forudsætning,  

 at det fremgår af målebladet i sagen, hvordan skelafmærkningen vil ske, jf.  

 vejledningens afsnit 22.1. Ejerne bør have målebladet forevist i forbindelse  

 med afgivelse af skelerklæringen.
Sker afmærkningen på anden måde end vist på  

 målebladet, må landinspektøren indsende en kopi af målebladet, hvorpå den  

 ændrede afmærkning er vist, til Kort- og Matrikelstyrelsen.
Ejerne bør have  

 tilsvarende meddelelse.
 Hvis ejerne ønsker skellets beliggenhed påvist på stedet, kan dette ske  

 ved anbringelse af midlertidig afmærkning.
 Det bemærkes, at hvis et skelpunkt samtidig er fikspunkt, skal afmærkning  

 af punktet ske, inden sagen indsendes til registrering i matriklen.
 17.2.2. Skelmærkers art.
Skelmærker skal have en varig, stabil udformning og skal være  

 genkendelige som skelmærker.
Der er derfor i bekendtgørelsens § 27, stk. 4,  

 krav om, at der uden for Københavns og Frederiksberg kommuner skal anvendes  

 skelmærker, der er godkendt af Kort- og Matrikelstyrelsen.
 Følgende skelmærker er godkendt af Kort- og Matrikelstyrelsen til  

 afmærkning af skel, når mærket er forsynet med ordet »Skel« og en  

 krone:
 Angivelse af ordet »skel« og en krone kan enten ske på selve  

 skelmærket eller på en metalbolt eller metalplade, der fastgøres på mærket.
Andre former for skelafmærkning kan anvendes, hvis de forinden er godkendt  

 af Kort- og Matrikelstyrelsen.
DSB har f.eks. tilladelse til at anvende  

 skinnestykker til afmærkning af skel.
Det er en betingelse for tilladelsen,  

 at skinnestykkerne er 70 cm lange og anbringes på banearealet, så midten af  

 skinnefodens bund betegner skelpunktet.
 17.3. Indmåling.
Bekendtgørelsens § 28, stk. 1, indeholder det foran omtalte krav om, at  

 skel, der registreres i matriklen, skal være fastlagt ved mål. § 28, stk. 1,  

 indeholder imidlertid også et krav, der vedrører skel, som allerede er  

 registreret i matriklen.
Det drejer sig om skel, der danner grænse mod et  

 offentligt vejareal, som udskilles.
Hvis et sådant skel ikke tidligere er  

 fastlagt ved mål, skal det ske i forbindelse med vejudskillelsen.
Kravet  

 fandtes også i de tidligere regler, og det er begrundet i de særlige  

 bestemmelser om, at der ikke kan vindes hævd mod en udskilt offentlig vej,  

 jf. vejledningens afsnit 7.3.3.
 Ved indmåling af skel, der skal registreres i matriklen, skal følgende  

 betingelser opfyldes, jf. § 28 i bekendtgørelsen om matrikulære arbejder:
For at kunne indlægge skellet på matrikelkortet må der indmåles så mange  

 eksisterende, veldefinerede skelpunkter, at der tages hensyn til kortets  

 indkrympning.
Det må prøves, om disse punkter ligger rigtigt på  

 matrikelkortkopien.
Til støtte for indlægningen kan anvendes et oprettet  

 flyfoto i matrikelkortets målforhold.
Det er imidlertid ikke altid nødvendigt at tage indlægningsmål til  

 eksisterende skelpunkter.
Spørgsmålet afhænger af, hvilken type matrikelkort  

 der findes i det pågældende område, jf. vejledningens afsnit 19.
I områder med digitalt matrikelkort bør der til støtte ved indlægning af  

 skel på kortet så vidt muligt tages mål til skelpunkter, der er indlagt i  

 kortet efter mål.
Disse punkter er som omtalt i afsnit 19.2. markeret med  

 kredse.
Skelmålinger skal ifølge bekendtgørelsens § 28, stk. 2, knyttes til  

 fikspunkter inden for 300 m fra de skelpunkter, der indmåles.
Herved forstås  

 dels allerede eksisterende fikspunkter inden for den nævnte afstand, dels  

 fikspunkter, som skal etableres efter reglerne i bekendtgørelsens § 29, stk.  

 1 og 2. Herved opnås, at skelpunkterne kan bestemmes i fikspunkternes  

 koordinatsystem.
 Reglerne i § 28, stk. 3, er omtalt i afsnit 17.1.
 Kravene om afmærkning og indmåling af skel og bestemmelserne i  

 bekendtgørelsens § 28, stk. 4, om, at målingen skal knyttes til fikspunkter  

 og andre faste terrængenstande nær det skel, som indmåles, muliggør  

 tilsammen, at skellet kan genafsættes.
 En ejendoms afgrænsning mod søterritoriet er den linje, hvortil højeste  

 daglige vandstand når, og det er denne linje, der skal indmåles.
Ejendomsgrænsen i ferske vande er ofte vanskelig at fastslå, og dens  

 indmåling normalt uden praktisk betydning.
I stedet kan ved søer grænsen  

 mellem land og vand (ved almindelig sommervandstand) fastlægges, jf.  

 bekendtgørelsens § 28, stk. 5, nr. 1. Ved vandløb med en bredde af 3 m og  

 derover, fastlægges i stedet for ejendomsgrænsen den øverste kant af  

 skråningen mod vandløbet, jf. § 28, stk. 5, nr. 2. Er vandløbet under 3 m  

 bredt, indmåles ejendomsgrænsen (midtlinjen).
Måling til grænser mod søer og vandløb kan eventuelt erstattes af en  

 konstruktion eller et oprettet flyfoto.
Dette er baggrunden for anvendelsen  

 af udtrykket »er fastlagt« i bekendtgørelsens § 28, stk. 5, nr. 1  

 og 2.
 18. Fikspunktnettet.
 18.1. Indledning.
Fikspunkter anvendes som grundlag for indmåling af skel, bygninger, hegn  

 og andre terrængenstande.
Hvis der foreligger koordinater til fikspunkter i  

 System 34, vil skellene hermed også være bestemt i System 34. Hvis  

 skelpunkters afmærkning flyttes eller går tabt, vil fikspunkterne kunne  

 anvendes som grundlag for retablering.
Betegnelserne fikspunktnet og referencenet anvendes ofte i flæng.
Rådet  

 for Danmarks geografiske Referencenet har defineret et referencenet som et  

 system af fysisk etablerede og indmålte fikspunkter, hvortil der er knyttet  

 et informationssystem.
Et referencenet består altså af to elementer.
Dels et system af afmærkede  

 punkter i marken (fikspunkter), dels et informationssystem, der indeholder en  

 række oplysninger som punktnumre, observationer, koordinater,  

 kvalitetsangivelser, skitser m.v.
Koordinatsystemet for det danske matrikulære referencenet er for  

 Sønderjylland det preussiske Ostenfeldsystem og System 34, for Bornholm  

 System 45 og for den øvrige del af landet System 34. Af nemhedsgrunde  

 anvendes dog overalt i bekendtgørelsen og vejledningen betegnelsen System 34.  

 Omkring 10% af fikspunkterne har endnu kun koordinater i lokalsystemer.
Når  

 renoveringen af referencenettet, der er en nødvendig forudsætning for  

 overgangen fra et analogt til et digitalt matrikelkortværk, er gennemført,  

 vil næsten alle fikspunkter være koordineret i System 34.
 18.2. Netetablering og netmåling.
Ved udtrykket »fikspunktnet« i § 29 i bekendtgørelsen om  

 matrikulære arbejder forstås et net, der består af mindst to fikspunkter,  

 hvis indbyrdes afstand er mindre end 500 m.
Ved større fladedækkende målinger  

 må ingen afstande mellem nabofikspunkter i måleområdet være over 500 m, eller  

 udtrykt på anden måde: Hvis fikspunkter er placeret i et kvadratisk mønster,  

 må kvadraternes sidelængde (maskevidde), jf. bekendtgørelsens § 29, stk. 2,  

 ikke overstige 500 m.
Ved udtrykket et »fikspunktsystem« i bekendtgørelsens § 29, stk.  

 3, forstås et fikspunktnet, hvor punkterne er målt og beregnet i en  

 sammenhængende netmåling.
Systemet kan være opbygget i flere faser (sager),  

 f.eks. ved at et oprindeligt system er fortættet eller udbygget.
Et  

 fikspunktsystem er kendetegnet ved, at punkternes koordinater har en homogen  

 nabonøjagtighed i hele nettet og derved danner et system.
 Bekendtgørelsens § 29, stk. 1, fastlægger de tilfælde, hvor et  

 fikspunktnet skal etableres, hvis et sådant ikke findes i skelmålingsområdet.  

 Når fikspunktetablering i tilfælde af manglende fikspunktdækning i  

 måleområdet ikke forlanges i alle sager, er det først og fremmest for at  

 undgå at forøge sagens omkostninger.
 Selvom det ikke er et krav, kan det dog være hensigtsmæssigt at etablere  

 et net, når skelmålingen dækker store områder, f.eks. ved omfattende  

 ejendomsberigtigelse eller jordfordeling.
 Udtrykket »skelmålingen strækker sig over« i bekendtgørelsens §  

 29, stk. 1, nr. 1, og stk. 3, 3. pkt., skal forstås som længden af den  

 indmålte vejstrækning, vandløb, jernbane el. lign.
Fritagelse for kravet om etablering af et fikspunktnet kan i almindelighed  

 ikke forventes, men kravet vil efter ansøgning kunne frafaldes, hvis der kan  

 påvises et alvorligt misforhold mellem nytteværdi og etableringsomkostninger.  

 Dog kan kravet i § 29, stk. 1, nr. 2, i forbindelse med arealoverførsel i  

 byzone og sommerhusområde forventes fraveget, når værdien af det overførte  

 areal med eventuelle bygninger m.v. ikke overstiger det beløb, der er fastsat  

 i § 4, stk. 1, i bekendtgørelse om matrikulære afgifter og gebyrer m.v.
I  

 sager, der behandles efter bestemmelserne i § 14, stk. 2, i bekendtgørelse om  

 matrikulære arbejder, vil værdien være oplyst i den erklæring, ejerne skal  

 afgive herom.
I sager, der behandles efter reglerne i bekendtgørelsens § 14,  

 stk. 3 - 5, eller § 15, er det en forudsætning for fravigelse af kravet om  

 netetablering, at der foreligger en erklæring fra landinspektøren om, at  

 værdien ikke overstiger det pågældende beløb.
 Reglen i § 29, stk. 1, nr. 1, gælder uafhængigt af reglen i nr. 2, og kan  

 således ikke fraviges, selvom værdien af de arealer, der overføres til  

 offentlig vej m.v., ikke overstiger beløbet.
Bekendtgørelsens § 29, stk. 2, om placeringen af nye fikspunkter har dels  

 til formål, at skelpunkter skal kunne indmåles i forhold til fikspunkter i en  

 afstand af mindre end 300 m, jf. bekendtgørelsens § 28, stk. 2, dels at der  

 ikke må være over 500 m mellem fikspunkterne i måleområdet.
Grænsen på 300 m  

 er fastlagt ud fra kriterier som bestemmelsens kvalitet, oversigtsforhold,  

 retableringsmuligheder m.m.
En maskevidde på 500 m i fikspunktnettet harmonerer rimeligt med en  

 maksimal afstand på 300 m mellem et skelpunkt og det fikspunkt eller de  

 fikspunkter, som det indmåles i forhold til.
Danner fire fikspunkter et  

 kvadrat med sidelængde på 500 m, er den største afstand fra et fikspunkt til  

 et punkt i kvadratet lig med afstanden til kvadratets midtpunkt.
Afstanden er  

 ca. 350 m.
 Da ingen afstande mellem sammenmålte skel og fikspunkter må være over 300  

 m, kan det betyde, at maskevidden i fikspunktnettet enkelte steder skal være  

 mindre end 500 m.
Når skelmålingen er dokumenteret ved koordinater, fremgår det ikke, hvilke  

 fiks- og skelpunkter der er sammenmålt.
Bestemmelsen om en maksimal afstand  

 på 300 m mellem et skelpunkt og fikspunkter, som det er indmålt i forhold  

 til, anses for overholdt, hvis der fra hvert skelpunkt er mindre end 300 m  

 til det nærmeste fikspunkt.
 Ved »afstanden« mellem to fikspunktsystemer i bekendtgørelsens §  

 29, stk. 3, forstås afstanden mellem de to fikspunkter i hvert system, der  

 ligger hinanden nærmest.
 Udtrykket at »et fikspunktsystem skal knyttes til« et andet  

 system betyder, at netmålingen skal sikre, at systemerne indbyrdes hænger  

 sammen, således at de to systemer kan sammenregnes.
Udtrykket »kvalificeret netmåling« sigter på, at målingen skal  

 sikre, at der kan beregnes koordinater med en tilstrækkelig nøjagtighed og  

 pålidelighed.
Nøjagtigheden henviser til målingens tilfældige fejl.  

 Nøjagtigheden skal være tilstrækkelig til at sikre, at koordinaterne kan  

 udgøre et forsvarligt grundlag for skelmåling og skelfastlæggelse samt  

 arealberegning.
Pålidelighed betyder, at målingen sikrer mod grove fejl i  

 alle netpunkter.
 18.3. Registrering af fikspunkter.
Fikspunktnettet består af GI- og MV-fikspunkter.
Punkternes numre er  

 sammensat af tre led, hvoraf de to første betegner opmålingsdistriktet og det  

 sidste løbenummeret.
Opmålingsdistrikterne blev fastlagt i 1934. I  

 landområder består de to første led af det daværende herreds- og sognenummer,  

 mens de i de daværende købstadområder består af bogstavet K og et nummer for  

 hver købstad.
 GI-fikspunkter har normalt løbenumre i intervallerne 1 - 10 eller 801 -  

 1000. De GI-punkter, der vedligeholdes af Kort- og Matrikelstyrelsen, er i  

 fikspunktregisteret markeret med oplysningen (deskriptoren) »v« for  

 vedligeholdelse.
 MV-fikspunkter har normalt løbenumre i intervallerne 11 - 800 og 1001 -  

 5000. Punkterne er som regel etableret i forbindelse med matrikulære sager og  

 er i fikspunktregisteret markeret med deskriptoren »g« for  

 godkendt.
Hjælpepunkter har løbenumre i intervallet 7001 - 8800 eller 10000 og  

 derover.
Disse punkter er som regel ikke afmærket, men de indgår som  

 hovedpunkter i net sammen med MV-fikspunkter og er koordineret sammen med  

 disse.
Nye fikspunkt- og hjælpepunktnumre skal nummereres, jf. bekendtgørelsens §  

 30, stk. 1. Numrene rekvireres i Kort- og Matrikelstyrelsen.
Rekvisitionen  

 skal indeholde oplysning om antallet af nye fikspunkter og hjælpepunkter og  

 om opmålingsdistrikt.
 Koordinater, kvalitetsangivelser for koordinater, punkters deskriptorer,  

 oprindelse m.m. registreres i Danmarks Fikspunktregister og kan leveres som  

 udskrift på papir eller i edb-form på magnetbånd eller diskette eller via  

 modem.
 18.4. Afmærkning og indmåling af fikspunkter.
For GI-fikspunkter, der kun kan etableres af Kort- og Matrikelstyrelsen,  

 anvendes særlige afmærkninger.
Til afmærkning af MV-fikspunkter skal ifølge  

 bekendtgørelsens § 30, stk. 2, anvendes fikspunktmærker, der er godkendt af  

 Kort- og Matrikelstyrelsen.
Afmærkning kræves dog ikke, hvis et punkt  

 markeres af et skarpt defineret punkt på murværk, støbt fundament el.lign.
De godkendte afmærkninger for MV-fikspunkter, der alle er påført krone og  

 mærket »MV«, fremgår af bilag 1. En fikspunktafmærkning består som  

 regel af to indbyrdes uafhængige dele placeret henholdsvis i jordoverfladen  

 og underjordisk.
Kun på arealer, der er befæstet med vejbelægning, fliser  

 el.lign., er det tilstrækkeligt med den synlige del - et spiger eller søm.
I  

 alle former for afmærkninger indgår metal af en eller anden art, således at  

 punkterne kan opsøges med metalsøger.
Hvor der anvendes elektromagnetisk  

 sonde, skal den reflektere frekvensen 83 KHz.
 For hvert fikspunkt skal der på fikspunktskitsen gives oplysning om  

 afmærkningsgruppe og skitsegruppe, jf. vejledningens afsnit 22.2.
Hvis et fikspunkt undtagelsesvis hverken markeres af et skarpt defineret  

 punkt på murværk, støbt fundament el.lign. eller på hensigtsmæssig måde lader  

 sig afmærke, f.eks. hvis midten af en nedløbsrist ønskes registreret som  

 fikspunkt, kan Kort- og Matrikelstyrelsen efter ansøgning dispensere fra  

 afmærkningskravet.
Ved en sådan dispensation stilles der skærpede krav til  

 støttepunkternes kvalitet, antal og fordeling.
Fikspunktskitsen skal således  

 opfylde kravene til skitsegruppe 1, jf. vejledningens afsnit 22.2.
 Det er vigtigt at anvende stabile, markante og varige genstande som  

 støttepunkter, jf. bekendtgørelsens § 30, stk. 4. Hvis der er et valg mellem  

 at etablere kunstige støttepunkter tæt på fikspunktet eller anvende naturlige  

 støttepunkter i større afstand, bør man vælge naturlige støttepunkter.
Som kunstige støttepunkter anbefales f.eks. jernrør alene, eller jernrør  

 placeret i betonfliser, med overkant i jordoverfladen.
Det er vigtigt, at  

 støttepunkter kan søges med metaldetektor, og at de er beskyttet mod at blive  

 fjernet, flyttet eller ødelagt.
Støttepunkter må ikke anbringes på en måde,  

 så de kan være til fare for trafikanterne.
Hvis indmålingen af fikspunktet ikke giver en bekvem mulighed for at  

 opsøge dets beliggenhed, må denne yderligere bestemmes i forhold til master,  

 kilometersten, fjerntliggende bygninger eller lignende iøjnefaldende  

 terrængenstande ved flugt- og ca.-mål, eventuelt suppleret med eller  

 erstattet af en kortfattet beskrivelse.
Oplysningerne skal angives på  

 fikspunktskitsen, jf. bekendtgørelsens § 37.
 Når et fikspunkt eller støttepunkt markeres af et skarpt defineret punkt  

 på murværk, støbt fundament el.lign., skal der anføres mål fra punktet til  

 andre skarpt definerede punkter på murværket eller fundamentet m.v.  

 (dimensionsmål).
Hvis det konstateres, at en fikspunktafmærkning er forsvundet eller  

 flyttet, men punktets beliggenhed kan fastlægges med fornøden sikkerhed, kan  

 fikspunktet afmærkes på ny.
Afmærkning er dog ikke nødvendig for at anvende  

 et fikspunkt ved netmåling eller indmåling af skel, blot fikspunktet kan  

 fastlægges på stedet med den fornødne sikkerhed.
Hvis en landinspektør meddeler, at en fikspunktafmærkning er forsvundet  

 eller flyttet, men ikke oplyser, om fikspunktets beliggenhed kan fastlægges  

 med fornøden sikkerhed, vil Kort- og Matrikelstyrelsen registrere, at punktet  

 kan genafsættes.
Det betyder bl.a., at fikspunktet skal anvendes, når  

 reglerne i øvrigt kræver dette.
 Hvis landinspektøren oplyser, at fikspunktets beliggenhed ikke kan  

 fastlægges med fornøden sikkerhed, vil Kort- og Matrikelstyrelsen registrere,  

 at fikspunktet er tabtgået.
 De nævnte oplysninger fra landinspektøren kan anføres på bagsiden af  

 skematisk redegørelse.
 19. Indlægning af skel på matrikelkortet.
 19.1. Indledning .
 Landinspektøren skal på en kopi af matrikelkortet foretage indlægning af  

 skel, der skal registreres i matriklen.
Reglerne i bekendtgørelsens § 31 vedrører indlægning på analoge  

 matrikelkort.
Indtil nu er digitale matrikelkort kun taget i brug enkelte  

 steder, og her er der tale om en situation, hvor de praktiserende  

 landinspektører sammen med Kort- og Matrikelstyrelsen i en begyndelsesperiode  

 må uddrage erfaringer bl.a. med hensyn til indlægning på matrikelkortet.
Der  

 er ikke på nuværende tidspunkt mulighed for, at landinspektøren kan foretage  

 en direkte opdatering af matrikelkortdatabasen med hensyn til de matrikulære  

 forandringer.
Indlægningen må derfor indtil videre foretages på en analog  

 matrikelkortkopi.
 Det fremgår af § 31, at indlægningen af forandringer på matrikelkortet  

 skal ske på grundlag af skelmålingen, jf. bekendtgørelsens § 28.
 19.2. Matrikelkortenes opbygning .
Matrikelkortene er opbygget efter forskellige principper og  

 nøjagtighedskrav, og det er ved indlægning af forandringer på kortene  

 nødvendigt at tage hensyn hertil.
Hvilken vægt der skal lægges på de hensyn,  

 der er nævnt i bekendtgørelsens § 31, nr. 1-3, afhænger af matrikelkortets  

 oprindelse og kvalitet i det pågældende område.
 Uden for Sønderjylland skelnes der mellem følgende hovedtyper af  

 matrikelkort:
Det er vigtigt at fremhæve, at koordinater til et skelpunkt i  

 matrikelkortdatabasen ikke kan tages som udtryk for et skelpunkts nøjagtige  

 beliggenhed på stedet.
Kun når et skelpunkt er indlagt i kortet på grundlag  

 af eksisterende måloplysninger, er koordinaterne udtryk for en nøjagtighed,  

 der svarer til målingens nøjagtighed.
Sådanne skelpunkter og kun disse er på  

 det analoge udtræk af databasen markeret med en kreds omkring punktet.  

 Koordinater til skelpunkter, der er indlagt i databasen ved en digitalisering  

 fra det hidtidige analoge matrikelkort, har derimod ikke en større  

 nøjagtighed, end hvad der svarer til punktets beliggenhed på det hidtidige  

 kort, der ofte vil være i målforhold 1:4000. Dog sker der ved fremstillingen  

 af det digitale kort en opretning af de digitaliserede skelpunkter i forhold  

 til skelpunkter, der er indlagt på grundlag af måloplysninger i System 34.  

 Endvidere foretages der en vis opretning på grundlag af oplysninger om  

 forholdene på stedet.
 Når digitale kort er taget i brug i flere områder, og der er indhøstet  

 erfaringer med behandlingen af matrikulære sager i det nye kortsystem, vil  

 Kort- og Matrikelstyrelsen udsende supplerende vejledning herom.
 19.3. Indlægningen.
 19.3.1. Økort.
På økort tages først stilling til kortets indkrympning.
Derefter  

 indlægges de nye skelpunkter med hensyntagen til indkrympningen, så de kommer  

 til at ligge rigtigt i forhold til indmålte ældre skelpunkter.
Opmærksomheden  

 henledes på, at en indlægning af skel på matrikelkortet, der alene sker i  

 forhold til fikspunkter, der er indlagt på kortet, normalt ikke vil blive  

 godkendt af Kort- og Matrikelstyrelsen.
Der henvises til afsnit 19.2 om  

 økort.
 19.3.2. Nymålte rammekort .
På nymålte rammekort skal indlægningen ske i forhold til fikspunkterne og  

 kvadratnettet.
Der må tages hensyn til eventuel indkrympning i kortet.
Der kan på kortene være indlagt skel (f.eks. skel for landbrugsejendomme),  

 der ikke er knyttet til fikspunktnettet.
Hvis et nyt skel skal indlægges på  

 kortet i sammenhæng med sådanne skel, er det nødvendigt at tage  

 indlægningsmål til de nærmeste ældre skelpunkter, jf. reglerne i  

 bekendtgørelsens § 28, stk. 1. Der er i disse tilfælde tale om en kombination  

 af principperne for indlægning på nymålte rammekort og indlægning på økort.
 19.3.3. Rammekort uden nymåling .
 På rammekort uden nymåling må indlægningen ske ved en kombination af  

 principperne for indlægning på nymålte rammekort og indlægning på økort.
 19.3.4. Digitale kort .
Indtil videre sker indlægning af forandringer i det digitale matrikelkort  

 på grundlag af landinspektørens indlægning på en analog kopi af  

 matrikelkortet i det pågældende område.
Kopien rekvireres i Kort- og  

 Matrikelstyrelsen og kan leveres på papir eller transparent plast, normalt i  

 1:4000. Landinspektøren kan rekvirere en kopi af matrikelkortet i digital  

 form, men indtil videre skal der indsendes en analog kopi af matrikelkortet  

 som ændringskort, jf. bekendtgørelsens § 39. Kort- og Matrikelstyrelsen giver  

 nærmere meddelelse til de praktiserende landinspektører i et område, inden  

 digitale matrikelkort tages i brug i området.
 Ved indlægningen af forandringer på den analoge kopi foretages  

 indlægningen efter samme principper, som gælder ved indlægning på rammekort  

 uden nymåling.
 I det digitale matrikelkort er der dog i princippet ingen indkrympning, og  

 det samme gælder nyfremstillede analoge kopier af kortet.
 Landinspektørerne opfordres til at henvende sig til Kort- og  

 Matrikelstyrelsen med spørgsmål, der rejser sig i denne forbindelse.
 19.3.5. Forskellige regler .
 Når målebladet i en matrikulær sag foreligger i form af en større  

 konstruktion (udstyknings-, vej- eller vandløbssager eller andre større  

 sager), kan indlægningen på matrikelkortkopien ske ved anvendelse af  

 målebladet nedfotograferet til kortets målforhold (med hensyntagen til  

 indkrympning). I de fleste tilfælde bør en maskinel udtegning i  

 matrikelkortets sande målforhold dog foretrækkes.
Indlægning af labile grænser kan ske på grundlag af ortofoto eller  

 oprettet foto, eventuelt efter en konstruktion, hvorpå der ikke er angivet  

 mål.
I sådanne tilfælde bør det oplyses, på hvilket teknisk grundlag dette  

 materiale er fremstillet.
 20. Arealberegning.
 20.1. Generelle regler.
Matriklen indeholder oplysning om arealstørrelsen for alle matr.nre.,  

 samt for udskilte offentlige vejarealer og for øvrige umatrikulerede arealer,  

 der er registreret i matriklen.
Hvis et matr.nr. er delvis fredskovsbelagt,  

 registreres størrelsen af fredskovsarealet i matriklen i forbindelse med  

 Skov- og Naturstyrelsens fredskovsnotering.
Noteringen begyndte i 1990.  

 Desuden er arealet af privat fællesvej på et matr.nr. ofte registreret.
Arealangivelserne i matriklen er af meget forskellig kvalitet.
Tidligere  

 blev de fleste arealstørrelser beregnet på grundlag af matrikelkortet, men  

 efterhånden som kravene til indmåling af nye skel blev skærpet, blev det  

 muligt at beregne arealer på grundlag af konstruktion eller efter mål.  

 Nøjagtigheden af matriklens arealangivelser er således løbende blevet  

 forbedret.
I byområder vil arealstørrelsen af matr.nre., der er fremkommet i  

 nyere tid ved udstykning m.v., som regel være beregnet efter mål, medens  

 arealstørrelsen af matr.nre. i landbrugsområder m.v. oftest er beregnet efter  

 kortet.
 Reglerne i kap. 14 i bekendtgørelsen om matrikulære arbejder har det  

 formål at sikre, at matriklens arealangivelser til stadighed ajourføres i  

 forbindelse med matrikulære forandringer, og at nøjagtigheden af  

 arealangivelsen for et matr.nr. ikke forringes ved en ændring.
Det er desuden en hovedregel, at arealberegningen altid skal ske sådan, at  

 det foreliggende materiale udnyttes bedst muligt.
Beregningsmåden (k=kort,  

 s=konstruktion, o=opmåling) angives i skematisk redegørelse, jf.  

 bekendtgørelsens § 42.
Reglen i bekendtgørelsens § 32, stk. 1, er ikke udtryk for, at restarealer  

 altid skal nyberegnes.
Det vil som hidtil i de fleste tilfælde være  

 tilstrækkeligt, at restarealet af et matr.nr. beregnes ved at fratrække  

 størrelsen af det eller de arealer, der fraskilles.
Hvis der i tidens løb er  

 sket mange forandringer af nummeret, kan der være sket en opsummering af fejl  

 på restarealet.
Bekendtgørelsen indeholder derfor i § 32, stk. 3, bestemmelse  

 om, at der skal ske en ny beregning af restarealet, når mere end halvdelen af  

 et matr.nr. fraskilles.
I områder med digitalt matrikelkort findes der i kortdatabasen koordinater  

 til alle skelpunkter.
Koordinater til skelpunkter, der er indlagt i databasen  

 ved digitalisering fra det analoge matrikelkort, er i princippet ikke udtryk  

 for en større punktnøjagtighed end den, hvormed punktet fremtræder på det  

 analoge matrikelkort, jf. vejledningens afsnit 19.2, pkt. 4. Dog sker der ved  

 fremstillingen af det digitale kort en udjævning af indkrympning samt en  

 opretning af vridninger i kortet, som i de fleste tilfælde bevirker, at de  

 digitaliserede skel får en rigtigere beliggenhed i kortet end hidtil.
Sker  

 arealberegningen på grundlag af koordinater i den digitale kortdatabase  

 angives, at arealet er beregnet efter kortet (k).
Bekendtgørelsens § 32, stk. 4, vedrører beregning af arealet for et  

 matr.nr., der har skel i en sø eller et vandløb.
Der henvises til  

 bekendtgørelsens § 28, stk. 5, og afsnit 17.3. i vejledningen.
Bekendtgørelsens § 32, stk. 5, vedrører tilfælde, hvor der ved en  

 matrikulær forandring opstår et særskilt beliggende areal af et matr.nr. (en  

 lod), eller hvor et allerede eksisterende særskilt beliggende areal af et  

 matr.nr. ændres.
I disse tilfælde skal arealet beregnes.
Det fremgår af  

 vejledningens afsnit 16.2.3.1., at det pågældende areal normalt vil få  

 tildelt selvstændigt matr.nr. i forbindelse med registreringen af den  

 matrikulære forandring i matriklen.
En nøjagtig arealberegning er af størst betydning for ejendomme, der har  

 en høj grundværdi.
Dette er baggrunden for kravet i bekendtgørelsens § 32,  

 stk. 6, om, at arealberegningen for visse ejendomme og arealer skal ske på  

 grundlag af opmåling.
Kravet medfører, at der skal ske fuldstændig opmåling i  

 den udstrækning, skellene ikke tidligere er fastlagt ved mål.
Kort- og Matrikelstyrelsen kan også fravige reglerne om arealberegning.  

 Det er vanskeligt at udtrykke generelt, i hvilke situationer en fravigelse  

 kan forventes, og landinspektøren bør derfor i givet fald rette henvendelse  

 til Kort- og Matrikelstyrelsen.
Spørgsmålet vil ofte bero på, om det  

 pågældende krav giver anledning til en klart uforholdsmæssig arbejdsindsats i  

 forhold til sagens øvrige omfang.
Dette kan f.eks. være tilfældet i relation  

 til kravet i bekendtgørelsens § 32, stk. 5, om beregning af et særskilt  

 beliggende areal af et matr.nr. under restejendommen.
 20.2. Specielle regler.
Arealet af matr.nre., der har skel i et vandløb eller i en sø, skal  

 beregnes til den fastlagte grænse, jf. bekendtgørelsens § 32, stk. 4. Når den  

 fastlagte grænse er en vandløbskant, og vandløbsareal derfor ikke indgår i  

 det beregnede areal, anføres der ved matrikelnummerets areal: »ekskl.  

 vandløb«.
Hvis vandløbets areal indgår i matrikelnummerets areal,  

 anføres der: »inkl. vandløb«.
Hvis det halve vandløbsareal er  

 beregnet, kan det anføres.
Det skal i så fald fremgå, at det er medregnet i  

 matrikelnummerets areal (... m2, heraf vandløb ... m2). Tilsvarende gælder  

 for søarealer.
Flytning af skel eller grænser for veje og vandløb på matrikelkortet (uden  

 for Sønderjylland) behøver ikke altid at medføre en tilsvarende  

 arealforandring for de tilgrænsende matr.nre., idet disse arealer allerede  

 kan være beregnet til den grænse, som nu søges optaget på matrikelkortet.
De  

 berørte matrikelnumre må i sådanne tilfælde anføres med arealændring  

 »0« i den skematiske redegørelse, og der må i redegørelsen gives  

 forklaring om forholdet.
Nærmere forklaring må også gives i andre tilfælde,  

 hvor den anførte arealforandring ikke svarer til flytning af skel eller  

 grænser på matrikelkortet.
Det er en følge af bekendtgørelsens § 32, stk. 1, at størrelsen af de  

 arealer, der i matriklen skal fragå eller tilgå de enkelte matr.nre. i  

 forbindelse med udskillelse af offentlig vej skal beregnes.
For hvert  

 matr.nr. beregnes størrelsen af arealer, der afgives til vej, modtages fra  

 udskilt offentlig vej, afgives til andet matr.nr. og modtages fra andet  

 matr.nr.
Tilsvarende gælder i sager om arealoverførsel i forbindelse med  

 andre strækningsanlæg, regulering af vandløb og lign.
Der henvises til  

 vejledningens afsnit 24.7.
Der skal foretages arealberegning, når et fredskovspligtigt areal, der  

 udgør en del af et matr.nr., berøres af en matrikulær forandring, herunder  

 ved pålæg eller ophævelse af fredskovspligt i forbindelse med sagen.
Dette  

 gælder dog kun, når størrelsen af det fredskovspligtige areal er registreret  

 i matriklen.
De fleste arealangivelser for fredskovspligtigt areal vil stamme  

 fra Skov- og Naturstyrelsens fredskovsnotering, som begyndte i 1990.  

 Arealerne er beregnet ud fra digitale kort af en nøjagtighed svarende til 4  

 cm-kort.
Medmindre et bedre beregningsgrundlag er tilvejebragt i den  

 matrikulære sag, kan ændring af fredskovsarealer beregnes på tilsvarende  

 måde.
Arealet af privat fællesvej på et matr.nr. skal ændres i overensstemmelse  

 med ændringer af vejen på matrikelkortet.
Arealet af nyudlagt vej skal  

 ligeledes beregnes.
Dette fremgår af bekendtgørelsens § 33, stk. 1. Reglerne  

 gælder også for private fællesstier.
 Når arealet af en vej, der er optaget på matrikelkortet, ikke beregnes på  

 grundlag af vejens faktiske grænser på stedet, jf. § 33, stk. 2, skal arealet  

 beregnes med den bredde, hvormed vejen er optaget på matrikelkortet og  

 beregnet ved matrikuleringen.
 Veje, der ved matrikuleringen i 1844 er optaget på matrikelkortet, er  

 efter reglerne for matrikuleringsarbejdet (der bl.a. ikke vedrørte  

 Sønderjylland) betegnet som markvej, byvej, landevej eller hovedlandevej.  

 Vejenes arealer er, uanset den faktiske bredde i marken, i almindelighed  

 beregnet med følgende bredder: markvej 6 alen (3,77 m), byvej 12 alen (7,53  

 m), landevej 22 alen (13,81 m) og hovedlandevej 30 alen (18,83 m). Der  

 henvises til matrikelinstruktionen af 14. juni 1806 med tillæg af 31. marts  

 1807. Hvis en sådan ældre vej beregnes med en bredde, der afviger fra den  

 tidligere benyttede, må der gives nærmere oplysning om forholdet.
 20.3. Indberetning af arealforbedringer.
Ifølge bekendtgørelsens § 34, stk. 1 og 2, skal landinspektøren give  

 indberetning til Kort- og Matrikelstyrelsen, når der er foretaget en  

 arealberegning, der er nøjagtigere end matriklens arealangivelse.  

 Indberetningspligten gælder for hele matr.nre. og for særskilt beliggende  

 dele af matr.nre.
Desuden gælder pligten såvel arealberegning, der sker i  

 forbindelse med en matrikulær sag, som arealberegning, der ligger til grund  

 for landinspektørerklæring om arealets størrelse (arealattest). Når der er  

 tale om arealer, der er beregnet på grundlag af matrikelkortet, skal der dog  

 kun ske indberetning, hvis afvigelsen mellem matriklens areal og det  

 nyberegnede areal overstiger 2 % af matriklens areal. Årsagen hertil er, at  

 det ikke er hensigtsmæssigt at skulle foretage rettelser i matrikel, tingbog  

 og ESR, når der er tale om mindre ændringer, og beregningen fortsat er  

 foretaget på grundlag af matrikelkortet.
Af samme årsag vil der ikke altid blive foretaget rettelser af matriklens  

 arealer på grundlag af en beregning ud fra koordinater i den digitale  

 matrikelkortdatabase.
Sådanne ændringer vil normalt kun ske i forbindelse med  

 matrikulære forandringer.
Ved indberetning af arealforbedringer til Kort- og Matrikelstyrelsen skal  

 der foreligge kopi af det materiale, der har dannet grundlag for beregningen,  

 f.eks. kort, konstruktion eller måleblad.
Når indberetningen sker i  

 forbindelse med en matrikulær sag, følger dette normalt af bekendtgørelsens  

 regler om ændringskort og måleblad.
Kun i de tilfælde, hvor arealberegningen  

 er sket efter en konstruktion, der ikke fremgår af målebladet, eller hvor  

 indberetning sker uden forbindelse med en matrikulær sag, har reglen i  

 bekendtgørelsens § 34, stk. 3, selvstændig betydning.
 21. Dokumenters materiale og format m.v.
 21.1. Indledning .
Med hensyn til materialer og formater af dokumenter gælder fælles regler  

 for forskellige arter af dokumenter.
Desuden gælder særlige regler med hensyn  

 til de registreringsdokumenter, som landinspektøren skal udarbejde i en  

 matrikulær sag.
Ved udtrykket »registreringsdokumenter« forstås her  

 sagsomslag, opmålingsdokumenter, kort og skematisk redegørelse.
Det er disse  

 dokumenter, der angiver, hvad der er sket i sagen, hvorledes skel m.v. er  

 fastlagt, og hvad der ønskes registreret i matriklen.
Det er derfor vigtigt,  

 at dokumenterne udarbejdes på holdbart materiale og i en ensartet form.  

 Bekendtgørelsens § 35 indeholder bl.a. regler af denne art.
 21.2. Materialer og formater .
 Til erklæringer, attester og skematisk redegørelse benyttes papir a 80g/m2  

 i standardformat A4, til skematisk redegørelse eventuelt i dobbelt A4.
 Til sagsomslag skal benyttes det til statstjenesten autoriserede papir med  

 betegnelsen »Arkiv II« i standardformat dobbelt A4.
Til ændringskort skal benyttes transparent målfast, dobbelt mat,  

 arkivbestandigt tegneplast med en tykkelse mellem 0,07 mm og 0,10 mm.
Hvis  

 ændringerne kun omfatter slettelse af skel, veje og lign. kan dog benyttes en  

 tydelig fotokopi af matrikelkortet.
Kortudsnit og tekstblanket, jf.  

 bekendtgørelsens § 35 stk. 3, skal sammenklæbes med transparent tape af  

 mærket Scotch Magic 853 eller tape med lignende egenskaber.
Det bemærkes, at  

 tape af mærket Scotch Magic 810 ikke er tilstrækkeligt holdbart til dette  

 formål, idet plastkanterne på tegneplastet skærer det i stykker.
 Kort skal være i standardformat A4 (21.0 cm x 29,7 cm) eller mangefold  

 deraf, dog ikke større end A1 (59,4 cm x 84,1 cm). Kort i større format end  

 A3 (29,7 cm x 42.0 cm) må ikke foldes, men skal indsendes i rulle.
Til måleblade skal anvendes transparent målfast dobbelt mat,  

 arkivbestandigt tegneplast med en tykkelse mellem 0,07 mm og 0,10 mm.  

 Målebladet skal være i de standardformater, der gælder for kort, eller i  

 formaterne 29,7 cm i højden og 39, 57, 75, 93, 111 eller 129 cm i bredden.  

 Bredden 129 cm må dog kun benyttes i sager om udskillelse af offentlig vej,  

 og da kun hvis en fløj på 18 cm hovedsagelig anvendes til angivelse af den  

 koordinatliste, der hører til målebladet.
Måleblade i format A3 og i format  

 29,7 cm x 39 cm, skal være foldet ved sagens indsendelse.
Måleblade i større  

 formater må ikke foldes, men skal indsendes i rulle.
 Der gælder ingen særlige krav til fikspunktskitsers materiale, jf.  

 vejledningens afsnit 22.2.
 21.3. Streg og skrift .
På kort, måleblade og fikspunktskitser skal streg og skrift være holdbar  

 og egnet til reproduktion.
Dansk Standard bør anvendes.
På ændringskort bør  

 anvendes standardskrift DS 23.3.
 Nordretning skal angives, og tegningen bør så vidt muligt være orienteret  

 mod nord.
På kort og måleblade skal målforholdet fremgå.
Tegninger i forskellige  

 målforhold på samme kort eller måleblad bør være adskilt ved en stiplet,  

 kraftig linje (stregpriklinje).
 21.4. Titel m.v .
På kort og måleblade skal der være en titel, som angiver  

 ejerlavsbetegnelsen for det område, der er vist.
Navn på kommune og amt kan  

 ligeledes anføres.
På ændringskort anbringes titlen i kortets nederste  

 venstre hjørne, og det angives, hvilket eller hvilke matr.nre. kortet  

 omfatter.
Omfatter kortet kun en del af et matr.nr., angives dette.
Det  

 angives endvidere, hvornår og i hvilken anledning kortet er udfærdiget  

 (f.eks. i anledning af udstykning). På måleblade angives, hvornår opmålingen  

 har fundet sted.
 21.5. Underskrift og dato .
 Alle erklæringer, attester, redegørelser, beregninger, koordinatlister  

 o.s.v. må være underskrevet og dateret.
Kravet i bekendtgørelsens § 35, stk. 4, om underskrift fra en  

 landinspektør med beskikkelse gælder de i afsnit 21.1. nævnte  

 registreringsdokumenter.
Kravet er en følge af, at praktiserende  

 landinspektører og deres assistenter med landinspektørbeskikkelse har eneret  

 til at udføre matrikulære arbejder og dermed naturligvis også ansvaret for  

 arbejdernes rette udførelse.
 I tilfælde, hvor bekendtgørelsen indeholder regler om erklæring fra  

 landinspektøren, kræves også, at det er en landinspektør med beskikkelse, der  

 underskriver.
Hvis en ejer lader en anden underskrive på grundlag af fuldmagt, bør  

 fuldmagten vedlægges sagen.
Dette gælder dog ikke i tilfælde, hvor en advokat  

 underskriver for sin klient.
 21.6. Supplerende oplysninger .
Landinspektøren kan anføre supplerende oplysninger på sagsomslaget eller  

 på bagsiden af skematisk redegørelse.
Der kan f.eks. være tale om oplysning  

 om særlige forhold til forklaring af sagens sammenhæng eller om begrundelse  

 for, at en ny samlet fast ejendom skal være fritaget for afgift efter  

 reglerne i udstykningsafgiftslovens § 1, stk. 2, jf. vejledningen om  

 matrikulære afgifter og gebyrer m.v.
Oplysning om antallet af bilag i en sag anføres på sagsomslaget.
Hvis et  

 eller flere bilag indsendes i rulle, angives dette.
 22. Opmålingsdokumenter.
 22.1 Måleblad .
Kravene vedrørende indmåling af skel i matrikulære sager findes i  

 bekendtgørelsens § 28. Når der gælder krav om indmåling, skal der ifølge  

 bekendtgørelsens § 36, stk. 1, altid foreligge et måleblad i sagen.
Regler om  

 målebladets materiale og format m.v. findes i bekendtgørelsens § 35 og i  

 vejledningens afsnit 21.
Det er kun ganske få matrikulære sager, der kan gennemføres uden måling og  

 dermed uden udarbejdelse af måleblad.
Som eksempler kan nævnes udstykning  

 eller arealoverførsel, hvor et helt matr.nr. eller en særskilt beliggende del  

 af et matr.nr. frakilles en ejendom.
Det er her yderligere en forudsætning,  

 at matrikelkortet stemmer med forholdene på stedet, således at der ikke skal  

 foretages ejendomsberigtigelse eller tekniske ændringer i matriklen, som  

 nødvendiggør, at ændringerne vises på et måleblad.
Der henvises i denne  

 forbindelse til vejledningens afsnit 7.2.3. om undersøgelse af bestående skel  

 i forbindelse med udstykning m.v.
Ved fraskillelse af en ideel andel i en  

 fælleslod fra en samlet fast ejendom er der heller ikke tale om indmåling.
 Målebladet skal vise et billede af de skel, der ønskes registreret, andre  

 skel, hvortil målingen er knyttet, samt faste terrængenstande, der skal  

 indmåles, jf. nedenfor.
Det er de mål, der er taget på stedet, der skal anføres på målebladet, jf.  

 § 36, stk. 2. Der er dog ikke noget i vejen for at omregne disse mål til  

 koordinater og i stedet anføre koordinaterne på målebladet.
Derimod bør der  

 ikke anføres mål eller koordinater, der er ændret med det formål at indpasse  

 målingen i et allerede etableret system, hvori der er spændinger eller  

 unøjagtigheder fra ældre målinger.
Kravet i bekendtgørelsens § 36, stk. 2, er knyttet sammen med reglerne i  

 §§ 27 og 28 om afmærkning og indmåling af skel.
Dette medfører, at ikke alene  

 mål til skelpunkter, herunder mellempunkter, men også mål til fikspunkter,  

 bygninger, hegn og andre terrængenstande af varig karakter nær det skel, som  

 indmåles, skal angives på målebladet, og at den foretagne afmærkning  

 ligeledes skal angives.
Det fremgår videre af bekendtgørelsens § 36, stk. 2, at målene, eventuelt  

 omregnet til koordinater, skal angives på en tydelig og systematisk måde.
For  

 at dette krav kan anses for opfyldt, vil det i almindelighed være nødvendigt,  

 at yderligere følgende oplysninger er angivet:
 Den særlige angivelse af indlægningsmål i klamme og af overførte mål som  

 »gl. mål« tjener til oplysning for Kort- og Matrikelstyrelsen, så  

 styrelsen ikke stiller krav om afmærkning efter bekendtgørelsens § 27, stk.  

 2.
 Hvis anbringelsen af skelmærker er tilladt udskudt, er det en  

 forudsætning, at det er angivet på målebladet, hvordan skelafmærkningen vil  

 ske, jf. vejledningens afsnit 17.2.1.
Reglen i bekendtgørelsens § 36, stk. 4, sigter især på private fællesveje  

 og -stier, men omfatter også offentlige vejarealer, der ikke er udskilt i  

 matriklen.
Er en offentlig vej udskilt, skal skellene vises på målebladet.
I  

 øvrigt kan der på målebladet anføres topografiske oplysninger, f.eks. veje,  

 der ikke medtages på matrikelkortet, vandløb, vandhuller, skrænter,  

 bevoksning m.v.
På målebladet angives koordinater i en nummersorteret liste.
Koordinater  

 til punkter, der kun danner udgangssigte, markeres med særlig signatur  

 (f.eks. udgs). Er antallet af koordinater stort, kan de i stedet anføres i en  

 særskilt, sorteret liste.
Der må i så fald være en gensidig, entydig  

 henvisning mellem måleblad og koordinatliste.
Koordinatlisten bør kun omfatte  

 punkter, der vedrører det tilhørende måleblad.
Er der flere måleblade i en  

 sag, kan der leveres en samlet koordinatliste til disse.
 Det henstilles, at materiale på edb-læsbar form, eksempelvis  

 koordinatlister og måleblade, indsendes i DSFL-format som supplerende  

 materiale til sagen.
 Ortogonalmåling og polær måling bør anføres efter reglerne i Dansk  

 Standard.
Bekendtgørelsen fastsætter ikke krav om, at målebladskonstruktionen skal  

 være udført i et bestemt målforhold.
Det er landinspektørens opgave at vælge  

 et egnet målforhold til den konkrete opgave, så kravet i bekendtgørelsens §  

 36, stk. 3, om tydelighed og læsbarhed opfyldes.
Det vil normalt være hensigtsmæssigt at vælge målforholdet 1:1000 eller  

 derover, når Det fremgår af bekendtgørelsens § 35, stk. 2, at det valgte målforhold  

 skal fremgå af målebladet.
Desuden angives det, hvornår opmålingen har fundet  

 sted, jf. vejledningens afsnit 21.4., sidste pkt.
 Opmærksomheden henledes på, at kravet om, at måleblade skal leveres i  

 bestemte formater, jf. bekendtgørelsens § 35, stk. 1, og vejledningens afsnit  

 21.2., skal overholdes.
 22.2. Fikspunktskitse.
 Når et nyt fikspunkt er etableret, skal der foreligge en fikspunktskitse.
I bekendtgørelsens § 37, 2. pkt., stilles krav om, at skitsen skal være  

 udarbejdet på en blanket, hvis udformning er godkendt af Kort- og  

 Matrikelstyrelsen.
Blanketten findes som bilag 2. Der fremgår af blanketten,  

 hvilke oplysninger, der skal gives.
Skitseblanketten er i øvrigt udformet, så den giver plads til flere  

 ønskede oplysninger, bl.a. for at muliggøre anvendelse også uden for den  

 matrikulære sektor.
Det er muligt at anvende automatisk udtegning, og der er  

 ingen særlige krav til blanketmateriale, bl.a. er transparent materiale  

 unødvendigt.
Blanketten har tre rubrikker.
I rubrikken øverst til venstre skal anføres  

 alle de foreskrevne oplysninger.
Grovkoordinater skal dog kun anføres, når  

 fikspunktet ikke er koordineret i System 34. Rubrikken øverst til højre kan  

 udfyldes helt eller delvis.
Skitsetegningen med tilhørende mål, tekst m.v. er  

 obligatorisk.
 Skitsegruppe og afmærkningsgruppe skal udfyldes med talkoder som beskrevet  

 i Rådet for Danmarks geografiske Referencenets »Brugervejledning«.
 Et MV-fikspunkt skal opfylde kravene for enten skitsegruppe 1 eller 2 og  

 for enten afmærkningsgruppe 1 eller 2.
 Skitsegruppe 1:
 Skitsegruppe 2:
 Skitsen opfylder kravene i bekendtgørelsen.
 Afmærkningsgruppe 1:
 Fikspunktet er markeret med størst mulig stabilitet og defineret med  

 størst mulig sikkerhed, således at den samlede usikkerhed skønnes at være  

 mindre end 2 mm.
 Afmærkningsgruppe 2:
 Punktets afmærkning opfylder bekendtgørelsens krav.
Fikspunkters koordinater skal ikke påføres skitsen.
De vil kun fremgå af  

 fikspunktregisteret.
Når der rekvireres en fikspunktskitse, vil der tillige  

 blive leveret et udtræk fra fikspunktregisteret.
 22.3. Koordinatberegning.
Når nye fikspunkter er etableret, skal der foreligge en  

 koordinatberegning, jf. bekendtgørelsens § 38. I koordinatberegningen skal  

 der som minimum beregnes koordinater til nye fikspunkter og eventuelle andre  

 hovedpunkter.
Men der kan også foretages ny beregning af ældre fikspunkter og  

 hovedpunkter, hvis der herved opnås en forbedring af nøjagtigheden i  

 »området«.
 Beregningen bør udføres ved udjævning på grundlag af alle nye  

 netobservationer, jf. bekendtgørelsens § 29, stk. 3, og eventuelle ældre  

 netobservationer.
Kort- og Matrikelstyrelsen har etableret et edb-observationsregister.  

 Registeret ajourføres løbende med de netobservationer, der indsendes i  

 matrikulære sager og andre sager.
Observationer, der er indsendt tidligere,  

 vil komme til at indgå i registeret i takt med den renovering af  

 referencenettet, der foretages forud for etableringen af digitale  

 matrikelkort.
Observationsregisteret er nødvendigt, for at netrenoveringen  

 kan foretages, men vil også gøre det muligt umiddelbart at foretage ny  

 beregning af nettet i et større område, når der foreligger nye eller bedre  

 observationer.
Hvis en koordinatberegning indeholder målinger, der er indsendt i  

 forbindelse med en tidligere sag, skal dette oplyses, og helst ved angivelse  

 af sagens journalnummer i Kort- og Matrikelstyrelsen.
Formålet er så vidt  

 muligt at undgå, at den samme observation registreres i  

 observationsregisteret flere gange.
 Kort- og Matrikelstyrelsen kan på nærmere fastsatte betingelser tilbyde at  

 udføre netberegning for landinspektøren til brug i matrikulære sager.
Ved udtrykket »fejludtryk« i bekendtgørelsens § 38, stk. 3, nr.  

 3, forstås størrelser som Koordinatberegning og udfærdigelse af koordinatliste udføres ofte med  

 anvendelse af foreløbige punktnumre.
Hvis officielle fikspunktnumre først  

 foreligger efterfølgende, kan de blot påføres den tidligere udfærdigede  

 koordinatliste, uanset at punkternes nummerorden brydes.
 Ved edb-beregning henstilles, at programmet specificeres, f.eks. ved navn,  

 version, revisionsdato el.lign.
 Det henstilles i øvrigt, at større koordinatberegninger på edb-læsbar form  

 indsendes som supplerende materiale i DSFL-format.
 23. Kort.
 23.1. Ændringskort.
 23.1.1. Indledning .
Forandringer, der skal foretages på matrikelkortet i forbindelse med en  

 matrikulær sag, skal angives på et kort.
Kortet kaldes  

 »ændringskort« (hidtil »hovedkort«).
 Med hensyn til materiale og format m.v. henvises til vejledningens afsnit  

 21.
 23.1.2. Kortgrundlaget .
 Matrikelkortet føres ajour i takt med de matrikulære forandringer, så  

 kortet er ajourført, når meddelelse om en matrikulær forandring sendes fra  

 Kort- og Matrikelstyrelsen til landinspektøren, tinglysningsdommeren og  

 kommunalbestyrelsen m.fl.
 Ændringskortet skal med en enkelt undtagelse, der er omtalt i afsnit  

 21.2., fremstilles på transparent materiale på grundlag af en nøjagtig kopi  

 af matrikelkortet.
 Matrikelkortet foreligger i forskellige former i de forskellige områder af  

 landet:
 Matrikelkort af denne art ajourføres ved indtegning af de matrikulære  

 forandringer og slettelse af de kortoplysninger, som ikke længere skal gælde.  

 Kortene omtegnes med mellemrum.
Som grundlag for ændringskortet rekvireres en attesteret kopi af  

 matrikelkortet for det pågældende område hos Kort- og Matrikelstyrelsen.  

 Ændringskortet fremstilles derefter ved håndtegning med sort tusch.
En  

 tydelig xerokopi, der er fremstillet og attesteret af Kort- og  

 Matrikelstyrelsen, kan også anvendes.
Den i bekendtgørelsens § 35, stk. 3,  

 sidste pkt., omtalte tekstblanket kan anvendes i begge de nævnte situationer.
På Bornholm og i Jylland, bortset fra dele af Sønderjylland og Århus Amt,  

 findes matrikelkortet i form af de såkaldte TA-kort (»TA« står for  

 Trykoriginalen Ajourført). Kortet findes dels i form af en trykoriginal på  

 transparent materiale, dels i form af et arbejdskort.
Både trykoriginalen og  

 arbejdskortet ajourføres med de matrikulære forandringer i samme takt som  

 matrikelkortene i andre områder.
På trykoriginalen fjernes de matrikulære  

 grænser m.v., der ikke mere gælder.
På arbejdskortet slettes de ved  

 overstregning.
Trykoriginalen viser således kun de gældende oplysninger,  

 medens arbejdskortet - ligesom det traditionelle matrikelkort - også  

 indeholder »historiske oplysninger« for det tidsrum, kortet har  

 været i brug.
 Til ændringskort i TA-områder skal anvendes en kopi af trykoriginalen.  

 Kopien fremstilles af Kort- og Matrikelstyrelsen ved plankopiering og leveres  

 kun som helkopi.
Landinspektøren må (f.eks. på grundlag af en udskrift fra  

 matrikelregisteret) undersøge, om der er godkendt matrikulære forandringer i  

 området i tidsrummet fra kopiens ajourføringsdato, og til den matrikulære sag  

 indsendes til Kort- og Matrikelstyrelsen.
Er dette tilfældet, må en ny kopi  

 af trykoriginalen rekvireres.
Landinspektøren kan dog selv foretage den  

 nødvendige supplerering med hensyn til ændringer, der er registreret i  

 matriklen inden for 3 måneder efter kopiens ajourføringsdato.
Supplering  

 foretages med sort tusch.
I TA-områder fremstilles ændringskortet ved at udskære det aktuelle område  

 af kopien og sammenklæbe det med den i § 35, stk. 3, sidste pkt., omtalte  

 tekstblanket.
Området må ikke udskæres i mindre format end A5 (14,8 cm x 21,0  

 cm), og det skal sammenklæbes med tekstblanketten således, at kort og  

 tekstblanket tilsammen bliver i et godkendt format.
Til sammenklæbning  

 anvendes en godkendt tape.
Der henvises herom til vejledningens afsnit 21.2.
 Endnu findes digitale matrikelkort kun enkelte steder, og som nævnt i  

 afsnit 19.1. er der ikke på nuværende tidspunkt mulighed for, at  

 landinspektøren kan foretage en direkte opdatering af matrikelkortdatabasen.  

 Der skal derfor indtil videre foreligge et analogt ændringskort fremstillet  

 på grundlag af udtræk af en kortkopi fra basen.
 Ændringerne vises på kortet efter reglerne i bekendtgørelsens § 39 og  

 afsnit 23.1.3. i vejledningen.
 23.1.3. Ændringskortets indhold.
Ændringskortet skal omfatte de arealer, som forandringerne vedrører, samt  

 tilgrænsende arealer i det omfang, det er nødvendigt for at angive de faste  

 skelpunkter, som målingen er knyttet til.
Hvis det samlede areal, der  

 fraskilles et matr.nr., udgør over halvdelen af det hidtidige areal, skal  

 hele matrikelnummeret medtages på kortet.
 Hvis ændringerne vedrører et skel, der danner grænse mellem ejerlav, der  

 findes på hver sit matrikelkort (økort), må ændringerne i hvert ejerlav vises  

 på ændringskort.
 De ændringer, der ønskes registreret på matrikelkortet, skal fremgå  

 tydeligt af ændringskortet, jf. § 39, stk. 2.
Det er af stor betydning, at et areal, der er en del af et matr.nr., er  

 entydigt identificeret under hele sagens forløb.
Dette gælder navnlig ved  

 udstykning og arealoverførsel.
Når sådan identifikation af et delareal  

 ønskes, betegnes arealet med et arabertal, jf. bekendtgørelsens § 39, stk. 2.  

 Alle delarealer i en sag skal have forskellige numre.
Der bør så vidt muligt  

 anvendes en ubrudt nummerering fra nr. 1. Hvis der er spring i nummereringen,  

 således at visse numre i rækken ikke benyttes, eller hvis numrene ikke  

 begynder med 1, må landinspektøren gøre opmærksom på dette.
Numre på  

 delarealer i forbindelse med udstykning, matrikulering og arealoverførsel vil  

 fremgå af Kort- og Matrikelstyrelsens meddelelse om den matrikulære  

 forandring.
Delarealernes numre må ikke kunne forveksles med matr.nre. (stamnumre)  

 eller andre tal på kortet og skal derfor placeres i en kreds.
Kredsene  

 placeres, så der bliver plads til, at Kort- og Matrikelstyrelsen i givet fald  

 kan anføre nyt matr.nr. i arealet.
 Hvis der sker nummerering af delarealer i andre sager, f.eks. i sager om  

 ejendomsberigtigelse eller om tildeling af matr.nr. efter reglerne i  

 bekendtgørelsens § 23, bør det ske efter de foran omtalte retningslinier.
Ændringskortet og dermed alle eksisterende oplysninger skal være  

 fremstillet med sort streg eller skrift.
Alle forandringer skal, som det  

 fremgår af bekendtgørelsens § 39, stk. 3, angives med rød tusch.
Det gælder  

 f.eks. nye skel og skelpunkter, nye fikspunkter, nye veje, overstregninger af  

 skel m.v., der bortfalder, samt numre på delarealer og kredse om sådanne  

 numre.
Nye knækpunkter i skel, herunder treskelspunkter, vises med kreds.
Dette  

 gælder dog ikke skelpunkter i vandløb.
Mellempunkter i skellinjer skal ikke  

 vises på ændringskort.
Veje farvelægges som angivet i § 39, stk. 3. Det er ikke nødvendigt at  

 farvelægge veje, der er uden betydning for sagen.
Veje, der bortfalder,  

 slettes ved overstregning.
Ved ændring af veje på matrikelkortet må ændringen  

 så vidt muligt ske i et sådant omfang, at vejforbindelse på kortet ikke  

 afbrydes.
Ved veje anføres oplysning om vejens art (hovedlandevej, landevej,  

 kommunevej, privat fællesvej). Hvis vejen har et navn, anføres det.
Bredden  

 af nye private fællesveje angives i meter med to decimaler, medmindre vejen  

 har varierende bredde.
Når et areal skal have adgang til en offentlig vej, der endnu ikke er  

 optaget på matrikelkortet, tegnes vejen med tynde, punkterede linjer.
Det  

 gælder dog ikke, hvor vejgrænsen falder sammen med skel.
Der anføres  

 oplysning om vejens art og om, at den endnu ikke er udskilt i matriklen.  

 Vejarealet skal ikke farvelægges.
Når skellinjen i midten af et vandløb er indmålt, tegnes vandløbet med  

 enkelt svær linje.
Er den øverste kant af skråning indmålt, jf. vejledningens  

 afsnit 17.3., tegnes vandløbet med to tynde linjer (uden kredse). Vandarealer  

 farvelægges på ændringskortet med blåt.
Vandarealer, der er indtegnet på  

 matrikelkortet, men ikke længere findes på stedet, slettes ved overstregning.
Skov- og Naturstyrelsen begyndte i 1990 en landsdækkende  

 fredskovsnotering.
I takt med, at noteringen afsluttes, vil matrikelkortets  

 skovsignatur kun omfatte fredskov, og hvis det fredskovspligtige areal ikke  

 omfatter et helt matr.nr., vil arealet altid være afgrænset med en  

 signaturgrænse, der typisk er registreret med en kvalitet svarende til 4 cm  

 kort.
Nye eller ændrede fredskovsgrænser indtegnes som minimum med denne  

 nøjagtighed.
Er der grundlag for en mere nøjagtig indlægning, bør dette dog  

 udnyttes.
Når matrikelkortet er forsynet med kvadratnet, skal nettet medtages på  

 ændringskortet.
Det fremgår af bekendtgørelsens § 39, stk. 5, at hovedpunkter  

 i et fikspunktnet, som skelmålingen er knyttet til, skal angives på kortet  

 med deres betegnelser.
Reglen forudsætter, at punkterne falder inden for  

 kortets område.
Nye fikspunkter skal dog altid indlægges på ændringskortet,  

 når kortet er fremstillet på grundlag af kopi af et økort.
Som hovedpunkter  

 forstås i denne forbindelse anvendte fikspunkter, herunder GI-punkter, samt  

 hjælpepunkter, der anvendes ved indlægning af skel på ændringskortet.
Fikspunkter vises med dobbelte kredse.
Dobbelte kredse anvendes ikke ved  

 andre punkttyper.
 23.2. Udstykningskort.
Udtrykket »udstykningskort« (tidligere »parcelkort«)  

 anvendes her som benævnelse for det kort, der skal forevises ved tinglysning  

 af det første skøde på en ny ejendom, jf. bekendtgørelsen om  

 udstykningskravet.
Det fremgår således ikke af betegnelsen  

 »udstykningskort«, om ejendommen er fremkommet ved udstykning eller  

 matrikulering.
 Ifølge reglerne i den nævnte bekendtgørelse skal udstykningskortet være  

 forsynet med erklæring fra en landinspektør med beskikkelse eller fra  

 matrikelmyndigheden om, at det er i overensstemmelse med registreringen i  

 matriklen.
 Det fremgår af § 40, stk. 1, i bekendtgørelsen om matrikulære arbejder, at  

 udstykningskortet skal udarbejdes i forbindelse med den pågældende  

 udstyknings- eller matrikuleringssag.
 Reglerne i bekendtgørelsens § 40, stk. 1, gælder dog kun, når et  

 udstykningskort er nødvendigt ifølge bekendtgørelsen om udstykningskravet.  

 Det er det ikke ved statslige ekspropriationer, jf. 37 i bekendtgørelse om  

 tinglysning.
 Udarbejdelsen af kortet m.v. er et matrikulært arbejde, jf.  

 udstykningslovens § 13, stk. 1, og § 29, stk. 2, nr. 2. Det vil således - med  

 den nedenfor omtalte undtagelse - rent praktisk være en beskikket  

 landinspektør i den pågældende landinspektørvirksomhed, der sørger for, at  

 kortet påføres oplysning om den nye ejendoms matrikelbetegnelse, forsyner  

 kortet med den omtalte erklæring og (som hidtil) sørger for, at det sendes  

 til rekvirenten eller dennes advokat sammen med meddelelsen fra Kort- og  

 Matrikelstyrelsen om, at den nye ejendom er registreret i matriklen.
 I Københavns og Frederiksberg kommuner og i Sønderjylland fremstilles et  

 udstykningskort (i København et målebrev) af matrikelmyndigheden, der også  

 udfører de øvrige nævnte opgaver.
I tilfælde, hvor en ny ejendom opstår ved udstykning af areal fra flere  

 samlede faste ejendomme (uden for København, Frederiksberg og Sønderjylland),  

 gælder dog særlige regler.
Som det fremgår af reglerne i § 11 i  

 bekendtgørelsen om matrikulære arbejder, skal overdragelsesdokumenterne  

 vedrørende de fraskilte arealer fremsendes af matrikelmyndigheden til  

 tinglysningsdommeren sammen med meddelelsen om, at den nye ejendom er  

 registreret i matriklen.
Det er derfor en praktisk nødvendighed, at  

 udstykningskortet i sådanne sager indsendes til Kort- og Matrikelstyrelsen  

 sammen med sagens øvrige dokumenter.
Der er i bekendtgørelsens § 40, stk. 2,  

 fastsat regler om forholdet.
Kort- og Matrikelstyrelsen påfører  

 udstykningskortet oplysning om den nye ejendoms matr.nr. eller matr.nre. og  

 erklæring om overensstemmelse med matrikelkortet.
 For at modvirke fejl med hensyn til identifikation af arealer indeholder  

 Kort- og Matrikelstyrelsens meddelelse om registreringen af nye ejendomme  

 foruden oplysning om de nye matr.nre. også oplysning om de numre,  

 landinspektøren har anvendt til identifikation af delarealerne i den  

 matrikulære sag.
Landinspektøren kan yderligere kontrollere, hvilket matr.nr. der er  

 tildelt en ny ejendom ved mod betaling at rekvirere en kopi af matrikelkortet  

 til levering sammen med meddelelsen om udstykningen eller matrikuleringen.
På  

 sagsomslaget er der en rubrik til afkrydsning, når sådant kort ønskes  

 leveret.
I områder med digitalt matrikelkort kan landinspektøren eventuelt  

 selv foretage opslag i matrikelkortdatabasen.
 Reglerne i bekendtgørelsens § 35 gælder også udstykningskort.
 23.3. Oversigtskort .
 I sager om flere arealoverførsler mellem landbrugsejendomme  

 (jordomlægning) skal der foreligge et oversigtskort, jf. § 41 i  

 bekendtgørelsen om matrikulære arbejder.
 I andre sager, hvor der sker mange arealforandringer, og hvor  

 forandringerne vedrører flere ejendomme, kan det ligeledes være  

 hensigtsmæssigt, at der foreligger et oversigtskort.
Til oversigtskort kan benyttes Kort- og Matrikelstyrelsens kort i  

 målforhold 1:25.000 (4 cm kort) eller andet egnet kortmateriale.
I sager om  

 jordomlægning mellem landbrugsejendomme kan oversigtskortet være en kopi af  

 det oversigtskort, der skal foreligge efter reglerne i Landbrugsministeriets  

 bekendtgørelse om ansøgninger i henhold til landbrugsloven.
 24. Skematisk redegørelse.
 24.1. Indledning.
Når en matrikulær forandring ønskes registreret i matriklen, skal der  

 ifølge § 42 i bekendtgørelsen om matrikulære arbejder foreligge en skematisk  

 redegørelse.
Redegørelsen skal angive de ønskede forandringer med hensyn til  

 ejendomsforhold og arealstørrelser m.v. og skal udarbejdes på en blanket,  

 hvis udformning er godkendt af Kort- og Matrikelstyrelsen, jf. bilag 3. Med  

 hensyn til materiale, format og underskrift henvises til vejledningens afsnit  

 21.
I sager om udskillelse af offentlig vej ved arealoverførsel eller  

 ejendomsberigtigelse og i sager om arealoverførsel i forbindelse med andre  

 strækningsanlæg, regulering af vandløb og lign. kan redegørelsen leveres i  

 form af en arealfortegnelse, hvor der alene er redegjort for  

 arealforandringerne for de berørte matr.nre.
Et eksempel på en  

 arealfortegnelse er optaget som bilag 4. Der gælder samme regler for  

 arealfortegnelsen som for skematisk redegørelse med hensyn til format og  

 underskrift m.v.
 Der kan anføres supplerende oplysninger på bagsiden af skematisk  

 redegørelse, jf. afsnit 21.6.
 24.2. Sagsarternes rækkefølge.
De matrikulære forandringer angives i skematisk redegørelse i en logisk  

 og hensigtsmæssig rækkefølge.
Følgende rækkefølge kan ofte anvendes:
 24.3. Arealangivelser.
Redegørelsen skal for alle matr.nre., der forandres, indeholde oplysning  

 om udgangsareal (matriklens areal), forøgelser eller formindskelser af  

 arealet som følge af hver enkelt forandring (for hver sagsart) samt ændringer  

 med hensyn til registreret fredskovsareal, vejareal, vandløbs-, dige-,  

 dæmningsareal el.lign. på matrikelnummeret.
Vej- og vandløbsarealer angives  

 efter retningslinjerne i vejledningens afsnit 20.2.
Arealet af et matr.nr. efter forandringerne skal anføres.
Når et matr.nr.  

 ændres ved arealoverførsel, ejendomsberigtigelse eller teknisk ændring og  

 derefter udstykkes, bør arealet inden udstykningen angives.
Derefter anføres  

 de arealer, hvori matrikelnummeret opdeles ved udstykningen, herunder  

 restarealet.
Nummerering af arealerne skal svare til nummereringen på  

 ændringskortet, jf. bekendtgørelsens § 39, stk. 2.
 Størrelsen af en særskilt beliggende del af et matr.nr., der fremkommer  

 eller forandres, skal angives, jf. bekendtgørelsens § 32, stk. 5, og  

 vejledningens afsnit 20.1.
Beregningsgrundlaget for de anførte arealer skal oplyses.
Følgende  

 betegnelser anvendes:
 Areal beregnet efter koordinater i det digitale matrikelkortsystem angives  

 med beregningsgrundlag k.
 24.4. Ejendomsforhold.
Efter angivelsen af nye ejendomme, der vil fremkomme ved udstykning eller  

 matrikulering, afsluttes med en opstilling af nye ejendomme, der vil komme  

 til at bestå af flere matr.nre., og af eksisterende samlede faste ejendomme,  

 såfremt der sker ændring med hensyn til, hvilke matr.nre. ejendommene hver  

 for sig består af.
For delarealer, der vil få tildelt eget matr.nr. ved  

 sagens registrering i matriklen, anføres delarealets nummer, jf.  

 bekendtgørelsens § 39, stk. 2.
Kommunalbestyrelsen kan have ønske om, at nye ejendomme allerede får  

 tildelt ejendomsnummer i det fælleskommunale ejendomsregistersystem (ESR) i  

 forbindelse med sagens forelæggelse for kommunalbestyrelsen efter reglerne i  

 bekendtgørelsen om udstykningskontrollen.
Der skal derfor være plads i den  

 skematiske redegørelse til, at kommunalbestyrelsen kan påføre ejendomsnummer  

 ved hver af ejendommene, jf. bilag 3. Når ejendomsnummer er oplyst i  

 skematisk redegørelse, vil det blive registreret i matriklen og medtaget i  

 Kort- og Matrikelstyrelsens meddelelse til kommunalbestyrelsen m.fl. om  

 registreringen af den nye ejendom i matriklen.
 Når en ny ejendom opstår ved udstykning fra flere samlede faste ejendomme,  

 vil ejendommen blive tildelt et nyt stamnummer som matr.nr.
 24.5. Ejere/købere.
 For hvert matr.nr., der afgiver eller modtager areal, angives ejerens  

 navn og adresse.
 Det henstilles, at købers navn og adresse oplyses i tilfælde, hvor der er  

 truffet aftale om salg af en ny ejendom eller en restejendom.
 24.6. Fremtidig anvendelse.
 For hver ejendom, der fremkommer ved udstykning eller matrikulering, for  

 restejendomme og for areal, der overføres til en samlet fast ejendom ved  

 arealoverførsel, skal der være oplysning om den anvendelse, der agtes gjort  

 af ejendommen eller arealet.
Det skal oplyses, om ejendommen eller arealet skal bebygges.
Hvis dette er  

 tilfældet, skal der gives oplysning om bebyggelsens art og tilsigtede  

 anvendelse.
For bygninger til beboelse må oplyses, om de agtes anvendt til  

 helårsbeboelse eller alene til sommer- og ferieophold.
Skal bygningerne  

 anvendes til helårsbeboelse, må det oplyses, om der er tale om  

 parcelhusbebyggelse, tæt-lav bebyggelse eller etagebebyggelse.
Tilsvarende  

 oplysninger skal gives i tilfælde, hvor der allerede findes bygninger på det  

 pågældende areal.
 De foran omtalte oplysninger er til brug for de myndigheder, der i medfør  

 af bestemmelserne i udstykningslovens § 20 skal have sagen forelagt, og for  

 Kort- og Matrikelstyrelsens kontrol, jf. udstykningslovens § 24.
 24.7. Arealfortegnelse.
Det fremgår af bekendtgørelsens § 42, stk. 6, at skematisk redegørelse i  

 sager om udskillelse af offentlig vej og i lignende tilfælde kan udformes som  

 en arealfortegnelse.
Oplysninger som angivet i bekendtgørelsens § 42, stk. 4  

 og 5, kan da udelades.
 Arealfortegnelsen kan opstilles som vist i bilag 4.
 Der skal altid være anført udgangs- og slutareal for et matr.nr., der  

 forandres.
Arealfortegnelsen skal desuden indeholde oplysning om størrelsen af de  

 arealer, der i matriklen skal fragå eller tilgå de enkelte matr.nre., samt  

 ved vejudskillelse størrelsen og beregningsgrundlaget for det samlede areal,  

 der udskilles (angivet for hvert enkelt kommunevejsnummer). For hvert  

 matr.nr. angives størrelsen af arealer, der udskilles som offentlig vej,  

 modtages fra udskilt offentlig vej, afgives til andet matr.nr. og modtages  

 fra andet matr.nr.
Arealforandringernes art skal fremgå.
 25. Ikrafttræden m.v.
 De nye regler træder i kraft den 1. april 1991, jf. vejledningens afsnit  

 2.1. og 2.2.
Matrikulære sager, der er indsendt til Kort- og Matrikelstyrelsen - eller  

 i København, Frederiksberg og Sønderjylland er rekvireret hos  

 matrikelmyndigheden - inden 1. april 1991, skal behandles efter reglerne i  

 bekendtgørelse nr. 6 af 7. januar 1977 af lov om udstykning og sammenlægning  

 m.m. af faste ejendomme og de dertil hørende bekendtgørelser m.v.
Der skal  

 betales afgift efter reglerne i bekendtgørelse nr. 5 af 7. januar 1988 af lov  

 om afgift for ekspedition af udstykningssager, jf. bekendtgørelse nr. 50 af  

 26. januar 1990 om afgift for ekspedition af udstykningssager.
 Hvis en matrikulær sag er rekvireret hos en praktiserende landinspektør  

 inden 1. april 1991, men indsendes til Kort- og Matrikelstyrelsen i  

 tidsrummet fra 1. april 1991 til 30. september 1991, kan parterne begære, at  

 sagen behandles efter de nævnte hidtidige regler.
 Når en matrikulær sag er rekvireret hos landinspektøren - eller hos  

 matrikelmyndigheden i København, Frederiksberg eller Sønderjylland - efter 1.  

 april 1991, skal den udarbejdes efter de nye regler.
 Hvis en matrikulær sag, der indsendes til Kort- og Matrikelstyrelsen i  

 tidsrummet 1. april 1991 til 30. september 1991, er udarbejdet efter de  

 hidtidige regler, skal det fremgå udtrykkeligt af sagen, at den er rekvireret  

 hos landinspektøren inden 1. april 1991, og at parterne har ønsket sagen  

 udarbejdet efter de nævnte regler.
Det bemærkes, at Kort- og Matrikelstyrelsen efter 1. april 1991 i en vis  

 udstrækning vil benytte de nye sagsbetegnelser i forbindelse med meddelelse  

 om, at en matrikulær forandring er blevet registreret i matriklen, selvom en  

 sag er udarbejdet efter de hidtidige regler.
Dette skyldes, at de nye  

 betegnelser på dette tidspunkt er indlagt i edb-matrikelsystemet.
Kort- og Matrikelstyrelsen, den 28.  

 februar 1991 Peter Jakobsen / Tove Lense-Møller Bilag 1, side 1 Godkendte MV-fikspunktmærker Bilag 1, side 2 Den underjordiske sikring i figur 1, 2, 3 og 6 kan erstattes af en sonde i  

 en dybde af mindst 50 cm.
