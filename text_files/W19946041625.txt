 Apparat til kontinuerlig fremstilling af et smørlignende madfedt  

 fandtes ikke at adskille sig væsentligt fra tidligere kendt teknik.
År 1994, den 31. januar afsagde Patentankenævnet (Grønning-Nielsen, Hans Chr.
Thomsen, Grønbæk, Herborg, Ansgar Sørensen) følgende Den 15. februar 1988 fremlagdes under nr. 152245 B en den 4. december 1978  

 indleveret ansøgning om patent på »apparat til kontinuerlig fremstilling  

 af et smørlignende madfedt«.
 De fremlagte krav lød således:
 »1. Apparat til kontinuerlig fremstilling af et smørlignende madfedt  

 af fra komælk adskilt fløde og raffineret, tokoferolholdig triglyceridolie,  

 hvilket apparat omfatter en kontinuerlig smørmaskine (5) af Fritz-typen, en  

 silotank (4) til fløden og en forrådsbeholder (12) til olien, idet en  

 rørledning (9) ved den ene ende er forbundet med silotanken (4) og ved den  

 anden ende er forbundet med indløbet til smørmaskinens (5) kærnecylinder,  

kendetegnet ved at et doseringsorgan (13) er anbragt så det injicerer  

 olie fra forrådsbeholderen (12) i rørledningen (9) ved et iblandingssted (14)  

 i denne samt at et blandingsorgan (10) er indsat mellem rørledningen (9) og  

 indløbet til smørmaskinens kærnecylinder.
 2. Apparat ifølge krav 1, kendetegnet ved, at blandingsorganet (10)  

 består af et rørstykke (15) indeholdende turbulensskabende ledeflader (16).
3. Apparat ifølge krav 1, kendetegnet ved, at blandingsorganet (10)  

 består af filtervægge anbragt i et rør.« APV Pasilac A/S v/Chas.
Hude nedlagde ved skrivelse af 16 maj 1988  

 indsigelse mod udstedelse af patent under henvisning til, at »...indholdet af den fremlagte ansøgnings krav 1 ikke ses at adskille  

 sig væsentligt fra den kendte teknik før ansøgningens prioritetsdato når  

 henses til, hvad der kendes fra bl.a. vedlagte kopi af to sider fra Pasilacs  

 informationsblad nr. 3 fra 1976, som udsendes til mejerier over hele verden.  

 Af denne artikel fremgår det, at det er kendt at fremstille et smørlignende  

 madprodukt ved tilsætningen af sojabønneolie via et doseringsorgan 5 fra  

 forrådsbeholderen 4 til en rørledning, hvorigennem fløden føres til en  

 smørmaskine 7. Fløden kommer fra en beholder 3, og fløden med sojabønneolie  

 ledes igennem en pumpe 6, ligesom beskrevet i fremlæggelsesskriftet.
Brugen  

 af et fra smørfremstillingsanlæg almindelig kendt blandingsorgan 10 indebærer  

 ikke noget nyt, som skulle kunne give anledning til patentets  

 udstedelse.« I indsigelsesbegrundelse af 14. juli 1988 anførtes følgende:
 »Ifølge fremlæggelsesskriftets krav 1 angår opfindelsen et apparat  

 til kontinuerlig fremstilling af et smørlignende madfedt af fra komælk  

 adskilt fløde og raffineret, tokiferolholdig triglyceridolie, hvilket apparat  

 omfattet den kontinuerlig smørmaskine (5) af Fritz-typen, en silotank (4) til  

 fløden og en forrådsbeholder (12) til olien, idet en rørledning (9) ved den  

 ene ende er forbundet med olietanken (4) og ved den anden ende er forbundet  

 med indløbet til smørmaskinens (5) kernecylinder.
 Dette apparat er ifølge opfindelsen ejendommeligt ved, at:
a) et doseringsorgan (13) er anbragt, så det injicerer olie fra  

 forrådsbeholderen (12) i rørledningen (9) ved et iblandingssted (14) i denne,  

 samt b) et blandingsorgan (10) er indsat mellem rørledningen (9) og indløbet  

 til smørmaskinens kernecylinder.
 Herved opnås ifølge skriftets side 2, at det er muligt at fremstille det  

 nævnte smørfedt ved hjælp af en kontinuerligt arbejdende smørmaskine af  

 Fritz-typen uden at gøre indgreb i selve smørmaskinen.
 Med hensyn til den nævnte olie kan denne ifølge side 4, linie 6, være  

 sojaolie.
Fra Pasilac's informationsblad nr. 3 fra 1976, hvoraf der er vedlagt kopi  

 af hele bladet, kendes et apparat til fremstilling af et smørlignende madfedt  

 af typen »Bregott« af fløde og sojaolie.
Dette apparat omfatter en  

 kontinuerlig smørmaskine (7), en silotank (3) til fløden og en  

 forrådsbeholder (4) til olien, idet en rørledning ved den ene ende er  

 forbundet med silotanken (3) og ved den anden ende er forbundet med indløbet  

 til smørmaskinen (7) altsammen fuldstændigt i overensstemmelse med  

 indledningen til krav 1 i fremlæggelsesskriftet nr. 152245. Derudover har  

 apparatet ifølge Pasilac's informationsblad et doseringsorgan (5), der er  

 anbragt, så at det injicerer olie fra forrådsbeholderen (4) i rørledningen  

 ved et iblandingssted i denne fuldstændigt i overensstemmelse med ovennævnte  

 ejendommelige træk a). Herved opnås der netop ligesom ved hjælp af apparatet  

 ifølge fremlæggelsesskriftet, at det er muligt at fremstille smørfedt ved  

 hjælp af en kontinuerligt arbejdende smørmaskine uden at gøre indgreb i selve  

 smørmaskinen.
Med hensyn til ovennævnte træk b) angår dette et blandingsorgan til  

 yderligere blanding af fløden og olien.
Dette blandingsorgan er i den nærmere  

 beskrevne udførelsesform, som er vist i skriftets fig. 2, fuldstændigt magen  

 til den mixer, som sælges af Pasilac under typen Statisk Mixer Type TPX, jf.  

 vedlagte brochureblad fra 1986. En sådan mixer er almindeligt kendt til  

 anvendelse inden for mejeriindustrien til blanding af væsker og heriblandt  

 også væsker, som omfatter fløde.
Det må derfor betragtes som yderst  

 nærliggende at anvende en sådan mixer i det anlæg, der er beskrevet i  

 Pasilac's informationsblad, hvis blandingen af fløde og olie ønskes fremmet.
 På baggrund heraf ses dansk fremlæggelsesskrift nr. 1522245 ikke at  

 indeholde noget patenterbart nyt, ligesom det heller ikke viser noget  

 apparat, som udviser nogen patentbegrundende særlig virkning.
Der henvises iøvrigt også til dansk fremlæggelsesskrift nr. 133074, hvoraf  

 der vedlægges kopi.
Fra dette skrift kendes et anlæg, hvori syrnet og usyrnet  

 fløde fra hver sin beholder henholdsvis (8) og (1) føres sammen før en pumpe  

 (4) i en ledning (5), som fører fra beholderen med syrnet fløde til en  

 kontinuerlig smørmaskine.
I denne ledning finder der også et blandeapparat  

 (6).
Bortset fra at det drejer sig om håndteringen af syrnet fløde og usyrnet  

 fløde, har anlægget fuldstændigt samme komponenter som de, der indgår i  

 apparatet ifølge fremlæggelsesskrift nr. 152245. På baggrund heraf ses  

 apparatet ifølge fremlæggelsesskriftet nr. 152245 ikke at indeholde  

 konstruktivt nyt, som skulle kunne give anledning til et patent.
Pasilac, som  

 er indehaver af dansk fremlæggelsesskrift nr. 133074, har i øvrigt også før  

 prioritetsdatoen den 25 januar 1978 i fremlæggelsesskriftet nr. 152245  

 anbefalet svenske mejerier at anvende et sådant anlæg til fremstilling af et  

 smørlignende madfedt.
Det skal i denne forbindelse erindres, at det i Danmark  

 ikke er tilladt at fremstille smør med tilsat olie.
Den statiske mixer kan  

 anvendes eller ej, men det er almindeligt kendt at anvende en sådan, hvis  

 blandingen ikke er tilfredsstillende'.
 Klageren fremsendte med skrivelse af 15 februar 1989 nye patentkrav som  

 følger:
 »1.Apparat til kontinuerlig fremstilling af et smørlignende madfedt  

 af fra komælk adskilt fløde og raffineret, tokoferolholdig triglyceridolie,  

 hvilket apparat omfatter en kontinuerlig smørmaskine (5) af Fritz-typen, en  

 silotank (4) til fløden og en forrådsbeholder (12) til olien, idet en  

 rørledning (9) ved den ene ende er forbundet med silotanken (4) og ved den  

 anden ende er forbundet med indløbet til smørmaskinens (5) kærnecylinder,  

kendetegnet ved at et doseringsorgan (13) er anbragt så det injicerer  

 olie fra forrådsbeholderen (12) i rørledningen (9) ved et iblandingssted (14)  

 i denne, samt at der mellem rørledningen (9) og indløbet til smørmaskinens  

 (5) kærnecylinder er indsat et blandingsorgan (10), hvis konstruktion er en  

 sådan, at det i det mindste ved blandinger, hvis flødebestanddel er  

 bakteriologisk syrnet fløde, i det mindste er muligt at undgå at fremkalde  

 opsplitning af fedtet i fløden og olien i meget små fedtkugler, der  

 vanskeliggør renkærningen af det smørlignende madfedt.
 2. Apparat ifølge krav 1, kendetegnet ved, at der i apparatet foran  

 silotanken (4) og i flødens strømningsretning indgår en flødesyrningstank (1)  

 efterfulgt af en varmeveksler (3), hvis afgangsside er forbundet med indløbet  

 til silotanken (4).
 3. Apparat ifølge krav 1 eller 2, kendetegnet ved, at  

 blandingsorganet (10) består af et rørstykke (15) indeholdende  

 turbulensskabende ledeflader (16).
4. Apparat ifølge krav 1 eller 2, kendetegnet ved at  

 blandingsorganet (10) består af filtervægge anbragt i et rør.« I skrivelsen imødegik klageren indsigelsen og udtalte:
 »De nye patentkrav er fremkommet ved nærmere bestemmelse i krav 1 af  

 blandingsorganet (10), optagelse af et nyt krav 2 til angivelse af et apparat  

 til brug ved fremstilling af det smørlignende madfedt under anvendelse af  

 syrnet fløde, hvis konditionering i silotanken (4) forberedes i  

 varmeveksleren (3) og omdannelse på sædvanlig måde af de oprindelige krav 2-3  

 til de nye krav 3-4. Den nærmere bestemmelse i krav 1 er baseret på det, der  

 er anført i fremlæggelsesskriftet, side 4, linie 34 til side 5, linie 5.  

 Forberedelsen af konditioneringen af den syrnede fløde er angivet i  

 fremlæggelsesskriftet, side 3, linie 15-28 (dog uden anvendelse af den  

 sammenfattende betegnelse »konditionering«).
 Der er derfor efter vor mening ikke indført noget sagligt nyt i sagen med  

 det nye kravsæt eller ved den til kravene tilpassede beskrivelse.
 I indsigelsesbegrundelsen er der citeret et informationsblad, hvori der er  

 angivet et apparat, der i sammenligning med det i fremlæggelsesskriftet,  

 specielt krav 1, angivne apparat omfatter en kontinuerlig smørmaskine (7 i  

 informationsbladet og 5 i fremlæggelsesskriftet), en beholder til fløde (1 i  

 informationsbladet), medens der på det tilsvarende sted i det i  

 fremlæggelsesskriftet angivne apparat forekommer en silotank (4 i  

 informationsbladet og 12 i fremlæggelsesskriftet), idet en rørledning i det i  

 informationsbladet angivne apparat ved den ene ende er forbundet med  

 beholderen til fløde (1 i informationsbladet) og ved den anden ende er  

 forbundet med indløbet til den kontinuerlige smørmaskine (7 i  

 informationsbladet), medens en rørledning i det i fremlæggelsesskriftet  

 angivne apparat ved den ene ende er forbundet med silotanken (4 i  

 fremlæggelsesskriftet) og ved den anden ende - ligesom i det i  

 informationsbladet angivne apparat - er forbundet med indløbet til den  

 kontinuerlige smørmaskine (5 i fremlæggelsesskriftet), se  

 indsigelsesbegrundelsen, side 2, 3. hele afsnit, sætning 1.
Heraf følger med henvisning til de påpegede forskelle mellem det i  

 informationsbladet og det i fremlæggelsesskriftet angivne apparat, at vi ikke  

 kan være enige med indsigeren i den i slutningen af indsigerens  

 apparatangivelse i 2. sætning i 3. hele afsnit på side 2 i  

 indsigelsesbegrundelsen forekommende angivelse »altsammen fuldstændigt i  

 overensstemmelse med indledningen i krav 1 i fremlæggelsesskriftet nr.  

 152245«.
En yderligere grund til, at vi ikke kan være enige med  

 indsigeren deri er, at det efter vor mening er begrebsstridigt at sige, at  

 noget kendt er i overensstemmelse med noget ansøgt: alene den  

 kontradiktoriske modsætning dertil er begrebsfølgelig.
 Herved bemærkes, at den i det i informationsbladet angivne apparat  

 forekommende mellemlagerbeholder (3 i informationsbladet) ses at svare til  

 den i det i fremlæggelsesskriftet angivne apparat forekommende  

 balancebeholder (7 i fremlæggelsesskriftet), og dermed ikke er en beholder  

 med samme funktion som silotanken (4 i fremlæggelsesskriftet) i det i  

 fremlæggelsesskriftet angivne apparat.
 Derimod kan vi være enige med indsigeren i det, der er anført i  

 indsigelsesbegrundelsen, side 2, 3. hele afsnit, sætning 3, i henseende til  

 de elementer, der indgår i denne del af det kendte apparat, og dermed den  

 tilsvarende del af det ansøgte apparat, der er angivet i den første  

 at-sætning i den kendetegnende del i krav 1 i fremlæggelsesskriftet (hvilket  

 af indsigeren betegnes som det ejendommelige træk a)) er i fuldstændig  

 overensstemmelse med den lige nævnte del af det kendte apparat.
 Det, der er anført i indsigelsesbegrundelsen, side 2, 3. hele afsnit, 4.  

 og sidste sætning, er rigtigt, hvis det tages i forbindelse med det i  

 informationsbladet angivne apparat, men forkert, hvis det tages i forbindelse  

 med det i fremlæggelsesskriftet angivne apparat, eftersom det i  

 fremlæggelsesskriftet angivne apparat ud over det i den første at-sætning den  

 kendetegnende af krav 1 deri angivne (hvilket af indsigeren betegnes som det  

 ejendommelige træk a)) indeholder det i den anden at-sætning i den  

 kendetegnende del af krav 1 deri angivne (hvilket af indsigeren betegnes som  

 det ejendommelige træk b)).
 I relation til den ovenfor foretagne gennemgang af det i  

 indsigelsesbegrundelsen, side 2, 3. hele afsnit, anførte og i tilslutning  

 dertil gjorte bemærkninger finder vi det på sin plads her at gøre opmærksom  

 på, at såfremt det i indsigelsesbegrundelsen, side 2, 3. hele afsnit,  

 anførte, specielt den her ovenfor citerede påstand: »altsammen  

 fuldstændigt i overensstemmelse med indledningen i krav 1 i  

 fremlæggelsesskriftet nr. 152245«, skulle være et udtryk for, at  

 indsigeren er af den opfattelse, at det, som er angivet i indledningen til  

 krav 1 i fremlæggelsesskriftet, undertiden betegnet som opfindelsens  

 overbegreb, er omfattet af det fra informationsbladet kendte apparat, eller  

 med andre ord, at opfindelsens overbegreb er et underbegreb til det fra  

 informationsbladets kendte apparats begreb, skal vi anføre, at vi på ingen  

 måde kan dele en sådan opfattelse i betragtning af de her ovenfor påviste  

 forskelle mellem det ansøgte og det kendte apparat.
 Tillige er vi dermed af den opfattelse, at et apparat, der er bestemt ved  

 det, der er angivet i indledningen til krav 1 i fremlæggelsesskriftet, i  

 kombination med det, der er angivet i den første at-sætning i dette krav 1,  

 ikke er en apparativ helhed, der begrebsmæssigt er lig med eller er omfattet  

 af det fra informationsbladet kendte apparats begreb.
 Med henvisning til indsigerens indsigelsesbegrundelse, side 2, 4. hele  

 afsnit, sætning 1, bemærker vi, at det, der er angivet i den 2. at-sætning i  

 den kendetegnende del af krav 1 i fremlæggelsesskriftet (hvilket af  

 indsigeren betegnes som det ejendommelige træk b)), er en angivelse af, at et  

 bestemt organ, nemlig et blandingsorgan (10, er placeret på et bestemt sted i  

 det i dette krav 1 angivne apparat, hvor det »ejendommelig træk b)»  

 således ikke alene »angår« et blandingsorgan, men tillige dets  

 placering et bestemt sted i det i dette krav 1 angivne apparat.
 Med henvisning til indsigerens indsigelsesbegrundelse, side 2, 4. hele  

 afsnit, sætning 2, bemærker vi, at vi finder det lidt vanskeligt at se  

 relevansen af det der anførte, ikke alene på grund af det i det lige  

 foregående afsnit anførte, men også på grund af, at den beskrivelse, der er  

 givet i fremlæggelsesskriftet af det i fig. 2 i fremlæggelsesskriftet viste  

 statiske blandingsorgan, følges op af følgende bemærkning: »Et sådant  

 statisk blandingsorgan er almindeligt tilgængeligt i handelen« Om det af  

 indsigeren under typen Statisk Mixer type TPX solgte blandingsorgan, der er  

 omtalt i det i indsigelsesbegrundelsen vedlagte brochureblad, indgår i den  

 gruppe af statiske blandingsorganer, der efter ansøgerens opfattelse er  

 almindeligt tilgængelige i handelen, eller ej, er efter vor opfattelse uden  

 den mindste betydning, jfr. at den i krav 3 fremlæggelsesskriftet angivne  

 type statisk blandeorgan (af indsigeren betegnet som statisk mixer) er  

 angivet sideordnet med den i krav 2 i fremlæggelsesskriftet angivne og i fig.  

 2 deri viste type statisk blandingsorgan.
Med henvisning til indsigerens indsigelsesbegrundelse, sætningen i  

 overgangen mellem side 2 og 3, bemærker vi, at vi i og for sig kan være enig  

 med indsigeren i, at anvendelsen af et sådant statisk blandingsorgan til  

 blanding af væsker, herunder væsker, der omfatter fløde, er almindeligt kendt  

 i mejeriindustrien, men vi kan ikke - uden passende og detaljeret af  

 indsigeren præsteret godtgørelse, der formodentlig skal støttes på  

 dokumentation - være enig med indsigeren deri, hvis det skal gælde uanset  

 graden af beslægtethed mellem de mindst to væsker, der blandes.
Derfor er det  

 indtil videre uvist om, anvendelsen af et sådant statisk blandingsorgan var  

 kendt, specielt almindeligt kendt, forud for nærværende patentansøgnings  

 prioritetsdag, når den ene af de to væsker, der blandes, er en raffineret,  

 tokoferolholdig triglyceridolie, såsom sojaolie, og den anden af de to  

 væsker, der blandes, er syrnet, eventuelt usyrnet fløde, ikke mindst i  

 betragtning af, at det, der er anført i informationsbladet på side 4, venstre  

 spalte, 1. hele afsnit, kan forstås således, at brugen sojaolie ved  

 fremstillingen af »Bregott« var en nydannelse på  

 informationsbladets udgivelsestidspunkt - december 1976 - lidt over et år  

 inden nærværende patentansøgnings prioritetsdag den 25. januar 1978, og at  

 det er tvivlsomt, om anvendelsen af et bestemt materiale - her sojaolie -  

 eller i det mindste andre dele af den gruppe materialer, til hvilken sojaolie  

 hører, i blandinger, hvis bestanddele sammenblandes under anvendelse af et  

 statisk blandeorgan, kan nå at blive kendt, specielt almindelig kendt, i  

 løbet af lidt over et år, og dermed om anvendelsen af statiske mixere ved  

 fremstillingen af sådanne blandinger kan nå at blive kendt, specielt  

 almindelig kendt, i løbet af dette tidsrum.
 Selv om det lige anførte tvivlsomme skulle kunne påvises at være  

 tilfældet, ses der ikke at være noget i den teknik, der er kendt fra det i  

 indsigelsesbegrundelsen anførte informationsblad eller brochureblad, der kan  

 tjene som direkte eller indirekte angivelse af, at man i denne kendte teknik  

 har været sig den virkning bevidst, der i fremlæggelsesskrift 152245 er  

 beskrevet som , at der »sker en yderligere blanding eller emulgering af  

 olien i flødestrømmen dels ved pumpens (8) virkning og dels ved det statiske  

 blandingsorgan (10)» (fremlæggelsesskriftet, side 4, linie 14-17), eller  

 med andre ord, at pumpen (8) og det statiske blandingsorgan (10) er sådanne,  

 at de ved apparatets drift kan bringes til at samvirke til opnåelse af en  

 yderligere blanding eller emulgering af olien i fløden, specielt ikke, når  

 blandingsorganet (10) som i det nye krav 1 er et blandingsorgan, hvis  

 konstruktion er en sådan, at i det mindste ved blandinger, hvis  

 flødebestanddel er bakteriologisk syrnet fløde, idet mindst er muligt at  

 undgå at fremkalde opsplitning af fedtet i fløden og olien i meget små  

 fedtkugler, hvilke fedtkugler vanskeliggør renkærningen af det smørlignende  

 madfedt.
 Sammenfattende finder vi, at ikke alene er det i de nye patentkrav angivne  

 apparat nyt, ikke mindst fordi det indeholder det nu nærmere bestemte  

 blandingsorgan (10), men tillige at det i de nye patentkrav angivne apparat  

 adskiller sig væsentligt fra den her såvel direkte som indirekte angivne  

 kendte teknik, idet det efter vor mening ikke kan anses for nærliggende i  

 forhold til den teknik, der er kendt fra ovennævnte informationsblad og  

 ovennævnte brochureblad dels at indsætte et blandingsorgan mellem  

 rørledningen (9) og indløbet til smørmaskinens kærnecylinder, dels som  

 blandingsorgan at vælge et bestemt blandingsorgan, nemlig det nu nærmere  

 bestemte blandingsorgan (10), hvis funktion er en sådan, at dets  

 tilstedeværelse i det i de nye patentkrav angivne apparat - i modsætning til  

 det hidtil kendte - åbner vejen til opnåelsen af »et produkt af god  

 kvalitet samt tilfredsstillende renkærning, det vil sige ringe tab af fedt i  

 kærnemælken » (fremlæggelsesskriftet, side 5, linie 20-22), og idet  

 blandingsorganets (10) funktion ikke kunne forudsiges ved blanding af fløde,  

 specielt syrnet fløde, og raffineret, tokoferolholdig triglyceridolie, eller  

 om man vil, at denne funktion er overraskende, og dermed, at den i de nye  

 patentkrav angivne opfindelse er en patenterbar opfindelse i forhold til den  

 teknik, der er kendt fra ovennævnte informationsblad og ovennævnte  

 brochureblad.
 I øvrigt bemærkes, at det er nødvendigt for at opnå et produkt af en  

 bestemt kvalitet, at doseringspumpen (5 i informationsbladet og 13 i  

 fremlæggelsesskriftet) for olie doserer olien i den rigtige proportion i  

 forhold til fløden fra balancebeholderen (3 i informationsbladet og 7 i  

 fremlæggelsesskriftet). Informationsbladet indeholder ingen oplysninger  

 desangående.
 I tilknytning til det i indsigelsesbegrundelsen, side 3, 2. hele afsnit og  

 3. hele afsnit, sætning 1-2, anførte, vedrørende det fra DK  

 fremlæggelsesskrift 133074 kendte i relation til det i DK fremlæggelsesskrift  

 152245 (heroverfor blot betegnet med fremlæggelsesskriftet) omhandlede, vil  

 vi begynde med at citere formålsangivelsen i hvert af de to  

 fremlæggelsesskrifter:
 Formålsangivelsen i DK fremlæggelsesskrift 133074:
 »Nærværende opfindelse har til formål at tilvejebringe et anlæg til  

 at foretage den omtalte tilsætning af usyrnet fløde på en sådan måde, at den  

 fløde, der indføres i smørmaskinen, til stadighed har den nøjagtig rigtige  

 surhedgrad« (hvor denne omtale lægger op til den her angivne  

 tilsætningsmåde).
 Formålsangivelsen i DK fremlæggelsesskrift 152245:
 Det er derfor formålet at angive midler, der gør det muligt at fremstille  

 nævnte smørfedt ved hjælp af en kontinuerligt arbejdende smørmaskine af  

 Fritz-typen uden at gøre indgreb i selve smørmaskinen' (hvor det nævnte  

 smørfedt (her ovenfor betegnet med smørlignende madfedt) er fremstillet af  

 fra komælk adskilt fløde og raffineret, tokoferolholdig triglyceridolie).
 Formålsangivelsen i DK fremlæggelsesskrift 133074 er knyttet til et anlæg  

 til tilsætning af syrnet fløde til usyrnet fløde til opnåelsen af en blanding  

 indeholdende syrnet fløde med en bestemt surhedsgrad, hvilken blanding fødes  

 til en maskine, der ifølge sin konstruktion er specielt egnet til, at man  

 deri udfører en bestemt proces, nemlig kærning, på et dertil specielt egnet  

 materiale, nemlig et materiale, der indeholder syrnet fløde og har en bestemt  

 pH-værdi, under opnåelse af smør.
 Formålsangivelsen i DK fremlæggelsesskrift 152245 er knyttet til midler,  

 nærmere bestemt et apparat, ved hjælp af hvilke der kan tilvejebringes en  

 blanding, der er fremstillet af fra komælk adskilt fløde og raffineret,  

 tokoferolholdig triglyceridolie, hvilken blanding har en sådan sammensætning  

 - forhold mellem fløde og raffineret, tokoferolholdig olie - og en sådan  

 egenskabskombination, at den, når den fødes til en i sin konstruktion uændret  

 smørmaskine af Fritz-type - altså en maskine, der ifølge sin konstruktion er  

 specielt egnet til, at man deri udfører en bestemt proces, nemlig normalt  

 kærning af fløde til smør - gennemgår en proces, der fører til opnåelse af  

 det smørlignende madfedt, men som allerede betegnelsen siger ikke opnåelse af  

 smør.
En sammenlignende gennemgang af det i fremlæggelsesskrift 152245  

 omhandlede apparat - det ansøgte apparat - med det fra fremlæggelsesskrift  

 133074 kendte apparat - det kendte apparat - viser da også som helt klart  

 forventeligt, at det kendte apparat ikke alene - som obligatoriske elementer  

 (se det i det følgende afsnit anførte vedrørende det, der er anført i  

 indsigelsesbegrundelsen, henholdsvis er angivet i fremlæggelsesskrift 133074  

 med tilknytning til blandeapparatet (6) i dette fremlæggelsesskrift) - ikke  

 indeholder elementer (komponenter i indsigelsesbegrundelsen) ligesom dette  

 fremlæggelsesskrifts beskrivelse da heller ikke indeholder direkte eller  

 indirekte angivelser knyttet dertil, der kunne gøre det kendte apparat eller  

 blot peger lidt i retning af, at det kendte apparat kunne gøres i det mindste anvendeligt - for slet ikke at  

 tale om egnet - til håndtering af muligvis syrnet fløde, der er konditioneret  

 i en silotank (4 i fremlæggelsesskrift 152245) på den her ovenfor omtalte  

 måde, og af raffineret, tokoferolholdig triglyceridolie, dosering af denne  

 triglyceridolie i et bestemt af produktets kvalitet betinget forhold og  

 behandling af den ved denne sammenblanding fremkomne blanding på en sådan  

 måde, at den er i besiddelse af sådan egenskabskombination, at den, når den  

 fødes til den nævnte i sin konstruktion uændrede smørmaskine af Fritz-type,  

 er egnet til at gennemgå en proces, der fører til opnåelse af smørlignende  

 madfedt, der, som allerede betegnelsen siger, ikke er smør, men tillige  

 indeholder det kendte apparat ikke de deri indgående elementer i en sådan  

 sammenkobling, ligesom dette fremlæggelsesskrifts beskrivelse da heller ikke  

 indeholder direkte eller indirekte angivelser knyttet dertil, der kunne gøre  

 det kendte apparat eller blot peger lidt i retning af, at det kunne gøres i  

 det mindste anvendeligt - for slet ikke at tale om egnet - til den i dette  

 afsnit nævnte håndtering af nævnte fløde og raffinerede, tokoferolholdige  

 triglyceridolie, den nævnte dosering af denne triglyceridolie til denne  

 nævnte sammenblanding af denne fløde og denne triglyceridolie i et bestemt,  

 betinget forhold og den i dette afsnit nævnte behandling af den ved denne  

 sammenblanding fremkomne blanding, inden den fødes til den i dette afsnit  

 nævnte smørmaskine af Fritz-type.
 I tilknytning til det, der er anført i indsigelsesbegrundelsen, side 3, 2.  

 hele afsnit, kan vi være enige med indsigeren i det, der er anført i dette  

 hele afsnits 2. sætning, men derimod ikke i det, der er anført i dette hele  

 afsnit 3. og sidste sætning, der lyder: »I denne ledning finder der også  

 et blandeapparat (6)». Årsagen hertil er, at der i fremlæggelsesskrift  

 133074, krav 1, ikke forekommer en angivelse af et blandeapparat (6), men at  

 der derimod i det til dette krav 1 knyttede krav 2 forekommer en angivelse af  

 et blandeapparat (6), og at der i dette fremlæggelsesskrift på side 3, 1.  

 hele afsnit i indsigelsen er anført: »For at tilvejebringe en effektiv  

 blanding af de to flødemængder kan der ifølge opfindelsen i ledningen imellem  

 den første pumpe og smørmaskinen være indskudt et blandeapparat«, (hvis  

 indretning beskrives funktionelt (hvorom her nedenfor) i den her udeladte  

 direkte efterfølgende bisætning), hvilket er fuldt ud i harmoni med, at  

 blandeapparatet (6) ikke et obligatorisk element i det kendte apparat, men  

 alene et fakultativt element i en foretrukken udførelsesform for det kendte  

 apparat.
 Dette indebærer, at det er muligt at opnå en tilfredsstillende  

 sammenblanding af den syrnede fløde med den usyrnede fløde i det kendte  

 apparat, uden at flødeblandingen passerer et blandeapparat (6), men for - i  

 henhold til det ovenfor anførte citat fra fremlæggelsesskrift 133074 - at  

 tilvejebringe en mere effektiv blanding af de to flødemængder kan det kendte  

 apparat indeholde et blandeapparat (6).
 Vi er ikke fremmede over for den tanke, at en konsekvens af det lige  

 anførte kan være, at der på det pågældende sted i indsigelsesbegrundelsen er  

 lagt op til en sammenligning af det ansøgte apparat indeholdende udelukkende  

 obligatoriske elementer med det kendte apparat indeholdende de obligatoriske  

 elementer og derudover et fakultativt element.
 At foretage en sammenligning af det ansøgte apparat med det kendte apparat  

 ud fra dette oplæg mener vi ikke er ubetinget rigtigt, idet en sådan  

 sammenligning får det ansøgte apparat til at fremstå med en højere grad af  

 beslægtethed med det kendte apparat end ved sammenligning af det ansøgte  

 apparat med det kendte apparat indeholdende udelukkende obligatoriske  

 elementer, det vil sige uden et blandeapparat (6).
 Vi mener, at det er den sidstnævnte sammenligning, der bør finde  

 anvendelse, idet vi mener, at det i et tilfælde som det foreliggende drejer  

 sig om at sammenligne apparater, med hvilke man i det hele taget kan  

 frembringe en virkning af en bestemt art og ikke om at sammenligne et apparat  

 (her det ansøgte apparat), med hvilket man kan frembringe en virkning ikke  

 alene af en bestemt art, men tillige i et forøget omfang.
 I fremlæggelsesskrift 133074 er der på side 3, 1. hele afsnit, i  

 slutningen om blandeapparatet (6) angivet: »et blandeapparat, som er  

 indrettet til at give den passerede fløde en effektiv  

 blandingspåvirkning«, hvilket ses at være den eneste angivelse  

 vedrørende blandeapparatets (6) indretning.
Hertil bemærker vi, at der i fremlæggelsesskrift 133074 således  

 udelukkende findes direkte angivelse af blandeapparatets (6) anvendelse ved  

 blanding af syrnet fløde og usyrnet fløde.
Tillige ses fremlæggelsesskrift 133074 ikke at indeholde  

 direkte eller indirekte angivelser, der blot kan pege lidt i retning af, at  

 blandeapparatet (6) i det hele taget er anvendeligt, endsige egnet, til  

 blanding af syrnet fløde med raffineret, tokoferolholdig triglyceridolie.  

 Herved bemærkes, at efter vor opfattelse er forskellen i natur og deraf  

 betingede egenskaber, herunder konsistens, større mellem syrnet fløde og  

 raffineret tokoferolholdig triglyceridolie på den ene side end mellem syrnet  

 fløde og usyrnet fløde på den anden side, hvilken større forskel generelt  

 ikke ses at lede tankerne hen på blot at forsøge at anvende et blandeapparat  

 som blandeapparatet (6) - der i henhold til fremlæggelsesskrift 133074 alene  

 ses at blive anvendt ved blanding af syrnet og usyrnet fløde - til blanding  

 af syrnet fløde og raffineret, tokoferolholdig triglyceridolie.
 I tilknytning til det, der er anført i indsigelsesbegrundelsen, side 3, 3.  

 hele afsnit, sætning 1, bemærker vi under henvisning til det ovenfor med  

 tilknytning til fremlæggelsesskrift 133074 anførte, at vi er helt uenig med  

 indsigeren i, at man kan se bort fra, eller om man vil lade helt ude af  

 betragtning, at det i dette fremlæggelsesskrift drejer sig om håndtering af  

 syrnet fløde og usyrnet fløde (se herved specielt det ovenfor anførte med  

 tilknytning til formålsangivelsen i de to fremlæggelsesskrifter), og tillige  

 i indholdet af angivelsen »har anlægget fuldstændigt samme komponenter  

 som de, der indgår i apparatet ifølge fremlæggelsesskrift nr. 152245«  

 (se herved specielt det ovenfor anførte med tilknytning til elementerne i og  

 sammenkoblingen af elementerne i det kendte, henholdsvis det ansøgte  

 apparat).
 Sammenfattende finder vi i tilknytning til det, der er anført i  

 indsigelsesbegrundelsen, side 3, 3. hele afsnit, sætning 2, og på baggrund af  

 det ovenfor i tilknytning til i det mindste fremlæggelsesskrift 133074  

 anførte, at ikke alene er det ansøgte apparat konstruktivt nyt i forhold til  

 det kendte apparat, men tillige adskiller det ansøgte apparat sig væsentligt  

 fra det kendte apparat beroende såvel på forskellen i de i de to apparater  

 tilstedeværende elementer som på forskellen i sammenkoblingen i de to  

 apparater af de deri tilstedeværende elementer.
 I tilknytning til det, der er anført i indsigelsesbegrundelsen, side 3, 3.  

 hele afsnit, sætning 3, bemærker vi, at vi finder det uvedkommende for  

 bedømmelsen af patenterbarheden af det ansøgte apparat i forhold til det fra  

 fremlæggelsesskrift 133074 kendte apparat, at indsigeren »er indehaver  

 af dansk fremlæggelsesskrift nr. 133074«, og at indsigeren før  

 prioritetsdatoen for patentansøgning 5481/78, til hvilken fremlæggelsesskrift  

 152245 hører, har anbefalet ansøgeren »at anvende et sådant anlæg til  

 fremstilling af et smørlignende madfedt« eller med andre ord at anvende  

 det kendte apparat til fremstilling af et smørlignende madfedt, uanset  

 hvilket smørlignende madfedt det drejer sig om.
 I tilknytning til det, der er anført i indsigelsesbegrundelsen, side 3, 3.  

 hele afsnit, sætning 4, bemærker vi, at vi finder det uvedkommende for  

 bedømmelsen af patenterbarheden af det ansøgte apparat, om det er tilladt  

 eller ej i Danmark at fremstille »smør med tilsat olie«, idet  

 reglerne for kontrollen med levnedsmidler, specielt deres sammensætning, ikke  

 er en del af patentlovgivningens regler, jfr. at opnåelse af  

 patentbeskyttelse af et lægemiddel er muligt, uden at man kan opnå  

 specialitetsgodkendelse af det pågældende lægemiddel hos den pågældende  

 myndighed.
I tilknytning til det, der er anført i indsigelsesbegrundelsen, side 3, 3.  

 hele afsnit, sætning 5, bemærker vi, at vi ikke ser os i stand til at se, i  

 hvilken sammenhæng det der anførte skal tages og dermed ikke, hvorledes det  

 er et led i indsigelsesbegrundelsen, og at vi dermed er afskåret fra at komme  

 med specifikke bemærkninger dertil: som fritstående udsagn må denne sætning  

 med føje generelt kunne betegnes som et udsagn sammensat af to modsætningsvis  

 sammenknyttede udsagn af tautologisk karakter. .....' Indsiger supplerede i skrivelse af 8. maj 1989 indsigelsen med følgende  

 bemærkninger til de nye patentkrav:
»Ansøgeren fremsender et sæt nye krav, som medfører at ansøgningen nu  

 kommer til at angå to uafhængige opfindelser.
Bortset herfra har ansøgeren  

 ikke ændret kravene på en måde, som medfører, at de argumenter, der er  

 fremført i indsigelsesbegrundelsen ikke længere er relevante.
 Det anlæg, der er beskrevet i Pasilacs informationsblad nr. 3 fra 1976,  

 omfatter en flødetank (1), hvorfra fløden pumpes over i en buffertank (3).  

 Fra denne buffertank pumpes fløden over i en kontinuerlig smøremaskine (7).  

 Fra en olietank (4) pumpes der endvidere olie ind i ledningen imellem  

 buffertanken (3) og smøremaskinen.
Smør produceres som bekendt ud fra fløde, som kan være syrnet eller  

 usyrnet.
Ud over at gennemgå en eventuel syrningsproces vil fløden normalt  

 inden udkærninge til smør gennemgå en tempereringsproces med henblik på at  

 opnå en ønsket fedtkrystallisation, der kan betinge den ønskede  

 smørkonsistens.
Flødetempererings- eller flødebehandlingsteknikken medfører,  

 at fløden opbevares ved forudbestemte temperaturer og forudbestemte tider.  

 Gennemførelsen af en flødebehandling kan kræve såvel opvarmning som afkøling  

 af fløden.
Det udstyr, der anvendes hertil, varierer fra produktionssted til  

 produktionssted, men væsentligst fra land til land.
 I informationsbladet er dette forhold omtalt i tredie og fjerde afsnit.  

 For fagmanden vil illustrationens angivelse af en »Cream Tank«  

 betyde, at der her er tale om et flødebehandlingsanlæg, som det, der  

 traditionelt benyttes i læserens område uanset, om der produceres syrnet  

 eller usyrnet fløde, om behandlingen foretages i silotanke, i  

 flødesyrningstanke eller på en helt tredie måde.
I fremlæggelsesskriftets krav 1 anvendes der en silotank (4) til fløde, og  

 i informationsbladet anvendes der på tilsvarende sted en flødetank (1). Begge  

 tanke har til formål at aflevere samme flødeprodukt til det efterfølgende  

 rørsystem.
I den foreliggende situation må det være funktionen af tanken, der  

 har betydning, og ikke hvilket navn tanken har fået.
Tanken i  

 informationsbladet kunne lige så godt kaldes en buffertank eller  

 krystallisationstank.
Formålet med denne tank er som nævnt at give flødens  

 fedt (syrnet eller usyrnet) tid til at udkrystallisere i tilstrækkelig grad.  

 For selve den foreliggende proces er det fuldstændigt ligegyldigt, om denne  

 krystallation sker i en silotank eller i en flødetank.
I fremlæggelsesskriftet syrnes fløden i flødesyrningstanken (1) og pumpes  

 til silotanken (4) via en varmeveksler (3), hvor den nedkøles til  

 krystallationstemperaturen.
I silotanken (4) foregår derefter den endelige  

 krystallisation.
 I informationsbladet sker både syrningen og kølingen, og den endelige  

 krystallisation i flødetanken (1).
 Det er derfor samme produkt eller råvarer, der ledes ud i ledningssystemet  

 i de to apparater med henblik på her at blive blandet sammen med olien.
 Jeg må derfor fastholde, at informationsbladet viser et apparat, som er  

 fuldstændigt i overensstemmelse med indledningen til krav 1 i  

 fremlæggelsesskriftet og derudover også har det ifølge fremlæggelsesskriftet  

 ejendommelige træk a (jfr. mit brev af 14 juli 1988).
Med hensyn til ansøgningens nye krav 1 er der her i forbindelse med  

 angivelsen af brugen af et blandningsorgan blot tilføjet en angivelse af  

 virkningen af det blandingsorgan i visse situationer.
Der er altså ikke  

 foretaget nogen ændring af betydning i krav 1.
 Det nye krav 2 angiver udstyr, der anvendes, før fløden ledes ind i  

 silotanken og angår derfor en uafhængig opfindelse set i forhold til krav 1.  

 Det anvendte udstyr er i øvrigt af en ganske almindelig kendt type, der  

 bruges i forbindelse med flødebehandling.
Med hensyn til ansøgerens øvrige bemærkninger skal jeg blot nævne, at det  

 set i forhold til patentlovens § 2 må være ligegyldigt, om brugen af sojaolie  

 til fremstilling af et smørlignende produkt er mere eller mindre kendt før  

 patentansøgningens prioritetsdato.
Tilsvarende er det også ligegyldigt, om  

 apparatet ifølge den kendte teknik indeholder nogle dele, der er  

 »obligatoriske« elementer og andre dele, der er  

 »fakultative« elementer og ikke blot udelukkende obligatoriske  

 dele.' Til imødegåelse heraf fremførte klageren i skrivelse af 25. oktober 1989  

 følgende:
»Indsigeren anfører i supplementets andet afsnit, første sætning om  

 de nye krav, at de angår to af hinanden uafhængige opfindelser.
I  

 supplementets tredje sidste afsnit finder man det, som må antages at være  

 det, der efter indsigerens opfattelse kan tjene til at begrunde dette, at de  

 nye krav angiver to af hinanden uafhængige opfindelser, også kaldet to  

 opfinderisk ikke sammenhørende opfindelser, nemlig at det i krav 2 omhandlede  

 apparat ikke er opfinderisk sammenhørende med det i krav 1 omhandlede  

 apparat, fordi »Det nye krav 2 angiver udstyr, der anvendes, før fløden  

 ledes ind i silotanken og angår derfor en uafhængig opfindelse set i forhold  

 til krav 1.« Hertil skal for det første bemærkes, at indsigeren ved den citerede  

 læsning ses at begå en grundlæggende fejl ved læsning af krav 2, idet  

 indsigeren - sådan som det vi kun kan forstå det af indsigeren anførte -  

 læser det i krav 2's kendetegnende del angivne som om, det var alt det i krav  

 2 angivne, medens den korrekte måde at læse et krav på er at læse det i sin  

 helhed og dermed få alle de i det pågældende krav angivne bestemmelser med i  

 definitionen af det i det pågældende krav omhandlede.
En forudsætning for en  

 fejllæsning som den her angivne er endnu en fejl, der er knyttet til læsning  

 af et krav, her krav 1. Sidstnævnte fejl i læsningen af krav består i, at de  

 i et krav forekommende angivelser forstås af læseren som angivelser af  

 eksklusivt obligatoriske elementer i det i det pågældende krav omhandlede -  

 her det i krav 1 omhandlede apparat - og ikke, hvilket er det korrekte, som  

 angivelser af obligatoriske elementer i det i det pågældende krav omhandlede,  

 ved siden af hvilke angivelser af fakultative elementer i det i det  

 pågældende krav omhandlede kan forekomme eller som i det foreliggende  

 tilfælde kan forekomme i et eller flere til det pågældende krav knyttede  

 uselvstændige krav.
 Hvis indsigeren havde læst krav 2 på den korrekte måde, havde indsigeren  

 fået den eneste bestemmelse i krav 2's indledning, nemlig »Apparat  

 ifølge krav 1« med i den samling af bestemmelser, der tilsammen  

 definerer det i krav 2 omhandlede.
En bestemmelse som »Apparat ifølge krav 1« benyttes som det er  

 almindeligt kendt for at gøre gældende, at det, der er angivet i den  

 kendetegnende del i det pågældende krav (som her for eksempel er en  

 konstruktiv foranstaltning, der tjener til at give et apparat en speciel  

 udformning inden for de i krav 1 afstukne rammer, hvilken specielle  

 udformning af apparatet er den direkte apparative forudsætning for at udøve  

 en bestemt af de fremgangsmåder, der kan udøves med et apparat, hvori der i  

 hvert fald skal indgå de i krav 1 angivne elementer eller med andre ord  

 udgøre obligatoriske elementer i apparatet), skal indgå i et apparat, hvori  

 der i hvert fald tillige skal indgå i et apparat, hvori der i hvert fald  

 tillige skal indgå de i krav 1 angivne elementer.
En forudsætning for det her  

 anførte er selvfølgelig en korrekt måde at læse et krav på, hvilken korrekte  

 læsningsmåde er omtalt her ovenfor.
 I det foreliggende konkrete tilfælde er den fremgangsmåde til hvis  

 udøvelse apparatet ifølge krav 2 (taget i sin helhed) kan tjene, den ene af  

 to særdeles nært beslægtede fremgangsmåder, nemlig den fremgangsmåde, ved  

 hvilken syrning af fløden indgår som et led i fremgangsmådens udøvelse,  

 medens den anden af disse to fremgangsmåder er den fremgangsmåde, i hvilken  

 syrning af fløden ikke indgår i fremgangsmådens udøvelse.
 Den her aktuelle form for beslægtethed er den form for i det mindste nær  

 beslægtethed, der udgøres af to ting, der er sidestillede med hinanden,  

 nemlig fremstilling af smørlignende madfedt ud fra blandt andet fløde med  

 eller uden syrning af fløden.
 Vi kan derfor på ingen måde være enig med indsigeren i, at det i krav 2  

 omhandlede apparat ikke er opfinderisk sammenhørende med det i krav 1  

 omhandlede apparat, idet vi tværtimod er af den helt klare opfattelse, at det  

 i krav 2 omhandlede apparat er opfinderisk sammenhængende med det i krav 1  

 omhandlede apparat, eftersom det efter vor opfattelse er indlysende, at den  

 opfinderiske sammenhørighed er til stede i et tilfælde som det foreliggende,  

 i hvilket formen for beslægtethed er den ovenfor angivne.
 Det skal herved tillige bemærkes, at det er helt klart uden betydning for  

 bedømmelsen af, om to apparater er opfinderisk sammenhørende, at der i det  

 ene af disse to apparater indgår elementer ud over de, der indgår i det andet  

 af disse to apparater, hvor disse yderligere elementer er kendt på det  

 pågældende område i almindelighed, men ikke i den specielle her foreliggende  

 kombination.
 Vi skal derfor anmode Direktoratet at godkende vor opfattelse, at det, der  

 er omhandlet i kravene, er opfinderisk sammenhørende, og dermed underkende  

 indsigerens påstand om, at der foreligger to af hinanden uafhængige  

 opfindelser (også kaldet to ikke opfinderisk sammenhørende opfindelser).
Gruppe 2 Indsigeren anfører i supplementets andet afsnit, anden sætning om de nye  

 krav: »har ansøgeren ikke ændret kravene på en måde, som medfører, at de  

 argumenter, der er fremført i indsigelsesbegrundelsen ikke længere er  

 relevante«.
I supplementets fjerde sidste afsnit anfører indsigeren: »Med hensyn  

 til ansøgningens nye krav 1 er der her i forbindelse med angivelsen af brugen  

 af et blandingsorgan blot tilføjet en angivelse af virkningen af det  

 blandingsorgan i visse situationer.
Der er altså ikke foretaget nogen ændring  

 af betydning i krav 1.« Det tilføjede er dels (vedrørende blandingsorganet (10)) (tilføjelse A):  

 »hvis konstruktion er en sådan, at det i det mindste ved blandinger,  

 hvis flødebestanddel er bakteriologisk syrnet fløde, i det mindste er muligt  

 at undgå at fremkalde opsplitning af fedtet i fløden og olien i meget små  

 fedtkugler, der vanskeliggør renkærningen af det smørlignende madfedt«,  

 dels (af hensyn til den sproglige udformning af krav 1 (i linie 15-16 på  

 siden med krav 1)) (tilføjelse B): »der mellem rørledningen (9) og  

 indløbet til smørmaskinens (5) kærnecylinder er indsat«.
 Med tilføjelse A er det foreliggende krav 1 begrænset i forhold til det  

 foregående krav 1 på et afgørende punkt, nemlig på et punkt, der betinger, at  

 man opnår at undgå problemer med renkærning og dermed problemer med det  

 smørlignende madfedts sammensætning og det nykærnede produkts konsistens  

 (hvilke problemer er angivet i beskrivelsen, side 2, linie 6-8).
Indsigeren er af den opfattelse, at den foretagne ændring af krav 1 ikke  

 er en ændring af betydning i krav 1. Denne opfattelse stiller vi os totalt  

 uforstående over for, idet en ændring af et krav, hvor den pågældende ændring  

 medfører, at opnåelsen af i det mindste en del af formålet med en opfindelse  

 sikres, er af betydning - såvel i princippet som i praksis.
En  

 bemærkelsesværdig konsekvens af indsigerens synspunkt er for øvrigt, at det  

 vil være umuligt i en række tilfælde at foretage en begrænsning af omfanget  

 af et krav ved optagelse deri af en angivelse af en foranstaltning og/eller  

 et middel, der sikrer opnåelsen af formålet med opfindelsen.
Denne  

 bemærkelsesværdige konsekvens er imidlertid i direkte modstrid med alment  

 gjorte erfaringer ved begrænsning af omfanget af et krav, hvilket bidrager  

 til at vise, at indsigerens påstand i det her foreliggende konkrete tilfælde  

 er urigtig.
 Vi skal derfor anmode Direktoratet om at godkende, at der med tilføjelsen  

 A er foretaget en egentlig begrænsning af omfanget af krav 1, og dermed  

 underkende det af indsigeren i henseende til omfanget af krav 1 anførte,  

 nemlig at der med det, der her er betegnet med tilføjelse A, ikke er  

 foretaget nogen ændring af betydning i krav 1.
Gruppe 3A I supplementets andet afsnit, anden sætning anfører indsigeren:  

 »Bortset herfra har ansøgeren ikke ændret kravene på en måde, som  

 medfører, at de argumenter, der er fremført i indsigelsesbegrundelsen ikke  

 længere er relevante«.
Meget mod vor vilje er vi med indsigerens lige citerede omnibuspåstand  

 ikke alene afskåret fra at imødegå et eller flere argumenter mod de nu  

 foreliggende krav, men også fra at anmode Direktoratet om at godkende det af  

 os anførte og dermed underkende det af indsigeren anførte, når der ses bort  

 fra indsigerens argumentation i tilknytning til Pasilac's informationsblad  

 nr. 3 fra 1976, hvorom nærmere her nedenfor i bemærkningerne i gruppe 3B,  

 idet indsigeren end ikke har fundet anledning til at tilkendegive for hvert  

 af de to øvrige i indsigelsesbegrundelsen benyttede skrifter, nemlig et  

 brochureblad fra 1986 vedrørende den mixer, der sælges af Pasilac under typen  

 Statisk mixer Type TPX, og DK fremlæggelsesskrift 133074 (der er anført i  

 indsigelsesbegrundelsen efter nævnte informationsblad i den her nævnte  

 rækkefølge), om de i forhold til de nye krav er relevante på samme måde,  

 henholdsvis i samme retning samt i samme grad som i forhold til de i  

 fremlæggelsesskriftet angivne krav.
I betragtning af de nye patentkrav er  

 fremkommet ved begrænsning af de i fremlæggelsesskriftet angivne krav vil vi  

 for god ordens skyld nævne, at graden af relevans i forhold til nye  

 patentkrav såvel principielt som - i det mindste i nogle tilfælde - praktisk  

 vil være mindre end i forhold til de i fremlæggelsesskriftet angivne  

 patentkrav.
 For god ordens skyld anmoder vi Direktoratet om at medtage også det her  

 anførte vedrørende brochurebladet og fremlæggelsesskriftet ved den  

 behandling, der fører til afgørelse af indsigelsen.
Gruppe 3B Det, der er anført i tredje afsnit i supplementet til indsigelsen er en  

 gengivelse af dele af den i informationsbladet givne beskrivelse af det deri  

 omhandlede apparat, medens det, der er anført i det følgende afsnit i  

 supplementet til indsigelsen, blot er en række konstateringer af helt almen  

 karakter vedrørende konditionering af syrnet eller usyrnet fløde inden dens  

 kærning, såvel i henseende til det fremgangsmådemæssige som det apparative,  

 hvilke konstateringer vi ikke kan have noget at indvende imod.
 I den første sætning i det femte afsnit i supplementet til indsigelsen  

 henvises der til det tredje og fjerde afsnit i informationsbladet, medens der  

 i anden og sidste sætning i dette femte afsnit er givet en beskrivelse af  

 hvordan indsigeren mener, at man kan udlægge det i disse to afsnit anførte.
 Indledningsvis bemærker vi, at vi finder, at det i det fjerde afsnit  

 anførte er direkte relevant i denne forbindelse, medens det i det tredje  

 afsnit anførte lægger op til det i det fjerde afsnit anførte.
I dette fjerde afsnit er det - i vor oversættelse - ene og alene anført:  

 »Proportionen af fedterne og den måde, på hvilken man behandler  

 smørfedtet under fremstilling af fløde og smør, er faktorer, der er  

 bestemmende for det færdige produkts konsistens og spredbarhed.« Vender man nu tilbage til det, der er anført i nævnte anden og sidste  

 sætning i det femte afsnit i supplementet til indsigelsen finder man til sin  

 udelte overraskelse eller endda forbløffelse, at indsigeren ser sig i stand  

 til - ud fra disse to angivelser »»Proportionen af fedterne og den  

 måde, på hvilken man behandler smørfedtet under fremstilling af fløde og  

 smør«» og den dertil knyttede konstatering »»er faktorer,  

 der er bestemmende for det færdige produkts konsistens og  

 spredbarhed.«» - at udlægge angivelsen »Cream tank« på  

 informationsbladets figur til at betyde, »at der her er tale om et  

 flødebehandlingsanlæg, som det, der traditionelt benyttes i læserens område  

 uanset, om der produceres syrnet eller usyrnet fløde, om behandlingen  

 foretages i silotanke, i flødesyrningstanke eller på en helt tredje  

 måde«.
Vi går herved ud fra, at indsigeren i det sidste citat med  

 »læseren« mener »fagmanden«.
Det er os en gåde, hvordan indsigeren kan være nået frem til den lige  

 angivne udlægning af angivelsen'Cream tank' med udgangspunkt i de to  

 angivelser, der er taget ud af teksten i det fjerde afsnit (i vor  

 oversættelse) i informationsbladet.
En årsag hertil er, at en flødetank her  

 bliver udnævnt til et flødebehandlingsanlæg, det vil sige noget, der i det  

 mindste teoretisk kan være, og i praksis som regel er noget langt mere  

 omfattende - eller om man vil - mere komplekst i henseende til opbygning og  

 de i opbygningen indgående elementer end en flødetank.
Men ikke nok med det:  

 Indsigeren fortsætter - som vi ser det - sin udlægning med en uddybning - man  

 må vel nok sige en kraftig uddybning - ved at meddele, at  

 flødebehandlingsanlægget er et, »der traditionelt benyttes i læserens  

 område uanset, om der produceres syrnet eller usyrnet fløde, om behandlingen  

 foretages i silotanke, i flødesyrningstanke eller på en helt tredje  

 måde«, hvilken udlægning for øvrigt indeholder den kryptiske angivelse  

 »en helt tredje måde«.
 Vi skal ikke undlade at gøre opmærksom på, at denne af indsigeren  

 foretagne udlægning efter vor opfattelse ikke er helt fri for et vist præg af  

 at være »Skræddersyet« med det formål at sætte den i det følgende  

 afsnit omtalte scene.
 Herefter er scenen sat til den i sjette til ottende afsnit i supplementet  

 til indsigelsen givne gennemgang af paralleliteten mellem det ansøgte  

 apparat, som det er angivet i krav 1, og det fra informationsbladet kendte  

 apparat.
 Det, der fremføres på denne således satte scene ved denne  

 parallelitetsgennemgang, er i og for sig korrekt under helt klart udtalte  

 forudsætning, at den af indsigeren foretagne, her ovenfor gennemgåede  

 udlægning af angivelsen »Cream tank« på figuren i  

 informationsbladet kan holde til en nærmere prøvelse, idet de i sjette afsnit  

 foretagne overvejelser vedrørende tankens funktion, navngivningen af tanken  

 og formålet med brugen af tanken uanset dens navn kan tiltrædes.
Vi vender nu tilbage til denne helt klart udtalte forudsætning.
Vi mener  

 ikke at denne udlægning kan holde til en nærmere prøvelse, når man henser til  

 det af os ovenfor anførte, der efter vor opfattelse viser, at ikke alene er  

 det, der er fyldt ind i denne udlægning i forhold til det, der er anført i  

 tredje og fjerde afsnit i informationsbladet, sammensat på en sådan måde, at  

 udlægningen får nævnte præg af »skræddersyethed« over sig, men  

 tillige er mængden af det, der er fyldt ind i denne udlægning i forhold til  

 det, der er anført i tredje og fjerde afsnit i informationsbladet, så stor,  

 at også dette fører til, at denne udlægning ikke er holdbar.
 Vi skal derfor anmode Direktoratet om at godkende, at den indsigeren  

 foretagne udlægning ikke er holdbar (og dermed underkende indsigerens  

 udlægning).
 Vi skal i tilslutning dertil anmode Direktoratet om at godkende, at den i  

 sjette til ottende afsnit i supplementet til indsigelsen foretagne  

 parallelitetsgennemgang ikke er holdbar, og dermed, at den i niende afsnit af  

 supplementet til indsigelsen foretagne identitetsgennemgang heller ikke er  

 holdbar samt i forlængelse af disse to godkendelser godkende, at det i  

 patentkravene angivne apparat ikke alene adskiller, med adskiller sig  

 væsentligt fra det fra informationsbladet kendte apparat.
Gruppe 4 I første hele afsnit på side 3 i supplementet til indsigelsen fastholder  

 indsigeren, »at informationsbladet viser et apparat, som er fuldstændigt  

 i overensstemmelse med indledningen til krav 1 i fremlæggelsesskriftet og  

 derudover også har det ifølge fremlæggelsesskriftet ejendommelige træk a  

 (jfr. mit brev af 14 juli 1988)».
 Endnu en gang må vi i denne indsigelse konstatere, at vi står over for  

 noget, som vi ikke ser os i stand til at indplacere i en sammenhæng, i dette  

 tilfælde en meningsfyldt sammenhæng, idet krav 1 i fremlæggelsesskriftet som  

 bekendt er erstattet med krav 1 i de nye krav fremsendt vedlagt vor skrivelse  

 af 15. februar 1989, idet det til trods for, at indledningen og det af  

 indsigeren som det ejendommelige træk a betegnede karakteristikon i  

 sidstnævnte krav 1 er ordret identisk med indledningen og det af indsigeren  

 som det ejendommelige træk a betegnede karakteristikon i førstnævnte krav 1,  

 er en selvfølge, at det er det apparat, der er angivet i det krav 1, der er  

 fremsendt vedlagt vor skrivelse af 15. februar 1989, der skal sammenlignes  

 med det fra informationsbladet på holdbar vis kendte apparat, jævnfør  

 eventuelt næstsidste afsnit i vor imødegåelse af indsigelse fremsendt vedlagt  

 for nævnte skrivelse af 15. februar 1989.
I øvrigt bemærkes, at det ejendommelige træk b) i krav 1 i  

 fremlæggelsesskriftet (anført i indsigerens brev af 14. juli 1988), hvilket  

 ejendommelig træk b) sammen med det ejendommelige træk udgør den  

 kendetegnende del af krav 1 i fremlæggelsesskriftet, uvist af hvad grund ikke  

 indgår i indsigerens overvejelser.
Denne mangel på tilstedeværelse af dette  

 ejendommelige træk b) er et yderligere forhold, der medfører, at vi står over  

 for noget, som vi ikke ser os i stand til at indplacere i en sammenhæng,  

 specielt indplacere i en meningsfyldt sammenhæng.
 Vi skal derfor anmode Direktoratet om i enhver henseende at se bort fra  

 det, der anført i dette, første hele afsnit på side 3 i supplementet til  

 indsigelsen, ved den behandling, der fører til afgørelse af indsigelsen.
Gruppe 5 Med henblik på imødegåelse af det, der er anført i supplementet til  

 indsigelsen, side 3, fjerde hele afsnit, første sætning, tillader vi os at  

 citere følgende fra indsigelsesbegrundelsen af 8. maj 1989 (sætning i  

 overgangen mellem side 2 og 3):
»Med hensyn til ovennævnte træk b) angår dette et blandingsorgan til  

 yderligere blanding af fløden og olien.
Dette blandingsorgan er i den nærmere  

 beskrevne udførelsesform, som er vist i skriftets fig. 2, fuldstændigt magen  

 til den mixer, som sælges af Pasilac under typen Statisk Mixer Type TPX, jf.  

 vedlagte brochureblad fra 1986. En sådan mixer er almindeligt kendt til  

 anvendelse inden for mejeriindustrien til blanding af væsker og heriblandt  

 også væsker, som omfatter fløde.
Det må derfor betragtes som yderst  

 nærliggende at anvende en sådan mixer i det anlæg, der er beskrevet i  

 Pasilac's informationsblad, hvis blandingen af fløde og olie ønskes  

 fremmet.« I vor imødegåelse af det lige citerede anførte vi det, der er anført i  

 følgende citat (side 5 midt til side 6 midt). (Fremhævelserne i citatet med  

 understregning eller med fed skrift er foretaget af os i forbindelse med  

 udarbejdelsen af nærværende imødegåelse.):
»Med henvisning til indsigerens indsigelsesbegrundelse, sætningen i  

 overgangen mellem side 2 og 3, bemærker vi, at vi i og for sig kan være enig  

 med indsigeren i, at anvendelsen af et sådant statisk blandingsorgan til  

 blanding af væsker, herunder væsker, der omfatter fløde, er almindeligt kendt  

 i mejeriindustrien, men vi kan ikke - uden passende og detaljeret af  

 indsigeren præsteret godtgørelse, der formodentlig skal støttes på  

 dokumentation - være enig med indsigeren deri, hvis det skal gælde uanset  

 graden af beslægtethed mellem de mindst to væsker, der blandes.
Derfor er det  

 indtil videre uvist om, anvendelsen af et sådant statisk blandingsorgan var  

 kendt, specielt almindeligt kendt, forud for nærværende patentansøgnings  

 prioritetsdag, når den ene af de to væsker, der blandes, er en raffineret,  

 tokoferolholdig triglyceridolie, sådom sojaolie, og den anden af de to  

 væsker, der blandes, er syrnet, eventuelt usyrnet fløde, ikke mindst i  

 betragtning af, at det, der er anført i informationsbladet på side 4, venstre  

 spalte, 1. hele afsnit, kan forstås således, at brugen sojaolie ved  

 fremstillingen af »Bregott« var en nydannelse på informationsbladets udgivelsestidspunkt - december 1976 - lidt over et år inden nærværende patentansøgnings prioritetsdag den 25. januar  

 1978, og at det er tvivlsomt, om anvendelsen af et bestemt materiale - her  

 sojaolie - eller i det mindste andre dele af den gruppe materialer, til hvilken sojaolie hører, i blandinger, hvis  

 bestanddele sammenblandes under anvendelse af et statisk blandeorgan, kan nå at blive kendt, specielt almindelig kendt, i  

 løbet af lidt over et år, og dermed om anvendelsen af statiske mixere ved  

 fremstillingen af sådanne blandinger kan nå at blive kendt, specielt almindelig kendt, i løbet af dette tidsrum.' I det sidste af de to her lige anførte citater har vi anført »kendt,  

 specielt almindeligt kendt« det vil sige, at vi har forholdt på helt  

 korrekt vis i forhold til patentloven, par. 2, stk. 1 ved at anføre  

 »kendt« som det principale anbringende og »almindeligt  

 kendt« som et subsidiært anbringende.
Vi har ikke begået den  

 fundamentale fejl, der består i, at på en eller anden måde anføre  

 »kendt« og »almindeligt kendt«, således at disse  

 størrelser med blot et mindstemål af rimelighed kunne læses som værende  

 anført som sidestillede størrelser, hvilket kunne have banet vejen for  

 indsigerens anbringende: »mere eller mindre kendt«, hvilket rent  

 begrebsmæssigt vil sige, at indsigeren her i det mindste antyder, at vi  

 operer på et eneste kendthedsplan på en sådan måde, at vi gør kendthed til et  

 relativt begreb, hvilket uden form tvivl er i direkte modstrid patentlovens  

 bogstav og ånd på dette punkt.
I modsætning hertil går vi rent begrebsmæssigt  

 helt korrekt til værks, idet vi under anvendelse af læren om »genera et  

 species« anfører »kendt« og »almindeligt kendt« på  

 en sådan måde, at det for den i den her aktuelle henseende formelt kyndige  

 uden nogen form for tvivl er umiddelbart og helt indlysende, at for os er  

 »kendt« anbragt på det øverste kendthedsplan - hvor en størrelse  

 befinder sig eller også ikke befinder sig - og »almindeligt kendt«  

 på et kendthedsplan under det øverste kendthedsplan, i hvilket lavere  

 kendthedsplan der kan forekomme specielle eksempler (»species«) på  

 den generelt kendt størrelse (»genus«) i det øverste kendthedsplan,  

 hvilket indebærer, at vi opererer med kendt som et absolut begreb, og at vi  

 dermed er fuldt og helt er i overensstemmelse patentlovens bogstav og ånd på  

 dette punkt.
 Ved anvendelse af det her anførte på det foreliggende konkrete tilfælde er  

 »kendt« et spørgsmål om, der i det hele taget findes et kendt  

 eksempel på anvendelsen af det her aktuelle blandingsorgan til blanding af  

 fløde og en anden væske af vilkårlig art og dermed med en vilkårlig grad af  

 beslægtethed med fløde - jævnfør den ikke fremhævede del af den her ovenfor  

 givne citat fra vor imødegåelse af indsigelsesbegrundelsen - og  

 »almindeligt kendt« et spørgsmål om, der findes et eller flere  

 kendte eksempler på anvendelsen af det her aktuelle blandingsorgan ved  

 blanding af fløde og en anden væske, hvor en anden væske er olie, i  

 mejeriindustrien, hvorefter der på et, eventuelt flere dybere liggende  

 kendthedsplaner for eksempel kan findes et eller flere kendte eksempler, i  

 hvilke anvendelsen er yderligere specialiseret ved præciserende angivelser,  

 såsom at anvendelse finder sted ved fremstilling af et smørlignende madfedt,  

 eller at olien er en spiseolie, der atter kan være specialiseret ved en  

 angivelse af, at spiseolien er bestemt spiseolie, for eksempel sojaolie.
(For god ordens skyld bemærker vi antydningsvis, at det subsidiære  

 anbringende »almindeligt kendt« er anført af hensyn til en  

 (eventuel) bedømmelse af, om det ansøgte adskiller sig væsentligt fra det  

 kendte.
Indsigeren kan have haft dette hensyn i tankerne, når indsigeren i  

 det har ovenfor givne citat fra indsigelsesbegrundelsen anfører: »Det må  

 derfor betragtes som yderst nærliggende at anvende en sådan mixer i det  

 anlæg, der er beskrevet i Pasilac's informationsblad, hvis blandingen af  

 fløde og olie ønskes fremmet«, idet det i begyndelsen af dette citat fra  

 indsigelsesbegrundelsen om mixeren er anført, at den er almindeligt kendt,  

 ledsaget af en angivelse af, hvor og til hvad mixeren anvendes.) Vi skal derfor anmode Direktoratet om i enhver henseende se bort fra det,  

 der er anført af indsigeren i supplementet til indsigelsen, side 3, fjerde  

 hele afsnit, første sætning, ved den behandling, der fører til afgørelse af  

 indsigelsen.
Gruppe 6 I supplementet til indsigelsen, side 3, fjerde hele afsnit, anden og  

 sidste sætning anfører indsigeren: »Tilsvarende er det også ligegyldigt,  

 om apparatet ifølge den kendte teknik indeholder nogle dele, der er  

 »obligatoriske« elementer og andre dele, der er  

 »fakultative« elementer og ikke blot udelukkende obligatoriske  

 dele'.
 Udgangspunktet for det her lige citerede ses at være det, der er anført i  

 vor imødegåelse af indsigelse fremsendt vedlagt vor nævnte skrivelse af 15.  

 februar 1989, side 11, andet hele afsnit til side 12, linie 1.
 Vi finder ikke, at det på dette sted i vor imødegåelse af indsigelsen  

 rejste spørgsmål om den måde, på hvilken den der anførte sammenligning bør  

 foretages, på nogen måde kan betegnes som ligegyldigt, eftersom vi har rejst  

 dette spørgsmål, idet det er en ubetinget selvfølge, at hvis vi havde fundet  

 dette spørgsmål ligegyldigt, havde vi ikke rejst det.
Vi skal derfor anmode Direktoratet om at tage stilling til det rejste  

 spørgsmål om, på hvilken den der anførte sammenligning bør foretages uden at  

 tage hensyn til indsigerens påstand om, at dette spørgsmål om  

 sammenligningens udførselsmåde er ligegyldigt, ved den behandling, der fører  

 til afgørelse af indsigelsen.' Patentdirektoratet afslog ved skrivelse af 8. maj 1991 ansøgningen med  

 følgende begrundelse:
 »1. I forbindelse med behandlingen af patentansøgning nr. 4133/66 har  

 Patentankenævnet i afgørelse af 18 maj 1972 bl.a. udtalt følgende:
»Med hensyn til det i ansøgningen omhandlede apparat bemærkes, at det  

 i alt væsentligt er karakteriseret ved den ønskede funktion og ikke ved  

 konstruktive egenskaber.
Selv om der i og for sig ikke er noget principielt  

 til hinder for, at et apparat til anvendelse ved udøvelse af en bestemt  

 fremgangsmåde karakteriseres ved enkelthedernes funktion, må en sådan  

 karakteristik imidlertid medføre, at apparatet er underkastet samme  

 begrænsning med hensyn til patenterbarhed, som måtte være gældende for den  

 pågældende fremgangsmåde i medfør af førnævnte bestemmelse i  

 patentloven«.
 2. Denne udtalelse er primært rettet på ansøgninger vedrørende  

 fremstilling af næringsmidler, hvor apparater til dette formål kunne  

 patenteres, medens de tilsvarende fremgangsmåder ved en  

 undtagelsesbestemmelse (patentlovens kapitel 11, pkt. 1, stk. 2) var  

 udelukket fra adgang til patent, og udtalelsen har, siden den fremkom, været  

 lagt til grund for Patentdirektoratets praksis ved administrationen af denne  

 undtagelsesbestemmelse.
 Udtalelsen er baseret på den logiske betragtning, at patentkrav, som  

 formelt er rettet på et apparat, i realiteten vedrører fremgangsmåden ved  

 apparatets anvendelse i det omfang, apparatets dele er karakteriseret ved  

 deres funktion.
 Til belysning heraf kan vi eksempelvis anføre, at en beholder ikke kan  

 anses for ny, blot fordi den betegnes som »gæringskar«, hvis en  

 olietank af samme konstruktive udformning er kendt, og at en kendt  

 sammenkobling og montering af rør og pumper ikke kan tilføres nyhed ved at  

 blive betegnet som »transportorganer for hydrogeneret fiskeolie«.
 En ny konstruktiv udformning af et apparat til fremstilling af  

 næringsmidler karakteriseret i patentkravene ved angivelse af de konstruktive  

 enkeltheder, kan altså være patenterbar, selv om patentbegrundelsen alene er  

 baseret på, at apparatet derved bliver særlig anvendeligt til fremstilling af  

 et næringsmiddel.
Modsat kan en konstruktiv udformning, ved hvilken det nye kun er  

 karakteriseret ved angivelse af funktionen, ganske vist bidrage til  

 opfindelsens opfindelseshøjde.
Dette bidrag til opfindelseshøjden vedrører  

 imidlertid ikke apparatet, men derimod den fremgangsmåde, som udøves ved  

 apparatets anvendelse, og der er derfor ikke tale om et bidrag til  

 opfindelsens patenterbarhed, hvis fremgangsmåden som følge af en  

 undtagelsesbestemmelse ikke er patenterbar, uanset dens opfindelseshøjde.
 Eksempelvis er blandingsorganet (10) i nærværende ansøgnings krav 1 nu  

 karakteriseret ved, at dets konstruktion er således, at det (underforstået:  

 under passende driftsbetingelser) er muligt at opnå en nærmere angivet  

 virkning eller funktion.
 Her er det altså ikke alene den ønskede funktion, der anvendes som  

 karakteristik af den pågældende apparatdel, men der stilles herudover - som  

 en del af karakteristikken - betingelser for, hvorledes den ved apparatets  

 anvendelse udøvede fremgangsmåde skal gennemføres.
 3. Af ovenstående redegørelse følger, at de argumenter, De har baseret på  

 karakteristikken af dette blandeorgan, udelukkende vedrører opfindelseshøjden  

 af den fremgangsmåde, som på grund af undtagelsesbestemmelsen under ingen  

 omstændigheder er patenterbar.
 Det samme gælder naturligvis alle øvrige argumenter, som er baseret på  

 kravenes funktionelle angivelser, herunder angivelserne af, hvad diverse  

 beholdere, rørledninger m.m. indeholder under driften.
 4. Bedømmelsen af apparatets patenterbarhed må derfor udelukkende baseres  

 på, om der i patentkravene findes rent konstruktive angivelser, som  

 karakteriserer et apparat, der væsentligt adskiller sig fra kendt teknik.
 5. Ved rent konstruktive angivelser karakteriserer patentkravene slet og  

 ret det, der er vist på tegningen, og patenterbarheden afhænger derfor alene  

 af, om den på tegningen viste sammenstilling af kendte apparatdele adskiller  

 sig væsentligt fra kendt teknik.
 Som det fremgår af indsigerens brev af 16 maj 1988 og 14 jul 1988, er den  

 i fig. 1 viste konstruktive udformning - bortset fra varmeveksleren (3) og  

 blandeorganet (10) - kendt fra Pasilacs informationsblad nr. 3 fra 1976.
 Anvendelsen af et blandeapparat i rørledningen efter sammenføringspunktet  

 for to bestanddele, der ønskes blandet, må anses for nærliggende i  

 forbindelse med den viste apparatkonstruktion og er i øvrigt i princippet  

 kendt fra det ved indsigelsen fremdragne danske fremlæggelsesskrift nr.  

 133074.
Dette fremlæggelsesskrift viser i øvrigt også samme sammenkobling af  

 apparatdele som nærværende ansøgnings fig. 1 - kun med undtagelse af  

 varmeveksleren (3) I forbindelse hermed bemærker vi, at vi ikke forstår hensigten med Deres  

 skarpe skelnen mellem obligatoriske og fakultative elementer side 10-11 i  

 Deres imødegåelse af 16 feb 1989, eftersom patentlovens definition af kendt  

 teknik omfatter alt, hvad der er blevet almindeligt tilgængeligt gennem  

 skrift m.m. og således også omfatter angivelser af fakultative elementer.
 Som nævnt fremgår anvendelsen af en varmeveksler til afkøling af fløden  

 ikke af de ovenfor omtalte publikationer, men da der blot er tale om en inden  

 for mejeriteknikken almindeligt kendt foranstaltning, mener vi ikke, at der  

 ligger noget patenterbart heri.
Den i nærværende ansøgnings fig. 2 viste specielle udformning af  

 blandeorganet er ikke påvist at være kendt før ansøgningens indleveringsdag,  

 idet den af indsigeren fremsendte brochure er udgivet senere.
Vi mener dog  

 ikke, at der er tale om en konstruktiv udformning, der adskiller sig  

 væsentligt fra den på daværende tidspunkt almindeligt anvendte kendte teknik,  

 hvilket De i øvrigt også har bekræftet i Deres imødegåelse af 16 feb 1989,  

 side 5-6.
6. Vi mener derfor ikke, at nærværende ansøgnings tegning viser et  

 apparat, der konstruktivt adskiller sig væsentligt fra de to apparater, som  

 kendes fra de af indsigeren fremsendte publikationer.
Af ovennævnte grunde  

 følger heraf, at heller ikke patentkravene angår en opfinderisk ejendommelig  

 apparatkonstruktion.
Desuden mener vi, at den i patentkravene indirekte  

 angivne anvendelse af apparatet ikke kan patenteres, da dette ville stride  

 mod patentlovens forbud mod patentering af fremgangsmåder ved tilvirkning af  

 næringsmidler.
Ansøgningen indeholder derfor intet patenterbart.' Denne afgørelse har klageren ved skrivelse af 27 juni 1991 indbragt for  

 Patentankenævntet.
 Som foreløbig begrundelse anførtes følgende:
»Det kan dog som foreløbig begrundelse anføres, at vi er uforstående  

 over for begrundelsen for afslaget, da ansøgningen tidligere er blevet  

 godkendt til fremlæggelse på grundlag af apparatkrav, som efter indsigelse er  

 blevet uddybet, uden at de efter vor opfattelse adskiller sig på en sådan  

 måde fra de tidligere godkendte apparatkrav, at de kan afvises, fordi de nu  

 ifølge Patentdirektoratets afslagsskrivelse kan opfattes som beskrivende en  

 fremgangsmåde til fremstilling af et næringsmiddel.« I skrivelse af 25. september 1991 har klageren nedlagt påstand om, at  

 Patentdirektoratets afgørelse omstødes, og at ansøgningen returneres til  

 Direktoratet til fornyet behandling på grundlag af følgende nye principale  

 patentkrav:
 »1. Apparat til kontinuerlig fremstilling af et smørlignende madfedt  

 af fra komælk adskilt fløde og raffineret, tokiferolholdig triglyceridolie,  

 hvilket apparat omfatter en kontinuerlig smørmaskine (5) af Fritz-typen, en  

 silotank (4, 7) til fløden og en forrådsbeholder (12) til olien, idet en  

 rørledning (9) ved den ene ende er forbundet med silotanken (4, 7) og ved den  

 anden ende er forbundet med indløbet til smørmaskinens (5) kærnecylinder,  

kendetegnet ved, at forrådsbeholderen (12) er koblet til et  

 doseringsorgan (13), som udmunder i rørledningen (9) ved et iblandingssted  

 (14) i denne mellem silotanken (4, 7) og smørmaskinens (5) kærnecylinder,  

 samt at et blandingsorgan (10) er indsat mellem nævnte iblandingssted (14) og  

 rørledningens (9) indløb til smørmaskinens kærnecylinder.
 2. Apparat ifølge krav 1, kendetegnet ved, at blandingsorganet (10)  

 består af et rørstykke (15) indeholdende turbulensskabende ledeflader (16).
3. Apparat ifølge krav 1, kendetegnet ved, at blandingsorganet (10)  

 består af filtervægge anbragt i et rør.« Klageren har bl. a. anført:
 »...... Det fremgår af den anførte ankenævnskendelse af den 18. maj  

 1972, der vedlægges som bilag, at Patentankenævnet har udtalt sig som citeret  

 i afslagsskrivelsen af den 8. maj 1991, der ligeledes vedlægges som bilag,  

 men at sagen derefter er returneret til fornyet behandling i  

 Patentdirektoratet, så den pågældende ansøger kunne få lejlighed til at  

 omformulere ansøgningen.
 Ansøgeren af nærværende patentansøgning synes, at det er en væsentlig  

 mangel, at Patentdirektoratet ikke i afslagsskrivelsen af den 8. maj 1991 har  

 nævnt, at afgørelsen blev returneret til fornyet behandling, og at der ikke  

 forud for afslaget er fremkommet en betænkning, hvori der er redegjort for  

 den omhandlede ankenævnsafgørelse, så det har været muligt for ansøgeren at  

 imødegå et således varslet afslag for eksempel ved indlevering af rettede  

 krav.....
 Yderligere bemærkninger.
Ifølge ansøgerens opfattelse har det under de tidligere gældende danske  

 patentlove været tilladt at opstille patentkrav på særlige apparater til  

 levnedsmiddelindustrien.
Det tidligere forbud mod patent på fremgangsmåder  

 til fremstilling af levnedsmidler samt på levnedsmidler i sig selv er jo  

 næppe blevet tolket på den måde, at alle apparater, som kan anvendes i  

 levnedsmiddelindustrien, eller som specielt var konstrueret til brug i denne  

 industri, var udelukket fra patentbeskyttelse.
Der findes således en lang  

 række patenter på malkemaskiner, bageovne og så videre, hvis formål er  

 anvendelse ved tilberedning af levnedsmidler.
Apparatet ifølge den foreliggende opfindelse er også beregnet til  

 anvendelse ved fremstilling af et specielt levnedsmiddelprodukt, men dette  

 levnedsmiddelprodukt kan faktisk fremstilles på anden måde end ved en  

 kontinuerlig fremstilling under udnyttelse af et apparat med en teknisk  

 udformning, som er beskrevet i ansøgningen og er bragt til udtryk gennem det  

 vedlagte principale krav 1. I dette krav angives alene udgangsmaterialet for  

 produktet og de komponenter, som udnyttes ved kendte apparater for  

 fremstilling af dette produkt.
I det nye principale krav 1 findes ingen  

 funktionsmæssige angivelser, og samtlige egenskaber, som angives i såvel den  

 indledende del som i den kendetegnende del af kravet, er angivet som  

 apparatkomponenter, komponenternes anbringelse og deres funktion.
Der findes der ikke et eneste ord, som beskriver en fremgangsmåde til  

 fremstilling af levnedsmidler.
Det fremdragne modholdsmateriale viser heller  

 ikke et sådant apparat.
 Ansøgeren har derfor den opfattelse, at der ved det nye principale krav 1  

 er sket en sådan omformulering, som i den ovenfor anførte udtalelse af den 18  

 maj 1972 fra Patentankenævnte blev muliggjort ved returnering af den dengang  

 omhandlede patentansøgning til fornyet behandling i Patentdirektoratet.
 Principale krav.
 Den indledende del af det nye principale krav 1 er i realiteten uændret i  

 forhold til det fremlagte krav 1, idet den eneste forskel er, at  

 henvisningsbetegnelsen for silotanken er udvidet til 4, 7, da også  

 balancebeholderen (7) indgår som en del af silotanken (4).
 Den kendetegnende del af det nye principale krav 1 er fremkommet ved en  

 omarbejdelse af den tilsvarende del af det fremlagte krav 1, idet angivelser,  

 der kunne opfattes som fremgangsmådeagtige eller utilstrækkeligt præciserede  

 over for kendt teknik, nu er ændret på en sådan måde, at den kendetegnende  

 del alene angiver komponenter, disses anbringelse og deres funktion.
 De nye principale krav 2 og 3 er uændrede i forhold til de fremlagte krav  

 2 henholdsvis 3.
Det kan erklæres, at der ved den anførte omarbejdelse af krav 1 ikke er  

 føjet nyt til ansøgningen i saglig henseende, og til kontrol heraf vedlægges  

 en kopi af vort manuskript til omarbejdelsen, hvilket manuskript foreligger  

 som håndskrevne rettelser til det fremlagte krav 1 i DK 152245 B .....« Indsigeren har i skrivelse af 29. januar 1992 fremført følgende  

 bemærkninger til klagerens ankebegrundelse:
»Indledningsvis skal jeg konstatere, at klagen ikke synes at være  

 rettet mod Patentdirektoratets afgørelse med hensyn til opfindelsens  

 manglende patenterbarhed set på baggrund af indsigelsen.
Jeg har derfor  

 heller ikke nogle bemærkninger til klagen bortset fra, at jeg må konstatere,  

 at der foreslås et sæt nye krav, som i princippet indebærer en udvidelse af  

 beskyttelsesomfanget i strid med Patentlovens § 19, stk. 2.
I krav 1 ifølge fremlæggelsesskriftet var der inden for de sidste tre  

 linier anført, at blandingsorganet (10) skulle være indsat imellem  

 rørledningen (9) og indløbet til smørmaskinens kærnecylinder.
I det nye krav  

 1 kan blandingsorganet være placeret på et hvilket som helst sted imellem  

 iblandingsstedet (14) og rørledningens indløb, hvilket vil sige, at det kan  

 være placeret foran f.eks. en pumpe, der er anbragt i rørledningen (9). I  

 praksis vil dette ganske vist nok ikke komme på tale.
 Ifølge de nye principale patentkrav angår opfindelsen et apparat til  

 kontinuerlig fremstilling af et smørlignende madfedt af fra komælk adskilt  

 fløde og raffineret, tokoferolholdig triglyceridolie, hvilket apparat  

 omfatter en kontinuerlig smørmaskine (5) af Fritz-typen, en silotank (4, 7)  

 til fløden og en forrådsbeholder (12) til olien, idet en rørledning (9) ved  

 den ene ende er forbundet med indløbet til smørmaskinens (5) kærnecylinder.
 Dette apparat er ifølge krav 1 er ejendommeligt ved, at:
a) forrådsbeholderen (12) er koblet til et doseringsorgan (13), som  

 udmunder i rørledningen (9) ved et iblandingssted (14) i denne mellem  

 silotanken (4, 7) og smørmaskinens (5) kærnecylinder, samt b) at et blandingsorgan (10) er indsat mellem nævnte iblandingssted (14)  

 og rørledningens (9) indløb til smørmaskinens kærnecylinder.
 Herved opnås antagelig det samme som nævnt i fremlæggelsesskriftet side 2,  

 nemlig at det er muligt at fremstille det nævnte smørfedt ved hjælp af en  

 kontinuerligt arbejdende smørmaskine af Fritz-typen, uden at gøre indgreb i  

 selve smørmaskinen.
 Med hensyn til den nævnte olie kan denne ifølge side 4, linie 6 være  

 sojaolie.
Som nævnt i min indsigelsesbegrundelse af 14. juli 1988 kendes der fra  

 Pasilac's informationsblad nr. 3 fra 1976, hvoraf der er vedlagt kopi af hele  

 bladet, et apparat til fremstilling af et smørlignende madfedt af typen  

 »Bregott« af fløde og sojaolie.
Dette apparat omfatter en  

 kontinuerlig smørmaskine (7), en silotank (3) til fløden og en  

 forrådsbeholder (4) til olien, idet en rørledning ved den ene ende er  

 forbundet med silotanken (3) og ved den anden ende er forbundet med indløbet  

 til smørmaskinen (7) altsammen fuldstændigt i overensstemmelse med  

 indledningen til krav 1 i fremlæggelsesskriftet nr. 152245. Derudover har  

 aparatet ifølge Pasilac's informationsblad et doseringsorgan (5), der er  

 anbragt, så at det injicerer olie fra forrådsbeholderen (4) i rørledningen  

 ved et iblandingssted i denne fuldstændigt i overensstemmelse med ovennævnte  

 ejendommelige træk a). Herved opnås der netop ligesom ved hjælp af apparatet  

 ifølge fremlæggelsesskriftet, at det er muligt at fremstille smørfedt ved  

 hjælp af en kontinuerligt arbejdende smørmaskine uden at gøre indgreb i selve  

 maskinen.
Med hensyn til ovennævnte træk b) angår dette et blandingsorgan til  

 yderligere blanding af fløden og olien.
Dette blandingsorgan er i den nærmere  

 beskrevne udførelsesform, som er vist i skriftets fig. 2, fuldstændigt magen  

 til den mixer, som sælges af Pasilac under typen Statisk Mixer Type TPX, jf.  

 vedlagte brochureblad fra 1986. En sådan mixer har været på indsigerens  

 normale produktions- og salgsprogram helt tilbage fra 1974, altså før den  

 foreliggende patentansøgnings prioritetsdato, den 25. januar 1978. En kopi af  

 indsigerens tegning nr. 145162 fra 2. august 1974 er vedlagt.
 Inden for mejeriindustrien har en sådan mixer været almindeligt kendt til  

 anvendelse til blanding af væsker, heriblandt også væsker som omfatter fløde.  

 Det må derfor betragtes som yderst nærliggende, at anvende en sådan mixer i  

 det anlæg, der er beskrevet i Pasilac's informationsblad nr. 3 fra 1976, hvis  

 blandingen af fløde og olie ønskes fremmet.
I min indsigelsesbegrundelse af 14. juli 1988, henvises der også til dansk  

 fremlæggelsesskrift nr. 133074, hvoraf der vedlægges kopi.
Fra dette skrift  

 kendes et anlæg, hvori syrnet og usyrnet fløde fra hver sin beholder  

 henholdsvis (8) og (1) føres sammen før en pumpe (4) i en ledning (5), som  

 fører fra beholderen med syrnet fløde til en kontinuerligt smørmaskine.
I  

 denne ledning findes der også et blandeapparat (6).
Som nævnt i mit brev af 8. maj 1989 produceres smør som bekendt ud fra  

 fløde, som kan være syrnet eller usyrnet.
Ud over at gennemgå en eventuel  

 syrningsproces vil fløden normalt inden udkærning til smør gennemgå en  

 tempereringsproces med henblik på at opnå en ønsket fedtkrystallisation, der  

 kan betinge den ønskede smørkonsistens.
Flødetempererings- eller  

 flødebehandlingsteknikken medfører, at fløden opbevares ved forudbestemte  

 temperaturer og forudbestemte tider.
Gennemførelsen af en flødebehandling kan  

 kræve såvel opvarmning som afkøling af fløden.
Det udstyr, der anvendes  

 hertil, varierer fra produktionssted til produktionssted, men væsentligst fra  

 land til land.
 I informationsbladet er dette forhold omtalt i tredje og fjerde afsnit.  

 For fagmanden vil illustrationens angivelse af en »Cream Tank«  

 betyde, at der her er tale om et flødebehandlingsanlæg, som det, der  

 traditionelt benyttes i læserens område uanset, om der produceres syrnet  

 eller usyrnet fløde, om behandlingen foretages i silotanke, i  

 flødesyrningstanke eller på en helt tredie måde.
I fremlæggelsesskriftets krav 1 anvendes der en silotank (4) til fløde, og  

 i informationsbladet anvendes der på tilsvarende sted en flødetank (1). Begge  

 tanke har til formål at aflevere samme flødeprodukt til det efterfølgende  

 rørsystem.
I den foreliggende situation må det være funktionen af tanken, der  

 har betydning, og ikke hvilket navn tanken har fået.
Tanken i  

 informationsbladet kunne lige så godt kaldes en buffertank eller  

 krystallisationstank.
Formålet med denne tank er som nævnt at give flødens  

 fedt (syrnet eller usyrnet) tid til at udkrystallisere i tilstrækkelig grad.  

 For selve den foreliggende proces er det fuldstændigt ligegyldigt, om denne  

 krystallation sker i en silotank eller i en flødetank.
I fremlæggelsesskriftet syrnes fløden i flødesyrningstanken (1) og pumpes  

 til silotanken (4) via en varmeveksler (3), hvor den nedkøles til  

 krystallisationstemperaturen.
I silotanken (4) foregår derefter den endelige  

 krystallisation.
 I informationsbladet sker både syrningen og kølingen, og den endelige  

 krystallisation i flødetanken (1).
 Det er derfor samme produkt eller råvarer, der ledes ud i ledningssystemet  

 i de to apparater med henblik på her at blive blandet sammen med olien.
 Der kan således ikke herske nogen tvivl om, at informationsbladet viser et  

 apparat, som er i fuldstændig overensstemmelse med indledningen til krav 1 i  

 fremlæggelsesskriftet og derudover også har det ifølge fremlæggelsesskriftet  

 ejendommelige træk a). Den statiske mixer kan anvendes eller ej, men det er  

 almindelig kendt, at anvende en sådan i tilfælde hvor en ønsket blanding ikke  

 er tilfredsstillende.
 De principale patentkravs krav 2 angår et blandingsorgan svarende  

 fuldstændig til indsigerens statiske mixer, som har været kendt siden 1974.  

 Dette krav indeholder derfor heller ikke noget patenterbart nyt.
 Med hensyn til de principale patentkravs krav 3 kan det her nævnte  

 blandingsorgan heller ikke betragtes som værende nyt på  

 ansøgningstidspunktet.
 I henhold til Landbrugsministeriets bekendtgørelse af 25. august 1976,  

 Bekendtgørelse om mejerier m.m. § 17 stk. 1, skal alt apparatur til flødens  

 eller smørrets behandling være af en sådan stand og af en sådan konstruktion,  

 at fremmedlegemer som f.eks. pakninger, pakningsdele, skruer, glas-, metal-  

 eller trædele ikke kan komme i smørret.
Overholdelsen af denne paragraf blev og bliver stadigvæk opnået ved i  

 tilgangsrøret at anbringe en perforeret plade eller en si af rustfrit net på  

 tværs af røret, hvorved eventuelle fremmedlegemer bliver opfanget inden de  

 når ind i smørmaskinen.
Som en bivirkning ved passage af denne sianordning,  

 vil der uvægerligt opstå en blanding af flødestrømmen.
Det kan derfor ikke  

 betragtes som værende patenterbart, at lade en bivirkning være den primære  

 virkning af en anordning, som er krævet for at overholde gældende love og  

 bekendtgørelser for området.' Patentankenævnet har behandlet sagen på sit møde den 12. november 1993.
 For ansøgeren mødte civilingeniør Hans Ole Larsen.
 For indsigeren mødte civilingeniør Ole Thierry-Carstensen med  

 civilingeniør Bo-Goran Wallin.
Klageren (ansøgeren) henviste til klagebegrundelsens 1. afsnit og anførte,  

 at det materiale, der er fremdraget af indsigeren, ikke omfatter en  

 blandingsindretning.
Denne er nødvendig for at opnå en effektiv blanding og  

 dermed for kæringens effektivitet.
 Indsigeren har anført, at der ikke er noget patenterbart i at sammenstille  

 kendte elementer.
 Ankenævnet skal udtale:
I henhold til de af Direktoratet anførte grunde og da det for Ankenævnet  

 anførte ikke findes at kunne føre til andet resultat bestemmes:
 Den påklagede afgørelse stadfæstes.
Grønning-Nielsen.
Hans Chr.
Thomsen.
Finn Grønbæk.
Lars Herborg.
Ansgar Sørensen.
