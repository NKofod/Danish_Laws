Nr BTL 136 Betænkning over Forslag til lov om ændring af lov om buskørsel   

 Nr L 136 1995-96, 1. samling Afgivet af Trafikudvalget Afgivet: 19960514 Udvalget har behandlet lovforslaget i nogle møder og har herunder stillet  

 spørgsmål til trafikministeren, som denne har besvaret skriftligt.
 Endvidere har udvalget modtaget skriftlige og/eller mundtlige henvendelser  

 fra:
Danmarks Idræts-Forbund, Dansk Taxi Forbund, Idrættens Fællesråd, Kommunernes Landsforening, Landsforeningen Ungdomsringen, LVU-Ungdomsskoleledere og Turistvognmændenes Landsforening.
 Der er af trafikministeren stillet ændringsforslag, hvorom henvises til de  

 ledsagende bemærkninger.
Trafikministeren har oplyst over for udvalget, at han efter vedtagelsen af  

 lovforslaget vil nedsætte et udvalg, der skal foretage en generel gennemgang  

 af den eksisterende lov om buskørsel med henblik på en eventuel revision af  

 denne og de tilhørende administrative regler.
Trafikministeriet vil beklæde  

 formandsposten for udvalget, der vil blive sammensat af repræsentanter for  

 berørte myndigheder og organisationer.
Udvalget forudsættes at foretage en  

 grundig gennemgang af hele buslovgivningen, herunder de EU-retlige aspekter.
Trafikministeren har endvidere over for udvalget oplyst, at han, såfremt  

 udvalget tiltræder den foreslåede ophævelse af de gældende begrænsninger i  

 forbindelse med udførelse af turistkørsel, vil meddele Persontrafikrådet  

 dette.
Persontrafikrådet fastsætter i henhold til busloven vilkår for  

 tilladelse til erhvervsmæssig buskørsel, og de omhandlede begrænsninger er  

 fastsat i tilladelsen.
Persontrafikrådet har forud for lovforslagets  

 fremsættelse tilkendegivet, at de nævnte begrænsninger i retten til at udføre  

 turistkørsel bør ophæves.
Udvalget finder det hensigtsmæssigt at ophæve de eksisterende  

 begrænsninger i retten til at udføre turistkørsel med bus (begrænset adgang  

 til at optage/afsætte passagerer), som fremgår af bemærkningerne til den  

 gældende buslov, jf.
L 115, forslag til lov om buskørsel, folketingstidende  

 1977-78, tillæg A, sp. 1110, og som er nærmere beskrevet i bemærkningerne til  

 nærværende lovforslag.
 Udvalget finder det således ikke holdbart, at danske vognmænd udsættes for  

 konkurrence fra udenlandske vognmænd på en diskriminerende måde på grund af  

 udvidelsen af adgangen til at køre cabotagekørsel inden for EU pr. 1. januar  

 1996. Udvalget tilslutter sig, at ministeren arbejder for at sikre, at de  

 nævnte begrænsninger ophæves.
 Herefter indstiller et flertal (Socialdemokratiets, Socialistisk  

 Folkepartis, Det Radikale Venstres, Enhedslistens og Centrum-Demokraternes  

 medlemmer af udvalget) lovforslaget til vedtagelse med de af  

 trafikministeren stillede ændringsforslag.
 Et mindretal (Venstres, Det Konservative Folkepartis og Dansk  

 Folkepartis medlemmer af udvalget) indstiller lovforslaget til  

forkastelse ved 3. behandling og vil stemme imod de stillede  

 ændringsforslag.
 ÆndringsforslagAf trafikministeren , tiltrådt af et flertal  

 (S, SF, RV, EL og CD):
 Til § 1 1) I den under nr. 2 foreslåede § 1 a  

 indsættes som 3. pkt.:
»Trafikministeren bemyndiges til at fastsætte bestemmelser om  

 tilladelsesfrit udlån mellem ikkeerhvervsdrivende foreninger, klubber og  

 lignende af de i 1. pkt. nævnte motorkøretøjer.« Til § 2 2) Paragraffen affattes således:
»§ 2 Loven træder i kraft den 1. januar 1997. Erhvervelse af  

 den i § 1, nr. 2, nævnte tilladelse skal være foretaget senest den 1. juli  

 1997.« Bemærkninger Til nr. 1 Med ændringsforslaget forbliver udlejning af busser omfattet af  

 den foreslåede tilladelsesordning for busudlejning.
Der skabes imidlertid  

 hjemmel til, at trafikministeren i en bekendtgørelse kan fastsætte  

 bestemmelser om tilladelsesfrit udlån af busser mellem ikkeerhvervsdrivende  

 foreninger, klubber og lignende sammenslutninger.
Baggrunden for den foreslåede ændring af det oprindelige forslag er et  

 ønske om at kunne bevare den eksisterende mulighed hos sådanne sportsklubber,  

 foreninger, fritids- og ungdomsklubber m.v. for at kunne låne busser hos  

 hinanden med henblik på transport af håndboldhold, fodboldhold, spejdere  

 eller lignende.
Der tages herved hensyn til disse foreningers, klubbers m.v.  

 økonomiske og faktiske transportmuligheder, uanset om disse drives i  

 kommunalt eller i privat regi.
Begrebet klubber omfatter fritids- og ungdomsklubber, der er oprettet som  

 led i de kommunale klubtilbud og andre socialpædagogiske fritidstilbud til  

 større børn og unge, jf. bistandslovens § 73 a.
Klubbegrebet omfatter  

 endvidere foreninger samt fritids- og ungdomsklubber oprettet i henhold til  

 folkeoplysningsloven og ungdomsskoleloven - i det omfang, der ikke er tale om  

 undervisningsvirksomhed.
Det vil som nævnt være en betingelse for tilladelsesfrit udlån af busser,  

 at der ikke er tale om en erhvervsdrivende forening, klub m.v.
Det vil  

 herudover være en betingelse, at udlånet af busserne sker vederlagsfrit, og  

 at de øvrige betingelser for udøvelse af ikkeerhvervsmæssig buskørsel er til  

 stede.
For så vidt angår vederlagsfrit udlån, bemærkes, at lånerens dækning  

 af variable omkostninger som f.eks. udgifter til benzin eller olie ikke  

 fratager udlånet dets karakter af vederlagsfrit udlån.
Der vil i ovennævnte bekendtgørelse blive fastsat bestemmelser om, at  

 Færdselsstyrelsen skriftligt skal bekræfte, at der er tale om en  

 ikkeerhvervsdrivende forening, og at denne dokumentation af hensyn til  

 politiets kontrolmuligheder skal medbringes i bussen i forbindelse med udlån  

 heraf mellem foreninger.
Undladelse af medbringelse af bekræftelsen vil blive  

 strafbelagt med bøde.
Dette svarer i princippet til ordningen på  

 buskørselsområdet, hvor den, der udfører erhvervsmæssig buskørsel, skal  

 medbringe tilladelsen hertil (EP-tilladelse) i bussen, samt den foreslåede  

 ordning vedrørende busudlejningsvirksomhed, hvor den, der lejer en bus af en  

 autoriseret busudlejer, skal medbringe en erklæring herom fra denne.
Der vil  

 blive fastsat bestemmelser om, at afgørelser truffet af Færdselsstyrelsen om,  

 hvorvidt en forening m.v. er ikkeerhvervsdrivende, kan indbringes for  

 Trafikministeriet.
Det i bemærkningerne til L 136 anførte om, at der i bekendtgørelsesform  

 vil blive fastsat krav om blå og hvide kvalifikationsbeviser til alle førere  

 af busser fastholdes, da dette er ønskværdigt af hensyn til  

 færdselssikkerheden.
Da kravet i visse tilfælde vil kunne ramme visse  

 sportsforeninger m.v. hårdt, såfremt de omhandlede kurser skal være  

 gennemført inden den foreslåede ikrafttrædelsesdato, 1. januar 1997, er det  

 dog samtidig fundet hensigtsmæssigt at fastsætte en længere frist for  

 opfyldelsen af kravene.
Denne frist, der vil blive fastsat i en revideret  

 bekendtgørelse om uddannelse af førere i vejtransport, vil kunne sættes til  

 f.eks. 2 år.
Herved gives der de berørte foreninger m.v. tid til at indstille  

 sig økonomisk og praktisk på de skærpede krav.
 Til nr. 2 Ved den foreslåede ændring gives der eksisterende  

 udlejningsvirksomheder tilstrækkelig tid til at gennemføre de krævede kurser  

 samt at tilvejebringe den krævede egenkapital i overensstemmelse med det i  

 bemærkningerne til lovforslaget anførte herom.
Helge Mortensen (S) nfmd.
Poul Andersen (S) Børge Bakholt (S) Søren  

 Hansen (S) Tove Lindbo Larsen (S) Tommy Dinesen (SF) Vibeke Peschardt (RV)  

 Jette Gottlieb (EL) Arne Melchior (CD) fmd.
Svend Heiselberg (V) Jens  

 Løgstrup Madsen (V) Helge Sander (V) Erik Jacobsen (V) Kaj Ikast (KF) Brian  

 Mikkelsen (KF) Stefan G.
Rasmussen (KF) Ole Donner (DF) Fremskridtspartiet  

 havde ikke medlemmer i udvalget.
Tillægsbetænkning Udvalget har, efter at lovforslaget ved 2. behandling blev henvist til fornyet udvalgsbehandling, behandlet dette i nogle møder og har herunder stillet spørgsmål til trafikministeren, som denne har besvaret dels skriftligt, dels i to samråd.
 Endvidere har udvalget modtaget skriftlige og/eller mundtlige henvendelser  

 fra:
Idrættens Fællesråd, Landsforeningen Ungdomsringen, LVU-Ungdomsskoleledere, SiDs Transportgruppe og Turistvognmændenes Landsforening.
 Som bilag til betænkningen er optrykt en henvendelse fra  

 Turistvognmændenes Landsforening, trafikministerens talepapirer fra de to  

 samråd, et notat fra Justitsministeriet om, hvorvidt et forbud mod udlejning  

 uden fører af busser indrettet til over 17 personer vil være ekspropriativt,  

 samt Trafikministeriets retningslinjer vedrørende afgrænsning af  

 ikkeerhvervsmæssig personbefordring over for erhvervsmæssig buskørsel og  

 hyrekørsel.
 Herefter indstiller et flertal (Socialdemokratiets, Socialistisk  

 Folkepartis, Det Radikale Venstres, Enhedslistens og Centrum-Demokraternes  

 medlemmer af udvalget) lovforslaget til vedtagelse i den affattelse,  

 hvori det foreligger efter 2. behandling.
 Et mindretal (Venstres, Det Konservative Folkepartis og Dansk  

 Folkepartis medlemmer af udvalget) indstiller lovforslaget til  

forkastelse .
Helge Mortensen (S) nfmd.
Poul Andersen (S) Børge Bakholt (S) Søren  

 Hansen (S) Tove Lindbo Larsen (S) Tommy Dinesen (SF) Vibeke Peschardt (RV)  

 Jette Gottlieb (EL) Arne Melchior (CD) fmd.
Svend Heiselberg (V) Jens  

 Løgstrup Madsen (V) Helge Sander (V) Erik Jacobsen (V) Kaj Ikast (KF) Brian  

 Mikkelsen (KF) Stefan G.
Rasmussen (KF) Ole Donner (DF) Fremskridtspartiet havde ikke medlemmer i udvalget.
Bilag En henvendelse fra Turistvognmændenes Landsforening, trafikministerens  

 talepapirer fra to samråd, Trafikministeriets retningslinjer vedrørende  

 afgrænsning af ikkeerhvervsmæssig personbefordring over for erhvervsmæssig  

 buskørsel og hyrekørsel samt Justitsministeriets notat om, hvorvidt et forbud  

 mod udlejning uden fører af busser indrettet til over 17 personer vil være  

 ekspropriativt Turistvognmændenes Landsforening (TL)Frederiksberg, den 21. maj 1996 Til Folketingets Trafikudvalg Vedrørende L 136 - ændring af lov om buskørsel På vegne af Specialarbejderforbundet i Danmark og Turistvognmændenes  

 Landsforening skal jeg herved tillade mig at fremsætte følgende yderligere  

 bemærkninger til ovennævnte:
Det er noget chokerende at erfare, at ministeren den 9/5 1996 har fremsat  

 ændringsforslag til ovennævnte lovforslag.
Jeg vil gerne understrege, at  

 dette ændringsforslag ikke er fremsendt hverken til forbund, landsforening  

 eller andre institutioner, som har en åbenlys interesse i dette forslag.  

 Dette stiller vi os helt uforstående over for og føler, at det er et  

 alvorligt brud på en mangeårig tradition.
Vi er kun ad tilfældighedens vej  

 kommet i besiddelse af ændringsforslaget for få dage siden og har således  

 ikke haft mulighed for at reagere på det tidligere.
 Ændringsforslaget, som åbner op for frit udlån af busser mellem  

 ikkeerhvervsdrivende foreninger, klubber m.v., vil skabe grobund for en hel  

 underskov af buskørsel, der kommer til at stå uden for den egentlige  

 erhvervsmæssige og regulerede buskørsel.
Dette grå marked eksisterer ikke i dag.
I den nuværende lovgivning er der  

 et krav om, at der skal være en naturlig forbindelse mellem den registrerede  

 ejer/bruger og de passagerer, der køres i bussen.
Det, ministeren åbner op  

 for, er, at foreninger, klubber m.v. kan udlåne deres busser til andre  

 foreninger og klubber.
Erhvervsmæssig buskørsel bliver det fortsat ikke, så  

 længe der kun betales for de naturlige driftsomkostninger.
Men i  

 virkelighedens verden er der dermed åbnet op for et enormt  

 discount-busmarked, hvor useriøsiteteten vil dominere.
Det vil nemlig ikke  

 være til at bevise, at der ikke er så mange penge mellem foreningerne, at der  

 i virkeligheden er tale om erhvervsmæssig buskørsel.
De busser, som foreninger m.v. i dag er registrerede som ejer/bruger af,  

 er alle under 17 personer.
Det betyder samtidig, at der altså er tale om et  

 område, som ministeren fortsat vil undtage fra køre- og hviletidsreglerne.
Da  

 det samtidig er et område, hvor der hovedsagelig bruges meget ringe og  

 udslidt materiel, er der virkelig tale om en alvorlig trussel mod  

 færdselssikkerheden.
Det er for os helt uforståeligt, at ministeren vil lægge  

 navn til en sådan udvikling.
Så sent som mandag den 20/5 1996 var der et længere indslag i Østjyllands  

 Radio om et busselskab (Rewitz Busser i Århus), der var brudt ned med en bus  

 i nærheden af Berlin.
De 42 passagerer havde måttet tilbringe natten på et  

 Raststelle i Berlins omegn.
Rewitz Busser er opstået fra det gamle Rewitz  

 Busudlejning og er desværre endnu et eksempel på den useriøsitet, som med  

 ministerens lovforslag vil være stærkt stigende.
Den bus, der var tale om,  

 har indtil august måned 1995 været anvendt af Rewitz Busudlejning, men er nu  

 indgået i den buspark, som Rewitz Busser har overtaget.
At der overhovedet  

 har kunnet udstedes køretilladelser til den pågældende, er os helt  

 ubegribeligt (vi har i brev af september måned 1995 advaret Færdselsstyrelsen  

 herimod).
Men det er netop den slags useriøse foretagender, som ministeren nu  

 begunstiger ved at blåstemple deres udlejningsforretninger.
Det er til  

 ubodelig skade for branchen, og vi kan endnu en gang kun opfordre ministeren  

 til at ændre sit forslag, således at kun busser op til 17 personer kan gøres  

 til genstand for udlejning.
Hvad er det dog for en beskyttelsesinteresse, disse busudlejere har ved at  

 udleje gammelt, nedslidt materiel til rene spotpriser med passagerer som  

 uskyldig gidsler? Såfremt ministeren fortsat ikke mener at kunne acceptere en begrænsning i  

 udlejningen ved 17 personers busser, skal vi opfordre ministeren til at  

 trække dette lovforslag og i stedet snarest nedsætte et udvalgsarbejde med  

 henblik på at udarbejde forslag til en helt ny buslov.
Det vil efter vores  

 opfattelse være til gavn for erhvervet, kommuner, foreninger og sidst - men  

 ikke mindst - trafiksikkerheden.
Med venlig hilsen Steen Bundgaard Trafikministerens besvarelse af samrådsspørgsmål vedrørende forslag  

 til lov om ændring af lov om buskørsel (L 136) samt ændringsforslag af 9. maj  

 1996 Spørgsmål:
»Ministeren bedes redegøre for, hvordan man vil forhindre, at der ved  

 frit udlån af busser mellem ikkeerhvervsdrivende foreninger, klubber m.v. kan  

 ske misbrug i forhold til det etablerede marked, jf. bilag 50.« Svar:
 Lad mig først sige til Turistvognmændenes Landsforenings (TL's) kritik af,  

 at ændringsforslaget til L 136 ikke har været forelagt til høring, at der i  

 forbindelse med fremsættelsen af L 136 er afgivet en detaljeret udtalelse fra  

 TL, hvori alle sagens aspekter er belyst.
 Ministeriet er således fuldt ud bekendt med TL's indstilling i sagen.
 TL's henvendelse retter sig først og fremmest mod ændringsforslaget af 9.  

 maj 1996. Efter min opfattelse rammer TL ved siden af med sin kritik.
 Jeg vil godt ridse situationen op:
- Efter de gældende regler er det tilladt at låne og leje busser fra  

 busudlejningsbureauer til foreninger og mellem foreninger indbyrdes uden  

 begrænsninger.
Betingelserne for ikkeerhvervsdrivende kørsel skal dog  

 naturligvis være overholdt.
 - Ved L 136 foreslås indført en ordning, hvorefter busser kun kan udlejes  

 til foreninger af autoriserede busudlejere.
- Ved ændringsforslaget af 9. maj 1996 åbnes der mulighed for  

vederlagsfrit lån af busser mellem ikkeerhvervsdrivende  

 foreninger.
Det understreges samtidig i bemærkningerne til ændringsforslaget,  

 at de øvrige betingelser for foreningens udøvelse af tilladelsesfri kørsel  

 skal være til stede.
Når det i TL's henvendelse oplyses, at der efter de eksisterende regler  

 kræves, at der skal være en naturlig forbindelse mellem den registrerede ejer  

 eller bruger og de passagerer, der transporteres, er dette ganske rigtigt  

 hovedreglen.
Men der er netop en undtagelse fra dette krav for så vidt  

 angår brugen af lejede busser i Danmark.
 Sammenholdes de gældende regler med L 136 og ændringsforslaget, er  

resultatet således en indskrænkning i adgangen til at benytte  

 lejede busser i forhold til situationen i dag.
TL nævner som eksempel på, at en vedtagelse af buslovgivningen vil medføre  

 usikre tilstande på buskørselsområdet, at et nærmere angivet busselskab for  

 nylig har haft et bussammenbrud under kørsel i udlandet.
Denne sammenligning  

 er helt misvisende, idet det pågældende busselskab har tilladelse til  

 buskørsel.
Der var således tale om lovlig erhvervsmæssig kørsel.
 Med hensyn til muligheden for kontrol af den ikkeerhvervsmæssige  

 kørsel skal jeg henvise til bemærkningerne til ændringsforslaget af 9. maj  

 1996. Det fremgår heraf, at der i en ny busbekendtgørelse vil blive fastsat  

 bestemmelser om, at den forening, der ønsker at leje en bus, skal have  

 skriftlig bekræftelse på, at der er tale om en ikkeerhvervsdrivende forening.
Denne dokumentation skal af hensyn til politiets kontrolmuligheder  

 medbringes i bussen i forbindelse med udlån af busser mellem foreninger.  

 Betingelserne i øvrigt for udførelse af ikkeerhvervsmæssig buskørsel vil  

 blive optrykt på denne dokumentation.
Disse betingelser skal naturligvis også  

 være opfyldt.
Undladelse af medbringelse af bekræftelsen vil kunne medføre  

 bødestraf.
 Ministeriet og Færdselsstyrelsen vil følge udviklingen efter indførelsen  

 af de ændrede regler for at konstatere, om reglerne virker, som de skal.
Som tidligere nævnt vil jeg gøre opmærksom på, at jeg snarest vil nedsætte  

 et udvalg, der skal gennemgå busloven med henblik på eventuel revision af  

 loven og de tilhørende administrative regler.
TL og SiD samt en række andre  

 organisationer og myndigheder vil blive repræsenteret i dette udvalg.
Trafikministerens besvarelse af samrådsspørgsmål vedrørende forslag  

 til lov om ændring af lov om buskørsel (L 136) samt ændringsforslag af 9. maj  

 1996 Spørgsmål:
»Ministeren bedes redegøre for modsætningsforholdet mellem  

 henvendelsen fra Turistvognmændenes Landsforening, jf. bilag 58, og  

 henvendelsen fra Landsforeningen Ungdomsringen, jf. bilag 56, herunder  

 særligt i relation til begrebet »registreret bruger«, samt redegøre  

 for den eksisterende retstilstand for udlån, jf.
Trafikministeriets  

 retningslinjer vedrørende afgrænsning af ikkeerhvervsmæssig personbefordring  

 over for erhvervsmæssig buskørsel og hyrekørsel.' Svar:
 Indledningsvis - før jeg foretager en nøje gennemgang af de omtalte  

 retningslinjer med fokus på begrebet »registreret bruger« samt den  

 eksisterende retstilstand for udlån - vil jeg sige, at modsætningsforholdet  

 mellem de to henvendelser synes at bero på nogle misforståelser hos  

 Turistvognmændenes Landsforening og SiD af den gældende retstilstand på  

 området, herunder særligt den misopfattelse, at foreninger efter de gældende  

 regler ikke kan udføre ikkeerhvervsmæssig og dermed tilladelsesfri kørsel i  

 busser lånt af andre foreninger.
 Det er derfor heller ikke korrekt, når TL og SiD skriver, at i det  

 tilfælde, hvor en fodboldklub ejer en bus, kan naboklubben låne den, men den  

 kan ikke anvende bussen til befordring af sine medlemmer.
 Af ministeriets retningslinjer af 1. juli 1992, som udvalget netop har  

 modtaget kopi af tillige med en skriftlig besvarelse af samrådsspørgsmålet,  

 fremgår det, som TL og SiD også anfører, at fire kriterier skal være opfyldt,  

 for at kørslen kan anses for ikkeerhvervsmæssig og dermed kan udføres  

 tilladelsesfrit:
1) Kørslen skal udføres vederlagsfrit 2) af den registrerede ejer eller bruger af køretøjet eller en ansat hos  

 denne, og 3) kørslen skal være et led i anden virksomhed, idet der 4) udelukkende må befordres personer med nærmere tilknytning til ejeren  

 eller brugeren.
 Udgangspunktet er således, at ikkeerhvervsmæssig kørsel skal udføres af  

 den, der i henhold til de almindelige registreringsbestemmelser, som er  

 fastsat i medfør af færdselsloven, er registreret som ejer eller bruger af  

 bussen.
 Men siden de nuværende retningslinjer trådte i kraft den 1. juli  

 1992, har der, som det tydeligt fremgår af bemærkningerne til punkt 2) i  

 retningslinjerne, været mulighed for, at ikkeerhvervsmæssig kørsel tillige  

 kan udføres i lejede busser, når blot kørslen foretages inden for  

 Danmarks grænser.
 Dermed indførtes en udvidelse af kredsen af mulige transportører inden for  

 ikkeerhvervsmæssig kørsel, idet en lejer i sagens natur ikke er den  

 registrerede ejer/bruger.
 Umiddelbart synes TL og SiD i henvendelsen af 28. maj 1996 at være enige  

 i, at det hele tiden har været muligt for foreninger at anvende lejede  

 busser til sådan tilladelsesfri kørsel.
 Uenigheden synes at opstå, når der bliver tale om lån.
 Trafikministeriet og Færdelsstyrelsen har ved administrationen af disse  

 retningslinjer gennem de snart 4 år, de har eksisteret, sidestillet lån og  

 leje i relation til retningslinjerne, hvilket tillige fremgår af min  

 besvarelse af udvalgets spørgsmål 26, hvor udvalget bad mig foretage en  

 sondring mellem leje og udlån set i lyset af L 136.
 Foreninger, klubber m.v. har derfor gennem de sidste 4 år kunnet udføre  

 ikkeerhvervsmæssig og dermed tilladelsesfri kørsel med en bus, de har lånt af  

 f.eks. naboforeningen - og ikkeerhvervsmæssig kørsel er der kun tale om,  

 såfremt samtlige førnævnte kriterier er opfyldt, herunder bl.a., at der  

 skal være en nærmere tilknytning mellem i disse tilfælde ikke den  

 registrerede ejer/bruger, men låneren og de personer, der befordres.
 Dette kan eksempelvis være en fodboldklub, der efter at have lånt en bus  

 befordrer sine spillere til en kamp, altså personer, der dermed har den  

fornødne tilknytning til klubben.
TL og SiD anfører, at jeg dækker mig ind under kryptiske bemærkninger om,  

 at lån og leje af busser mellem foreninger efter de gældende regler er  

 tilladt under forudsætning af, at de øvrige betingelser for  

 ikkeerhvervsmæssig kørsel er opfyldt.
TL og SiD skriver, at hvis man kan  

 gennemskue den sætning, betyder det netop, at der ikke efter de nugældende  

 regler er mulighed for lån af busser foreninger imellem.
 Det er, som udvalget kan forstå af den her foretagne gennemgang, et helt  

 forkert udsagn.
 I forlængelse heraf er det heller ikke korrekt, når TL og SiD skriver, at  

 hvis der fandtes en sådan låneadgang i dag, var der ikke grund til at lave  

 ændringsforslaget af 9. maj 1996.
 Ændringsforslaget af 9. maj 1996 relaterer sig netop til L 136, hvorefter  

 hensigten var at underlægge al udlejning og udlån en  

 autorisationsordning, således at også foreninger - såfremt de ville foretage  

 ikkeerhvervsmæssig kørsel med en bus, som de ikke var registreret ejer/bruger  

 af - skulle anvende en bus fra en autoriseret busudlejer.
 Ændringsforslaget af 9. maj 1996 giver i henhold til L 136 foreninger  

 adgang til vederlagsfrit lån af busser mellem ikkeerhvervsdrivende  

 foreninger, og det vil sige, at den mulighed for lån mellem  

 foreninger, der findes allerede efter de gældende regler, bevares, selv om  

 autorisationsordningen i L 136 gennemføres.
 Der er derfor med ændringsforslaget til L 136, som anført af  

 Landsforeningen Ungdomsringen, alene tale om en bibeholdelse af de  

 eksisterende muligheder for foreninger for at udføre ikkeerhvervsmæssig  

 kørsel i lånte busser.
 For så vidt angår muligheden for kontrol med den ikkeerhvervsmæssige  

 kørsel vil jeg fortsat henvise til bemærkningerne til ændringsforslaget af 9.  

 maj 1996, hvor disse forhold er beskrevet, ligesom jeg må henvise til det,  

 jeg sagde ved samrådet den 22. maj 1996, nemlig at såvel ministeriet som  

 Færdselsstyrelsen vil følge udviklingen efter indførelsen af de nye regler  

 for at konstatere, om reglerne virker, som de skal.
 Jeg håber hermed at have foretaget den nødvendige klarlæggelse over for  

 udvalget af den eksisterende retstilstand vedrørende foreningers  

 ikkeerhversmæssige kørsel med lejede og lånte busser samt tilstanden efter en  

 vedtagelse af L 136 og ændringsforslaget af 9. maj 1996.
Trafikministeriet 2. Kontor Den 1. juli 1992 Retningslinjer vedrørende afgrænsning af ikkeerhvervsmæssig  

 personbefordring over for erhvervsmæssig buskørsel og hyrekørsel Ifølge § 1, stk. 1, i lov om buskørsel skal den, der »udfører  

 erhvervsmæssig personbefordring« med et dansk indregistreret  

 motorkøretøj, indrettet til befordring af mindst 10 personer, føreren  

 medregnet, have tilladelse hertil af Persontrafikrådet.
 Ifølge § 1, stk. 1, i lov om hyrekørsel kræves bevilling til  

 »udførelse af erhvervsmæssig personbedring« med motorkøretøjer,  

 indrettet til befordring af højst 9 personer, føreren medregnet.
Der er ikke i de to love foretaget en nærmere afgrænsning af begrebet  

 »erhvervsmæssig personbefordring«.
Derimod er der i bemærkningerne  

 i de respektive lovforslag en række uddybende bemærkninger om forståelsen og  

 rækkevidden af dette begreb i de to love.
 Ifølge § 18, stk. 1, nr. 2, i busloven kan trafikministeren fastsætte  

 regler om undtagelse fra kravet om tilladelse, herunder vedrørende  

 afgrænsningen mellem erhvervsmæssig og ikkeerhvervsmæssig personbefordring.
 Efter behandling med Justitsministeriet, hvorunder reglerne om kørekort og  

 udlejning af motorkøretøjer hører, fastsættes nedenfor følgede retningslinjer  

 vedrørende afgrænsningen mellem erhvervsmæssig og ikkeerhvervsmæssig  

 personbefordring for ovennævnte to katergorier af køretøjer.
 »Såfremt følgende kriterier er opfyldt, anses kørslen for  

ikkeerhvervsmæssig:
1) Kørslen skal udføres vederlagsfrit 2) af den registrerede ejer eller bruger af motorkøretøjet (jf. dog  

 nedenfor bemærkningerne til punkt 2) eller en ansat hos denne og 3) skal være led i anden virksomhed, idet der 4) udelukkende må befordres personer med nærmere tilknytning til ejeren  

 eller brugeren (jf. dog bemærkningerne nedenfor til punkt 2 vedrørende kørsel  

 i lejede køretøjer).
 For så vidt angår punkt 1 bemærkes, at passagerernes dækning af  

 udgifter alene til benzin eller olie ikke fratager kørslen dens karakter af  

 vederlagsfri kørsel.
For så vidt angår punkt 2 bemærkes, at kørsel tillige kan udføres  

 inden for Danmarks grænser i køretøjer, der er lejede.
Egentlig privatkørsel  

 (dvs. kørsel med den nærmeste familie) i lejede køretøjer indrettet til  

 befordring af højst 9 personer (inklusive føreren) kan som hidtil udføres i  

 Danmark og udlandet.
 For så vidt angår punkt 3 bemærkes, at transporten skal udgøre en  

 underordnet rolle i forhold til det, det pågældende foretagende  

 (erhvervsvirksomhed, institution, sportsklub m.v.) beskæftiger sig med.
For så vidt angår punkt 4 bemærkes, at tilknytningen mellem  

 transportøren og de transporterede skal række ud over selve transporten.
Der  

 kræves således en nærmere tilknytning mellem ejeren/den registrerede  

 bruger eller lejeren og de personer, der befordres.
Drejer det sig om f.eks.  

 en sportsklub, bevarer kørslen således alene sin ikkeerhvervsmæssige karakter  

 ved transport af klubbens aktive medlemmer, træneren og eventuelt få andre  

 med nærmere tilknytning til de aktive medlemmer og det pågældende  

 sportsarrangement.
Tilsvarende gælder ved andre foreninger.
Ovennævnte kriterier gælder - med de nævnte bemærkninger - både for  

 køretøjer indrettet til befordring af højst 9 personer (inklusive føreren) og  

 køretøjer indrettet til befordring af mindst 10 personer (inklusive  

 føreren).« På et enkelt punkt er køretøjets størrelse dog afgørende for, hvornår  

 kørslen anses for ikkeerhvervsmæssig.
En erhvervsvirksomhed kan således i  

 overensstemmelse med hyrekørselslovens og buslovens forarbejder alene  

 foretage ikkeerhvervsmæssig kørsel med virksomhedens kunder i et køretøj  

 indrettet til befordring af højst 9 personer (føreren inklusive), forudsat at  

 ovennævnte kriterier i øvrigt er opfyldt.
 Offentlig befordring af skoleelever og sygetransport anses som hidtil for  

 erhvervsmæssig personbefordring.
 Samtidig med fastsættelsen af nærværende retningslinjer vil  

 Justitsministeriet ophæve cirkulæreskrivelse af 28. februar 1979 om  

 erhvervsmæssig personbefordring.
Bo Tarp Justitsministeren Lovafdelingen Den 21. maj 1996 NOTAT om, hvorvidt et forbud mod udlejning uden fører af busser indrettet til  

 over 17 personer vil være ekspropriativt 1. Indledning Ved skrivelse af 9. maj 1996 har Trafikministeriet anmodet  

 Justitsministeriet om en udtalelse om, hvorvidt et lovbestemt forbud mod  

 udlejning af busser indrettet til over 17 personer vil være ekspropriativt.
 Trafikministeriets anmodning er efter det oplyste fremsat på baggrund af,  

 at der i Folketingets Trafikudvalg i forbindelse med behandlingen af  

 trafikministerens forslag til lov om ændring af lov om buskørsel (L 136) er  

 rejst spørgsmål om at indføre et sådant forbud.
 Trafikministeriet har præciseret sin henvendelse således, at det påtænkte  

 forbud alene skal omfatte udlejning uden fører af busser indrettet til over  

 17 personer til brug for ikkeerhvervsmæssig personbefordring.
 Med hensyn til begrundelsen for indførelsen af forbudet har  

 Trafikministeriet oplyst, at forbudet navnlig overvejes indført for at  

 tilgodese turistvognmændenes erhvervsøkonomiske interesser.
 Trafikministeriet har oplyst, at antallet af busser indrettet til over 17  

 personer, der ejes af private og anvendes til udlejning, udgør ca. 400-500.
 Der foreligger ikke oplysninger om, hvor mange virksomheder der - helt  

 eller delvis - er beskæftiget med udlejning af busser (indrettet til over 17  

 personer) uden fører.
 Det er heller ikke oplyst, om det vil være praktisk muligt for de nævnte  

 virksomheder at omlægge driften fra udlejning af busser (indrettet til over  

 17 personer) uden fører til andre former for udlejning, f.eks. udlejning med  

 fører.
2. Reglerne om adgangen til at drive busudlejningsvirksomhed og  

 reglerne om adgangen til at benytte lejede busser uden fører til  

 personbefordring Bestemmelsen i § 1, stk. 1, i næringsloven, jf. lovbekendtgørelse nr. 185  

 af 25. marts 1988, er sålydende:
 »§ 1. Denne lov gælder for selvstændig næringsvirksomhed som:
 1) Handlende, håndværker og industridrivende.
 2) Speditør.
 3) Vognmand.
 4) Auktionsholder.
5) Vekselerer.« Det fremgår videre af næringslovens § 20:
»§ 20. Ved vognmandsvirksomhed forstås i denne lov befordring  

 af personer eller gods med motorkøretøjer.« Det antages, at udlejning af motorkøretøjer, herunder busser, uden fører  

 ikke er omfattet af »vognmandsvirksomehed«.
Dermed er denne form  

 for virksomhed fri næring.
I medfør af færdselsloven er der i bekendtgørelse nr. 172 af 8. maj 1963  

 fastsat nærmere regler om motorkøretøjer, der udlejes uden fører.
Det fremgår  

 af bekendtgørelsens § 1, stk. 1, 1. pkt.:
»§ 1. Motorkøretøjer må kun udlejes uden fører under  

 iagttagelse af reglerne i denne bekendtgørelse.« Det fremgår videre af bekendtgørelses § 6:
 »§ 6. Et motorkøretøj, der udlejes uden fører, må ikke  

 fremlejes eller benyttes til erhvervsmæssig befordring af  

 personer.« (Fremhævet her).
Stk. 2. Politiet kan dog tillade, at et motorkøretøj for en  

 kortere periode udlejes til erhvervsmæssig personbefordring.
Sådan udlejning  

 må kun finde sted til en person, der har førerbevis til erhvervsmæssig  

 personbefordring, og hvis hovederhverv er hyrevognskørsel. (. . .)  

 Tilladelsen kan i øvrigt kun meddeles, såfremt den skønnes rimeligt begrundet  

 i lejerens forhold, f.eks. medens dennes sædvanlige hyrevogn på grund af  

 reparation er ude af funktion, . . .'.
Undtagelsen i bestemmelsens stk. 2 synes at bygge på en hovedregel om, at  

 selve udlejningen er forbudt.
Dette harmonerer imidlertid dårligt med  

 bestemmelsens stk. 1, hvorefter forbudet ikke angår udlejningen som sådan,  

 men derimod lejerens benyttelse af det lejede motorkøretøj.
Selv om denne inkonsekvens ved affattelsen af bestemmelsen kan give  

 anledning til en vis tvivl, må bestemmelsen dog formentlig forstås med  

 udgangspunkt i hovedreglen, dvs. som et forbud mod benyttelsen og ikke mod  

 selve udlejningen.
Udlejeren vil dog eventuelt kunne pådrage sig et ansvar  

 for medvirken til lejerens overtrædelse af forbudet.
 Den praktiske virkning af forbudet - uanset at det ikke direkte retter sig  

 mod udlejningen - må antages at være, at der ikke er noget marked for  

 udlejning af motorkøretøjer uden fører til erhvervsmæssig personbefordring.
 For at kunne afgøre, om et køretøj, der udlejes uden fører, i det enkelte  

 tilfælde retmæssigt kan benyttes til personbefordring, må der foretages en  

 nærmere afgrænsning af begrebet »erhvervsmæssig personbefordring«.
 Det fremgår lov om buskørsel, jf. lovbekendtgørelse nr. 323 af 6. maj  

 1992, § 1, stk. 1:
»§ 1. Den, der udfører erhvervsmæssig personbefordring  

 med et dansk indregistreret motorkøretøj, indrettet til befordring af flere  

 end 9 personer, føreren medregnet, skal have tilladelse hertil af  

 Persontrafikrådet.
Der kan gives en ansøger flere tilladelser, der gælder for  

 et tidsrum af indtil 8 år.« (fremhævet her).
I tilknytning til loven om buskørsel (og lov om hyrekørsel) har  

 Trafikministeriet udstedt et cirkulære om afgrænsningen af  

 »erhvervsmæssig personbefordring«.
Det fremgår af cirkulæret, der  

 trådte i kraft den 1. juli 1992:
 »Såfremt følgende kriterier er opfyldt, anses kørslen for  

ikkeerhvervsmæssig:
1) Kørslen skal udføres vederlagsfrit 2) af den registrerede ejer eller bruger af motorkøretøjet (jf. dog  

 nedenfor bemærkningerne til punkt 2) eller en ansat hos denne og 3) skal være led i anden virksomhed, idet der 4) udelukkende må befordres personer med nærmere tilknytning til ejeren  

 eller brugeren (jf. dog bemærkningerne nedenfor til punkt 2 vedrørende kørsel  

 i lejede køretøjer).
 For så vidt angår punkt 1 bemærkes, at passagerernes dækning af  

 udgifter alene til benzin eller olie ikke fratager kørslen dens karakter af  

 vederlagsfri kørsel.
For så vidt angår punkt 2 bemærkes, at kørsel tillige kan udføres  

 inden for Danmarks grænser i køretøjer, der er lejede.
Egentlig privatkørsel  

 (dvs. kørsel med den nærmeste familie) i lejede køretøjer indrettet til  

 befordring af højest 9 personer (inklusive føreren) kan som hidtil udføres i  

 Danmark og udlandet.
 For så vidt angår punkt 3 bemærkes, at transporten skal udgøre en  

 underordnet rolle i forhold til det, det pågældende foretagende  

 (erhvervsvirksomhed, institution, sportsklub m.v.) beskæftiger sig med.
For så vidt angår punkt 4 bemærkes, at tilknytningen mellem  

 transportøren og de transporterede skal række ud over selve transporten.
Der  

 kræves således en nærmere tilknytning mellem ejeren/den registrerede  

 bruger eller lejeren og de personer, der befordres.
Drejer det sig om f.eks.  

 en sportsklub, bevarer kørslen således alene sin ikkeerhvervsmæssige karakter  

 ved transport af klubbens aktive medlemmer, træneren og eventuelt få andre  

 med nærmere tilknytning til de aktive medlemmer og det pågældende  

 sportsarrangement.
Tilsvarende gælder ved andre foreninger.
Ovennævnte kriterier gælder - med de nævnte bemærkninger - både for  

 køretøjer indrettet til befordring af højst 9 personer (inklusive føreren) og  

 køretøjer indrettet til befordring af mindst 10 personer (inklusive  

 føreren).« Trafikministeriets cirkulære afløste Justitsministeriets  

 cirkulæreskrivelse af 28. februar 1979 om erhvervsmæssig personbefordring.  

 Det fremgik af denne cirkulæreskrivelse:
 »I tilknytning til ikrafttrædelsen af lov om hyrekørsel og lov om  

 buskørsel fastsætter Justitsministeriet herved efter forhandling med  

 Ministeriet for Offentlige Arbejder følgende nye retningslinjer for  

 afgrænsningen af erhvervsmæssig personbefordring.
 1. Afgrænsningen skal foretages ud fra trafikpolitiske hensyn.
 Som erhvervsmæssig personbefordring anses:
 . . .
 d) Kørsel, der er omfattet af lov nr. 115 af 29. marts 1978 om buskørsel.
 Kørsel, der udføres vederlagsfrit som led i anden virksomhed af ejeren  

 eller f.eks. en ansat hos denne, og hvor der udelukkende befordres personer,  

 som har nærmere tilknytning til den registrerede ejer (bruger) af  

 bilen, er ikke omfattet af loven om hyrekørsel eller loven om buskørsel.  

 (Fremhævet her).
 2. Som eksempler på anvendelsen af disse retningslinjer kan nævnes:
 a) En institution (f.eks. en skoles eller plejehjems) kørsel med elever  

 anses ikke for erhvervsmæssig personbefordring, når . . .,  

 institutionen ejer bilen, . . .
 b) En erhvervsvirksomheds kørsel med personale anses ikke for  

 erhvervsmæssig personbefordring, når. . ., virksomheden ejer bilen, . . .
 c) en erhvervsvirksomheds kørsel med kunder anses ikke for  

 erhvervsmæssig personbefordring, når. . ., virksomheden ejer bilen, . . .
d) En forenings kørsel med medlemmer anses normalt for erhvervsmæssig  

 personbefordring.
Dette gælder dog ikke f.eks. en sportsforenings kørsel med  

 aktive medlemmer, der skal deltage i et sportsstævne, hvis kørslen skal ske  

 vederlagsfrit og foreningen ejer bilen.« Selv om de nævnte cirkulærer er udstedt i tilknytning til lov om buskørsel  

 og lov om hyrekørsel, har den foretagne afgrænsning mellem erhvervsmæssig og  

 ikkeerhvervsmæssig personbefordring også haft betydning for rækkevidden af  

 forbudet i bekendtgørelse nr. 172 af 8. maj 1963.
Indtil den 1. juli 1992 blev personbefordring med et lejet køretøj således  

 anset som erhvervsmæssig personbefordring.
Dette indebar bl.a., at lejede  

 busser i almindelighed ikke måtte benyttes til personbefordring.
Virkningen  

 heraf var, at der ikke var noget marked for udlejning af busser.
 Dette blev ændret ved ikrafttrædelsen af Trafikministeriets cirkulære af  

 1. juli 1992, hvor der skete en udvidelse af begrebet  

 »ikkeerhvervsmæssig personbefordring«, således at det herefter -  

 under de i øvrigt i cirkulæret nærmere angivne betingelser - også omfattede  

 befordring i lejede køretøjer (inden for Danmarks grænser).
 Et forbud mod udlejning af større busser vil således indebære, at man for  

 disse bussers vedkommende reelt vil vende tilbage til den retstilstand, der  

 gjaldt før den 1. juli 1992.
3. Grundlovens § 73 Grundlovens § 73, stk. 1, har følgende ordlyd:
»§ 73. Ejendomsretten er ukrænkelig.
Ingen kan tilpligtes at  

 afstå sin ejendom, uden hvor almenvellet kræver det.
Det kan kun ske ifølge  

 lov og mod fuldstændig erstatning.« 3.1. De beskyttede rettigheder Det er almindeligt antaget, at udtrykket »ejendom« i grundlovens  

 § 73 skal forstås i vid betydning.
Bestemmelsen beskytter således ikke alene  

 ejendomsretten, men også begrænsede rettigheder som f.eks. brugsrettigheder,  

 lejerettigheder og servitutrettigheder.
Det er ligeledes almindeligt antaget, at bestemmelsen ikke alene beskytter  

 rettigheder af privatretlig karakter, men også særlige rettigheder af  

 erhvervsmæssig karakter stiftet på offentligretligt grundlag, f.eks.  

 næringsrettigheder, jf.
Alf Ross, Dansk Statsforfatningsret, 3. udgave ved  

 Ole Espersen (1980), side 648 f. og Henrik Zahle, Dansk Statsforfatningsret  

 3, Menneskerettigheder (1989), side 120 f.
Endvidere kan erhvervsmæssig virksomhed, der udøves uden grundlag i  

 en særlig tilladelse eller lignende med hjemmel i lov eller aftale, efter  

 omstændighederne være omfattet af beskyttelsen, jf.
Henrik Zahle, a.st., side  

 122 f., og UfR 1980, side 955 Ø.
I den nævnte sag havde en kreds af danske forretningsfolk i sommeren 1971  

 stiftet et selskab (Greendane A/S) med bl.a. det formål at foretage  

 fragtsejlads mellem Danmark og Grønland.
Januar 1972 påbegyndtes sejladsen  

 med et chartret fragtskib.
Ved lov nr. 324 af 13. juni 1973 blev der  

 imidlertid indført forbud mod søtransport af gods til og fra Grønland.  

 Selskabets rederivirksomhed beroede ikke på nogen særlig tilladelse, men var  

 en udnyttelse af det forhold, at adgangen til at foretage fragtsejlads mellem  

 Danmark og Grønland havde være fri siden ophævelsen af Den kongelige  

 grønlandske Handels monopol med hensyn til handel og besejling, jf. lov nr.  

 277 af 27. maj 1950.
 Sagsøgeren (Greendane A/S) gjorde i relation til spørgsmålet om, hvorvidt  

 der forelå en rettighed, der var beskyttet af grundlovens § 73, gældende:
». . .det er antaget i lovgivning og retspraksis, at  

 næringsrettigheder, hvad enten disse beror på egentlige næringsprivilegier og  

 rettigheder i henhold til bevillinger eller på et almindeligt næringsbrev,  

 som udstedes til enhver, der opfylder næringslovens betingelser, er omfattet  

 af ejendomsbegrebet i grundloven § 73 og derfor beskyttet mod tvangsindgreb  

 efter reglerne om ekspropriation.
Det er også almindeligt antaget, at  

 beskyttelsen tillige omfatter almindelig fri næring, der udøves uden  

 offentlig tilladelse, idet det henset til de elementære betingelser, der af  

 ordensmæssige grunde kræves for at få næringsbrev, må være ligegyldigt, om  

 næringen udøves i henhold til særlig adkomst eller ikke. . .« Heroverfor gjorde sagsøgte (Ministeriet for Grønland) bl.a. gældende:
». . .at der hverken i lovgivningen eller retspraksis er holdepunkter  

 for at antage, at en næring, hvortil der ikke kræves særlig tilladelse, er  

 beskyttet af grundlovens § 73. Sagsøgeren har ikke som følge af ophævelsen af  

 Den kgl. grønlandske Handels monopol i 1951 fået særlig adkomst til besejling  

 af Grønland, hvor der nu var fri næring, jf. næringslovens § 1 (dengang lov  

 nr. 212 af 8. juni 1966). . .« Landsrettens flertal tilsluttede sig sagsøgerens standpunkt.
Den  

 dissentierende dommer anså ikke den af sagsøgeren drevne rederivirksomhed for  

 - under de foreliggende omstændigheder - at være beskyttet af grundlovens §  

 73. Denne dommer udtalte dog følgende om rettighedsbegrebet:
». . .at der vel kan tænkes tilfælde, hvor en erhvervsvirksomhed,  

 hvortil der ikke kræves offentlig næringstilladelse, kan have krav på  

 erstatning, hvis virksomheden forbydes som led i en statsmonopolisering, men  

 at det, når loven ikke hjemler en særlig billighedserstatning, må være en  

 forudsætning for kravets anerkendelse, at næringsudøvelsen er således  

 konsolideret, at den som en velerhvervet formuerettighed er omfattet af  

 grundlovens ejendomsbegreb.
Denne status findes sagsøgerens rederivirksomhed  

 ikke at have opnået, hvorved navnlig henses til virksomhedens kortvarige  

 eksistens.« Dommen giver således støtte for det synspunkt, at erhvervsmæssig  

 virksomhed, der udøves uden grundlag i en særlig tilladelse eller lignende  

 med hjemmel i lov eller aftale, efter omstændighederne er omfattet af  

 beskyttelsen i grundlovens § 73.
3.2. De ekspropriative indgreb Det er ikke ethvert indgreb i en rettighed, der er beskyttet af  

 grundlovens § 73, som indebærer ekspropriation.
Det er i den statsretlige litteratur almindeligt antaget, at  

 lovgivningsmagten uden at komme i strid med princippet om ejendomsrettens  

 beskyttelse kan regulere ejendomsrettens udnyttelse.
Lovgivningsmagten kan  

 således erstatningsfrit opstille almindelige regler om begrænsninger i  

 borgernes råden over, hvad de ejer, jf.
Max Sørensen, Statsforfatningsret, 2.  

 udgave ved Peter Germer (1973), side 405.
 Afgrænsningen mellem på den ene side de indgreb, der udgør afståelse i  

 grundlovens forstand, og på den anden side de indgreb, der alene indebærer en  

 regulering af ejendomsrettens udøvelse, og som ejeren derfor må affinde sig  

 med uden erstatning, kan imidlertid være vanskelig at drage.
Det er i nyere retspraksis og teori almindeligt antaget, at afgørelsen af,  

 om et indgreb er ekspropriativt, må bero på et samlet skøn over  

 indgrebets beskaffenhed, jf.
Alf Ross, a.st., side 666 ff., Henrik Zahle,  

 a.st., side 126 ff., og Erik Riis i UfR 1987 B, side 285 f.
Blandt de  

 momenter, der må tillægges betydning ved udøvelsen af dette skøn, peges  

 navnlig på følgende: Indgrebets formål, i hvilken grad indgrebet er generelt  

 eller konkret (herunder, om det rammer mange eller få rettighedshavere),  

 indgrebets intensitet, om indgrebet angår fremtidig eller aktuel råden, og om  

 indgrebet går ud på at overføre ejendomsret fra rettighedshaveren til en  

 anden eller på tilintetgørelse af rettigheden eller af ejerens råden over  

 denne.
I vurderingen kan endvidere indgå lovgivningspraksis på området.
I vurderingen må også indgå, med hvilken intensitet den pågældende  

 rettighed er beskyttet.
Det er i retspraksis antaget, at der ikke  

 (nødvendigvis) foreligger et ekspropriativt indgreb i tilfælde, hvor en  

 hidtil lovlig erhvervsaktivitet er blevet helt forbudt, eller hvor en  

 regulering af et erhvervsforhold indebærer, at en næringsdrivende må ophøre  

 med sin virksomhed, jf.
UfR 1918, side 953 H og UfR 1962 side 276 H.
 Såfremt formålet med at forbyde en bestemt form for virksomhed er at  

 opbygge et statsligt monopol, og såfremt kun få virksomheder vil blive ramt  

 af forbudet, vil der dog kunne foreligge ekspropriation, jf. den ovenfor  

 gengivne afgørelse i UfR 1980, side 955 Ø.
4. Justitsministeriets overvejelser om, hvorvidt et forbud mod  

 udlejning uden fører af busser indrettet til over 17 personer vil være  

 ekspropriativt 4.1. Det påtænkte forbud skal efter det oplyste alene angå  

 udlejning af busser indrettet til over 17 personer uden fører.
 Et sådant forbud vil indebære, at den udlejningsvirksomhed, der blev  

 adgang til at drive med virkning fra den 1. juli 1992, for større bussers  

 vedkommende må ophøre igen.
 Retten til at drive erhverv med udlejning af busser må for eksisterende  

 udlejningsvirksomheders vedkommende anses for en rettighed, der er beskyttet  

 af grundlovens § 73. Det påtænkte forbud retter sig således mod  

 »ejendom«, der er beskyttet af grundlovens § 73.
 4.2. Kerneområdet for ekspropriative indgreb er tilfælde, hvor en  

 ejer tilpligtes at afstå (overføre) ejendom til det offentlige, således at  

 ejendomsretten overgår fra den hidtidige ejer til det offentlige, uden at  

 transaktionen har karakter af frivilligt salg.
Området for ekspropriation er dog ikke begrænset hertil.
Der kan efter  

 omstændighederne også foreligge tvungen afståelse, selv om der ikke  

 foreligger en ejendomsovergang, jf.
Henrik Zahle, a.st., side 133 f.
Dette  

 kan f.eks. tænkes i tilfælde, hvor rettighedshaveren pålægges sådanne  

 begrænsninger i adgangen til at råde retligt eller faktisk over sin ejendom,  

 at det reelt må sidestilles med en afgivelse af rådigheden til det offentlige  

 med økonomisk tab til følge.
 Som ovenfor nævnt er det imidlertid ikke ethvert indgreb i en rettighed,  

 der er beskyttet af grundlovens § 73, som indebærer ekspropriation.
Som udgangspunkt vil en generel regulering af en virksomhed, der er  

 undergivet fri næring, ikke indebærer ekspropriation.
Fastsættelse af  

 generelle betingelser for udøvelse af udlejningsvirksomhed med busser kan  

 således ikke i almindelighed antages at indebære et ekspropriativt indgreb.  

 Dette gælder, selv om reguleringen også omfatter et forbud mod nærmere  

 bestemte aktiviteter, i hvert fald i tilfælde, hvor reguleringen er båret af  

 saglige, almene hensyn, og hvor ordningen ikke har til formål at etablere et  

 statsligt monopol, jf. den ovenfor omtalte dom i UfR 1980, side 955.
Som nævnt ovenfor under pkt. 1 foreligger der ikke for Justitsministeriet  

 oplysninger om, hvilken virkning det påtænkte forbud konkret vil få for de  

 eksisterende udlejningsvirksomheder.
Er der virksomheder, som har investeret  

 i tillid til den frihed til udlejning, der blev etableret den 1. juli 1992,  

 og som vil blive påført et økonomisk tab i anledning af forbudet, kan det  

 ikke udelukkes, at indgrebet vil virke så intensivt, at der kan rejses  

 spørgsmål om ekspropriation.
Dette gælder navnlig, hvis det lægges til grund,  

 at forbudet overvejende er begrundet i hensynet til turistvognmændenes  

 erhvervsøkonomiske interesser og ikke trafiksikkerhedsmæssige hensyn.
 4.3. Sammenfattende finder Justitsministeriet, at mest taler for,  

 at et forbud, der forbyder udlejning af busser indrettet til over 17 personer  

 uden fører, ikke i almindelighed vil være ekspropriativt.
 På det foreliggende grundlag vil det imidlertid ikke kunne udelukkes, at  

 forbudet vil kunne ramme nogle eksisterende udlejningsvirksomheder så  

 intensivt, at der vil kune rejses spørgsmål om ekspropriation, medmindre der  

 fastsættes en særlig overgangsordning f.eks. således, at eksisterende  

 virksomheder kan fortsætte udlejning i en passende periode i forhold til de  

 foretagne investeringer.
