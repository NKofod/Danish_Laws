INDHOLDSFORTEGNELSE 1. Indledning 1.1. Valgdag og stemmeoptællingsdag 1.2. Lov- og regelgrundlaget for Europa-Parlamentsvalget 2. Oversigt over opgavefordelingen ved  

 Europa-Parlamentsvalg 2.1. Kommunalbestyrelsens opgaver 2.2. Valgbestyrelsens opgaver 3. Oversigt over tidsfristerne ved  

 Europa-Parlamentsvalget den 9.
juni 1994 4. Valgret, valglister og valgkort 4.1. Valgret 4.2. Generelt om valglister 4.3. Maskinel udarbejdelse af valglisterne 4.4. Manuel berigtigelse af valglisten som følge af mangler vedrørende  

 indberetning til CPR 4.5. Manuel optagelse på valglisten i øvrigt 4.6. Manuel slettelse af valglisten i øvrigt 4.7. Særligt om flytning mellem kommuner senere end den 22. maj 1994 4.8. Særligt om tilflytning fra udlandet m.v. senere end den 22. maj 1994 4.9. Særligt om manuel sletning af valglisten af danskere optaget på  

 valglisten i et andet EU-land 4.10. Udsendelse af valgkort 4.11. Indsigelser vedrørende valgkort og valglister 5. Valg m.v. af valgbestyrelser, valgstyrere og  

 tilforordnede vælgere 5.1. Valgbestyrelser 5.2. Valgstyrere 5.3. Tilforordnede vælgere 5.4. Diæter 6. Stemmesedler og opslag 7. Afstemning på valgdagen 7.1. Kommunalbestyrelsens forberedelse af afstemningen 7.2. Den almindelige fremgangsmåde ved stemmeafgivningen 7.3. Reglerne om hjælp til stemmeafgivningen 7.4. Opretholdelse af ro og orden i stemmelokalerne 7.5. Valgagitation ikke tilladt i stemmelokalerne 7.6. Indsamlinger på afstemningsstederne 7.7. Andre afstemninger samtidig med valget 8. Brevstemmeafgivning 8.1. De generelle regler om brevstemmeafgivning her i landet 8.2. Særligt om brevstemmeafgivning på folkeregistrene 8.3. Særligt om brevstemmeafgivning på sygehuse og i kriminalforsorgens  

 anstalter og arresthusene 8.4. Særligt om brevstemmeafgivning på plejehjem m.v. og i vælgerens hjem 8.5. Særligt om brevstemmeafgivning på mindre øer, herunder Christiansø Side 8.6. Brevstemmeafgivning på Færøerne, i Grønland, i udlandet, på danske  

 skibe i udenrigsfart og på danske havanlæg 8.7. Modtagelse og kontrol af brevstemmer 9. Opgørelse af afstemningen i opstillingskredsen 9.1. Kommunalbestyrelsens og valgbestyrelsens forberedelse af  

 stemmeoptællingen 9.2. Aktiviteter på afstemningsstedet efter afslutning af afstemningen 9.3. Afstemningsbogen 9.4. Stemmeoptælling i opstillingskredsen mandag den 13. juni 1994.  

 Indberetning til Indenrigsministeriet 9.5. Bedømmelse af stemmesedler 9.6. Valgbogen 9.7. Indsendelse af valgbogskopi til Indenrigsministeriet 10. Opbevaring og kassation af valgmateriale.  

 Afholdelse af udgifterne ved valget 11. Formularer m.v. til brug ved valget Bilag (* 4) Bilag 1. Oversigt over ændringer af reglerne om Europa-Parlamentsvalg Bilag 2. Oversigt over bekendtgørelser og cirkulærer vedrørende  

 Europa-Parlamentsvalg udstedt i henhold til Europa-Parlamentsvalgloven eller  

 folketingsvalgloven Bilag 3. Bekendtgørelse om stemmesedler til brug ved Europa-Parlamentsvalg  

 (* 1) Bilag 4. Cirkulære om brevstemmeprotokollers indhold og udformning (* 2) Bilag 5. Bekendtgørelse om bedømmelse af stemmesedler afgivet til  

 Europa-Parlamentsvalg (* 3) 1. Indledning 1.1. Valgdag og stemmeoptællingsdag Torsdag den 9. juni 1994 skal der afholdes valg af danske repræsentanter  

 til Europa-Parlamentet, jf.
Indenrigsministeriets bekendtgørelse nr. 739 af  

 13. september 1993 om fastsættelse af dagen for afholdelse af valg af danske  

 repræsentanter til Europa-Parlamentet.
 Der afholdes ikke Europa-Parlamentsvalg på Færøerne og i Grønland.
 Stemmeoptællingen skal finde sted mandag den 13. juni 1994 , jf.  

 Indenrigsministeriets brev af 6. oktober 1993 til alle kommunalbestyrelser,  

 jf. cirkulæreskrivelse nr. 73 af 21. april 1994 om stemmeoptælling ved  

 Europa-Parlamentsvalget den 9. juni 1994.
1.2. Lov- og regelgrundlaget for Europa- Parlamentsvalget Valget afholdes efter lov nr. 746 af 7. december 1988 om valg af danske  

 repræsentanter til Europa-Parlamentet, som ændret ved lov nr. 1086 af 22.  

 december 1993, jf. lovbekendtgørelse nr. 157 af 4. marts 1994 af lov om valg  

 af danske repræsentanter til Europa-Parlamentet.
Ved ændringsloven er herboende statsborgere fra de øvrige medlemsstater i  

 Den Europæiske Union (EU-borgere) blevet tillagt valgret og valgbarhed til  

 Europa-Parlamentet på samme betingelser som danske statsborgere.
De nærmere  

 regler om optagelse af EU-borgere på valglisten er fastsat i  

 Indenrigsministeriets bekendtgørelse nr. 80 af 31. januar 1994, jf.  

 Indenrigsministeriets vejledning nr. 49 af 4. marts 1994 til alle  

 kommunalbestyrelser.
Ved ændringsloven er herudover gennemført forskellige ændringer af  

 teknisk/redaktionel karakter, hovedsageligt med det formål at præcisere  

 indholdet af hidtil gældende regler, jf. oversigten i bilag 1 over de  

 gennemførte lovændringer.
Det er alene reglerne om tillæggelse af valgret til  

 herboende EU-borgere, der har betydning for kommunalbestyrelsens  

 opgavevaretagelse i forbindelse med Europa-Parlamentsvalg.
Valgbestyrelsens  

 opgaver er ikke berørt af ændringsloven.
 Som bilag 2 er optaget en oversigt over de bekendtgørelser og  

 cirkulærer, der er udstedt i henhold til Europa-Parlamentsvalgloven og  

 folketingsvalgloven, og som finder anvendelse ved Europa-Parlamentsvalget den  

 9. juni 1994.
 I denne vejledning redegøres for de opgaver, der påhviler henholdsvis  

 kommunalbestyrelser og valgbestyrelser i forbindelse med forberedelse,  

 afholdelse og opgørelse af Europa-Parlamentsvalget den 9. juni 1994.
2. Oversigt over opgavefordelingen ved  

 Europa-Parlamentsvalg Dette afsnit indeholder en oversigt over de opgaver, der påhviler  

 henholdsvis kommunalbestyrelserne og valgbestyrelserne.
Det nærmere indhold  

 af de enkelte opgaver er beskrevet i de følgende afsnit i vejledningen.
2.1. Kommunalbestyrelsens opgaver Ved Europa-Parlamentsvalg varetager kommunalbestyrelsen følgende opgaver:
 - Træffer afgørelse om optagelse af herboende EU-borgere på valglisten  

 samt udarbejder valglister og udsender valgkort, jf. afsnit 4.
 - Vælger medlemmer til opstillingskredsens valgbestyrelse, jf. afsnit 5.
 - Vælger valgstyrere til at forestå afstemningen og den efterfølgende  

 opgørelse af stemmeseddelregnskab m.v. på de enkelte afstemningssteder, jf.  

 afsnit 5.
 - Vælger tilforordnede vælgere, dels til at bistå valgstyrerne på  

 valgdagen samt medvirke ved stemmeoptællingen, dels til at fungere som  

 stemmemodtagere ved brevstemmeafgivningen på plejehjem m.v. og i vælgerens  

 hjem, jf. afsnit 5.
 - Tilrettelægger brevstemmeafgivningen på folkeregistrene, på plejehjem  

 m.v. og i vælgerens hjem samt udpeger stemmemodtagere på mindre øer, jf.  

 afsnit 8.
 - Forbereder afstemningen på valgdagen (bortset fra tilvejebringelse af  

 stemmesedler og opslag), jf. afsnit 7.
 - Opbevarer stemmematerialet fra afslutningen af afstemningen på valgdagen  

 og indtil stemmeoptællingen mandag den 13. juni 1994, jf. afsnit 9.
2.2. Valgbestyrelsens opgaver Ved Europa-Parlamentsvalg varetager valgbestyrelsen følgende opgaver:
 - Tilvejebringer stemmesedler og opslag og forestår udbringningen heraf  

 til kommunalbestyrelsen i de enkelte kommuner i opstillingskredsen, jf.  

 afsnit 6.
 - Foretager stemmeoptælling mandag den 13. juni 1994 samt udarbejder  

 valgbog, hvoraf kopi indsendes til Indenrigsministeriet, jf. afsnit 9.
 - Opbevarer valgmaterialet henholdsvis tilintetgør nærmere angivne dele af  

 dette, når Folketinget har afgjort eventuelle klager over valget, jf. afsnit  

 10.
3. Oversigt over tidsfristerne ved  

 Europa-Parlamentsvalget den 9. juni 1994 Forberedelse, gennemførelse og opgørelse af Europa-Parlamentsvalget skal  

 afvikles inden for de tidsfrister, der er fastsat i  

 Europa-Parlamentsvalgloven, jf. folketingsvalgloven, eller i henhold til  

 disse love.
I det følgende gives en oversigt over disse tidsfrister.
13. september 1993 Datoen for underskrivelse af Indenrigsministeriets bekendtgørelse nr. 739  

 om fastsættelse af dagen for afholdelse af valg af danske repræsentanter til  

 Europa-Parlamentet.
6 måneder før valgdagen - torsdag den 9. december 1993 Danskere med fast bopæl i en af de øvrige medlemsstater i EU kan fra dette  

 tidspunkt anmode om optagelse på den særlige supplementsliste til valglisten  

 i Københavns Kommune.
3 måneder før valgdagen - onsdag den 9. marts 1994 Torsdag den 10. marts 1994 Til EU-borgere, der fra og med torsdag den 10. marts 1994, dog senest  

 torsdag den 28. april 1994, flytter til Danmark eller i nævnte periode  

 anmelder flytningen til folkeregistret, og som vil være fyldt 18 år senest på  

 valgdagen, udleverer eller tilsender folkeregistret et eksemplar af  

 underretningsbrev og ansøgningsskema.
Personer, der i den nævnte periode  

 opnår statsborgerskab i en af de øvrige medlemsstater i EU, og som vil være  

 fyldt 18 år senest på valgdagen, skal ligeledes have udleveret eller tilsendt  

 et eksemplar af underretningsbrev og ansøgningsskema.
8 uger før valgdagen - torsdag den 14. april 1994 - kl. 12. Sidste frist for anmeldelse af nye partier til deltagelse i  

 Europa-Parlamentsvalget den 9. juni 1994.
6 uger før valgdagen - torsdag den 28. april 1994 5 uger før valgdagen - torsdag den 5. maj 1994 Sidste frist for at indgive ansøgning om optagelse på valglisten af  

 EU-borgere, der senere end torsdag den 21. april 1994, dog senest torsdag den  

 28. april 1994, er flyttet til Danmark, eller som i dette tidsrum har anmeldt  

 flytningen til folkeregistret, eller som i dette tidsrum har opnået  

 statsborgerskab i en af de øvrige medlemsstater i EU.
4 uger før valgdagen - torsdag den 12. maj 1994 Valgstyrere og tilforordnede vælgere skal vælges i passende tid forud for  

 valgdagen.
 Kommunalbestyrelsen indrykker - på et passende tidspunkt i forhold til  

 påbegyndelsen af brevstemmeafgivning i Danmark - annoncer i de stedlige  

 dagblade eller lokalaviser om brevstemmeafgivning.
3 uger før valgdagen - torsdag den 19. maj 1994 Brevstemmeafgivning i Danmark, herunder på danske havanlæg på dansk  

 område, kan begynde.
På folkeregistrene skal der kunne afgives brevstemme fra  

 denne dag.
20 dage før valgdagen - fredag den 20. maj 1994 18 dage før valgdagen - søndag den 22. maj 1994 Skæringsdato for optagelse af tilflyttere på valglisten.
Personer, der har  

 valgret uanset midlertidigt ophold i udlandet, kan kun optages på valglisten,  

 såfremt beslutning herom er truffet senest denne dag.
15 dage før valgdagen - onsdag den 25. maj 1994 Sidste frist for kommunalbestyrelsens indberetning af ændringer vedrørende  

 afstemningsområder og -steder til vedkommende edb-central.
12 dage før valgdagen - lørdag den 28. maj 1994 - kl. 18. Sidste frist for indgivelse af anmodning til folkeregistret om  

 brevstemmeafgivning i hjemmet.
10 dage før valgdagen - mandag den 30. maj 1994 Indenrigsministeriet bekendtgør senest denne dag i landets dagblade, at  

 der vil blive udsendt valgkort.
8 dage før valgdagen - onsdag den 1. juni 1994 Maskinelt udskrevne valglister og valgkort skal være kommunalbestyrelsen i  

 hænde.
7 dage før valgdagen - torsdag den 2. juni 1994 Maskinelt udskrevne valgkort skal være afleveret til postbesørgelse, enten  

 af kommunalbestyrelsen eller vedkommende edb-central.
5 dage før valgdagen - lørdag den 4. juni 1994 Maskinelt udskrevne valgkort skal være vælgerne i hænde.
Næstsidste søgnedag før valgdagen - tirsdag den 7. juni 1994 Sidste dag for brevstemmeafgivning i Danmark, herunder på havanlæg på  

 dansk område.
Dagen før valgdagen - onsdag den 8. juni 1994 Valgstyrernes undersøgelse af, om brevstemmer kan komme i betragtning, kan  

 begynde.
 Valgbestyrelsen skal aflevere stemmesedler og opslag til  

 kommunalbestyrelserne i god tid inden afstemningens begyndelse.
Valgdagen - torsdag den 9. juni 1994 Afstemning kl. 9-20. Når afstemningen er afsluttet, opgør valgstyrerne  

 stemmeseddelregnskabet m.v.
Kommunalbestyrelsen sørger for, at  

 stemmematerialet bringes til opbevaring.
Mandag den 13. juni 1994 - kl. 08. Stemmeoptællingen påbegyndes.
Foregår på eet sted for hele  

 opstillingskredsen under eet.
Stemmeoptælling, herunder fintælling,  

 afsluttes.
Resultater indberettes telefonisk eller pr. telefax til  

 Indenrigsministeriet.
Fotokopi af valgbog afsendes til Indenrigsministeriet.
Ugedagen efter valgdagen - torsdag den 16. juni 1994 Sidste frist for indsendelse af klager over valget til Folketinget.
Når  

 Folketinget har godkendt valget, tilintetgøres stemmesedler, valglister og  

 valgkort samt brevstemmemateriale.
4. Valgret, valglister og valgkort 4.1. Valgret Europa-Parlamentsvalgloven indeholder i § 3 sålydende bestemmelse om  

 valgret til Europa-Parlamentet:
» § 3.  Valgret til Europa-Parlamentet har  

 enhver, der på valgdagen Stk. 2 .  Personer, der har fast bopæl på Færøerne eller  

 i Grønland, har ikke valgret til Europa-Parlamentet.« Ad § 3, stk. 1, nr. 1. (Folketingsvælgere) Valgret til Folketinget tilkommer ifølge folketingsvalglovens § 1, jf. §  

 2, enhver, der - har dansk indfødsret, - er fyldt 18 år og - har fast bopæl i riget, medmindre vedkommende er umyndiggjort.
 Ved umyndiggjorte forstås såvel personer, der alene er umyndiggjort i  

 formueretlig henseende, som personer, der tillige er personlig umyndiggjort.  

 Derimod fortabes valgretten ikke for personer, der sættes under lavværgemål.
 Personer, der er ansat i den danske stat og beordret til tjeneste uden for  

 riget, og ægtefæller, der samlever med disse personer, anses for at have fast  

 bopæl i riget, jf. folketingsvalglovens § 2, stk. 1.
 Personer, der midlertidigt har taget ophold i udlandet, og som er omfattet  

 af en af de persongrupper, der er opregnet i folketingsvalglovens § 2, stk.  

 2, anses ligeledes for at have fast bopæl i riget i valgretsmæssig henseende.  

 Tilsvarende gælder ægtefæller, der samlever med disse personer.
Ad § 3, stk. 1, nr. 2. (Danskere, bosat i et andet EU-land) Vedrørende valgretsalder (18 år) og umyndiggjorte henvises til  

 bemærkningerne ovenfor om folketingsvælgere.
Ad § 3, stk. 1, nr. 3. (Herboende EU-borgere) Vedrørende valgretsalder (18 år) og umyndiggjorte henvises til  

 bemærkningerne ovenfor om folketingsvælgere.
4.2. Generelt om valglister Ingen kan udøve valgret, dvs. have ret til at afgive stemme, uden at være  

 optaget på valglisten, jf.
Europa-Parlamentsvalglovens § 4.
Kommunalbestyrelsen skal udarbejde en valgliste over vælgerne i kommunen.  

 Valglisten skal udarbejdes for hvert afstemningsområde i kommunen.
Om  

 indberetning vedrørende afstemningsområder m.v. se afsnit 4.10. nedenfor.
 Vælgere, der har valgret til Folketinget, og som er tilmeldt et  

 folkeregister her i landet, optages automatisk på valglisten til  

 Europa-Parlamentsvalg.
Alle andre vælgere optages kun på valglisten, såfremt de har fremsat  

 anmodning herom.
De nærmere regler herom er fastsat i nedennævnte  

 bekendtgørelser/cirkulærer udsendt af Indenrigsministeriet, hvortil der  

 henvises.
 Bekendtgørelse nr. 332 af 23. juni 1988 om optagelse på  

 folketingsvalglisten af personer, der har valgret uanset ophold i udlandet.  

 Cirkulære nr. 75 af 23. juni 1988 om behandling m.v. af ansøgninger om  

 optagelse på folketingsvalglisten af personer, der har valgret uanset ophold  

 i udlandet.
 Disse regler administreres dels af kommunalbestyrelserne, dels af  

 Valgretsnævnet.
 Bekendtgørelse nr. 569 af 13. november 1978 om optagelse på valglisten til  

 Europa-Parlamentsvalget af personer, der har fast bopæl i et af de øvrige  

 medlemslande i De europæiske Fællesskaber, som ændret senest ved  

 bekendtgørelse nr. 799 af 30. september 1993.
Disse regler administreres dels af danske repræsentationer i de øvrige  

 EU-lande, dels af Københavns Kommune.
De pågældende vælgere optages på en  

 særlig supplementsliste til valglisten i Københavns Kommune.
Bekendtgørelse nr. 80 af 31. januar 1994 om optagelse på valglisten til  

 Europa-Parlamentsvalg af personer, der er statsborgere i en af de øvrige  

 medlemsstater i Den Europæiske Union.
Vejledning nr. 49 af 4. marts 1994 om  

 behandling af ansøgninger om optagelse af herboende EU-borgere på valglisten  

 til Europa-Parlamentsvalg m.v.
 Disse regler administreres af kommunalbestyrelserne.
For alle de tre grupper af vælgere, der optages på valglisten efter  

 anmodning, gælder, at afgørelser om optagelse på valglisten skal indberettes  

 til CPR-registret, jf. de nævnte bekendtgørelser m.v.
Vælgere, der optages på  

 valglisten efter anmodning, vil derfor ligesom de vælgere, der automatisk  

 optages på valglisten, være opført på de maskinelt udskrevne valglister, jf.  

 nedenfor.
Den særlige supplementsliste til valglisten i Københavns Kommune  

 vil dog delvis blive ført som en manuel liste.
Via CPR-registret kontrollerer Københavns Kommune, hvorvidt en vælger, der  

 er optaget på supplementslisten, tillige - i medfør af folketingsvalglovens §  

 2, jf. § 16 - er optaget på valglisten i den kommune, hvor vælgeren sidst har  

 været tilmeldt folkeregistret.
Hvis det viser sig at være tilfældet, bliver  

 vælgeren slettet af supplementslisten til valglisten i Københavns Kommune og  

 forbliver stående på valglisten i den kommune, hvor den pågældende sidst har  

 været tilmeldt folkeregistret.
4.3. Maskinel udarbejdelse af valglisterne Valglisterne udarbejdes på grundlag af oplysningerne i Det Centrale  

 Personregister (CPR) med de ændringer, som kommunens folkeregister har  

 modtaget til og med 18.-dagen før valgdagen, dvs. søndag den 22. maj 1994.
 Da der ikke foretages indberetning af CPR-ændringer lørdage og søndage,  

 vil den faktiske skæringsdag for optagelse på den maskinelt  

 udskrevne valgliste blive fredag den 20. maj 1994. Dette indebærer, at der i  

 videre omfang end ellers skal foretages manuel berigtigelse af den maskinelt  

 udskrevne valgliste, dvs. foretages manuel optagelse på henholdsvis manuel  

 slettelse af valglisten, jf. nedenfor i afsnit 4.5. og 4.6.
Med henblik på den maskinelt udarbejdede valgliste skal  

 kommunalbestyrelsen (folkeregistret) foretage indberetning til CPR om Indberetningerne skal foretages senest fredag den 20. maj 1994, dvs. for  

 meddelelser modtaget denne dag henholdsvis afgørelser truffet denne dag,  

 eller anmodninger om slettelse modtaget denne dag, på samme dag som  

 modtagelsen af meddelelsen henholdsvis for afgørelsen eller modtagelse af  

 anmodningen.
Det forudsættes dog, at meddelelsers rigtighed kontrolleres på  

 sædvanlig måde.
Endvidere forudsættes, at de almindelige betingelser for  

 indberetning til CPR i øvrigt er opfyldt.
Herved tænkes på indberetninger  

 vedrørende tilflytning fra eller fraflytning til Færøerne eller et af de  

 øvrige nordiske lande, jf. nærmere nedenfor i afsnit 4.5. og 4.6.
 Ifølge den tidsplan, der gælder for udtræk fra CPR-registret til brug for  

 fremstilling af valglister og valgkort, udsendelse af materiale til  

 kommunerne m.v., skal den maskinelt udskrevne valgliste være  

 kommunalbestyrelsen i hænde senest 8.-dagen før valgdagen, dvs. senest onsdag  

 den 1. juni 1994.
 Opmærksomheden henledes på, at valglisten ikke må udleveres til politiske  

 partier m.v.
4.4. Manuel berigtigelse af valglisten som følge af mangler vedrørende  

 indberetning til CPR Konstateres det, at en indberetning til CPR, der burde være foretaget  

 senest fredag den 20. maj 1994, jf. ovenfor i afsnit 4.3., ikke er foretaget,  

 skal de pågældende vælgere manuelt optages på eller slettes af valglisten.  

 Ved flytning mellem 2 kommuner må tilflytningskommunen rette henvendelse til  

 fraflytningskommunen herom, således at den pågældende kan slettes af  

 valglisten i fraflytningskommunen.
4.5. Manuel optagelse på valglisten i øvrigt Manuel optagelse af visse vælgere, der er flyttet til kommunen før mandag  

 den 23. maj 1994, og som før denne dato har anmeldt flytningen til  

 folkeregistret Som følge af, at den faktiske skæringsdag for optagelse af  

tilflyttende vælgere på den maskinelt udskrevne valgliste er 20.-dagen  

 før valgdagen, dvs. fredag den 20. maj 1994, skal vælgere, herunder  

 EU-borgere, der efter ansøgning er optaget på valglisten (registreret i CPR  

 med JA i folkeregisternotater 1), som optages manuelt på valglisten.
De anmeldelser, der er nævnt under 2), kan være indgivet ved nedlæggelse  

 af anmeldelserne i kommunens brevkasse eller - om lørdagen - være fremkommet  

 pr. post eller ved personlig henvendelse i kommunens folkeregister.
Kommunen  

 bør afhente post på posthuset lørdag den 21. maj 1994.
 Vælgere, hvis anmeldelse om flytning til kommunen først fremkommer mandag  

 den 23. maj 1994 eller senere, skal ikke optages på valglisten, jf. nærmere  

 nedenfor i afsnit 4.7. og 4.8.
 I forbindelse med den manuelle optagelse på valglisten må det ved  

 henvendelse til fraflytningskommunen sikres, at den tilflyttende vælger  

 slettes af valglisten der.
 Ved flytninger inden for kommunen senere end den 20. maj 1994 forbliver  

 vælgeren optaget på valglisten under den hidtidige bopæl.
Manuel optagelse på valglisten af visse vælgere, der tilflytter fra  

 Færøerne eller et af de øvrige nordiske lande Vælgere, der er flyttet til kommunen fra Færøerne eller et af de øvrige  

 nordiske lande senest søndag den 22. maj 1994, og som senest denne dag har  

 anmeldt flytningen til kommunens folkeregister, men for hvem der ikke  

 foreligger internordiske flyttepapirer, skal optages manuelt på valglisten.  

 Forinden optagelsen på valglisten kan de pågældende om fornødent afkræves  

 dokumentation for, at de har dansk indfødsret og opfylder aldersbetingelsen  

 for valgret.
Manuel optagelse på valglisten af visse vælgere, der er omfattet af  

 folketingsvalglovens § 2 Vælgere, der er omfattet af folketingsvalglovens § 2, og som ikke er  

 optaget på den maskinelt udskrevne valgliste, skal optages manuelt på  

 valglisten, såfremt Ansøgninger om optagelse på valglisten af vælgere, der er omfattet af  

 folketingsvalglovens § 2, herunder ansøgninger om fornyet optagelse, som  

 kommunalbestyrelsen modtager senest fredag den 20. maj 1994 med morgenposten,  

 bør behandles straks efter modtagelsen, eventuelt straks videresendes til  

 Valgretsnævnet.
Videresendelsen kan om fornødent ske pr. telefax (33 92 36  

 25). Såfremt der er tale om en ansøgning om fornyet optagelse på  

 valglisten indgivet inden 2-årsfristens udløb, kan behandlingen af en  

 ansøgning dog sættes i bero til efter valget, jf. nedenfor under 1) og 2).
 Vælgere, der senest søndag den 22. maj 1994 har indgivet anmodning om  

 optagelse på folketingsvalglisten, og hvorom enten kommunalbestyrelsen eller  

 Valgretsnævnet senest denne dag har truffet beslutning om optagelse, skal  

 optages manuelt på valglisten, uanset om fraflytningsdatoen til udlandet  

 ligger senere end søndag den 22. maj 1994.
 Vælgere, der senere end søndag den 22. maj 1994 indgiver anmodning om  

 optagelse på folketingsvalglisten, kan ikke optages, uanset om anmodningen  

 indgives i forbindelse med anmeldelse af flytning til udlandet.
 Såfremt en vælger, der er omfattet af folketingsvalglovens § 2, stk. 2, og  

 hvorom der tidligere er truffet beslutning om optagelse på  

 folketingsvalglisten, har indgivet ansøgning om fornyet optagelse på  

 valglisten inden 2-års fristens udløb, gælder følgende:
 Det bemærkes, at afslag på anmodninger om optagelse på valglisten,  

 herunder om fornyet optagelse, alene kan gives af Valgretsnævnet  

 (medmindre afslaget er begrundet i, at den pågældende ikke opfylder de  

 almindelige valgretsbetingelser, bortset fra bopælsbetingelsen).
Manuel optagelse på valglisten af vælgere, der erhverver dansk  

 indfødsret, eller hvis umyndiggørelse ophæves senere end fredag den 20.maj  

 1994 Personer, der erhverver dansk indfødsret senere end fredag den 20. maj  

 1994, og som ikke er optaget på den maskinelt udskrevne valgliste i kraft af  

 reglerne om herboende EU-borgeres valgret, skal optages manuelt på  

 valglisten, såfremt de opfylder de øvrige betingelser for optagelse på  

 valglisten.
 Personer med dansk indfødsret, der har været umyndiggjort, men hvis  

 umyndiggørelse ophæves senere end fredag den 20. maj 1994, skal optages  

 manuelt på valglisten, såfremt de i øvrigt opfylder betingelserne herfor.
 Disse berigtigelser (optagelser) af valglisten skal foretages til og med  

 valgdagen.
4.6. Manuel slettelse af valglisten i øvrigt Ved modtagelse af henvendelse fra tilflytningskommunen om manuel optagelse  

 af tilflyttende vælgere på valglisten, jf. ovenfor i afsnit 4.4. og 4.5.,  

 skal fraflytningskommunen manuelt slette de pågældende vælgere af valglisten.
 Ved meddelelser om flytning til udlandet eller Færøerne eller Grønland,  

 dødsfald, umyndiggørelse, fortabelse af dansk indfødsret eller om fortabelse  

 af EU-statsborgerskab, som modtages i kommunens folkeregister senere end  

 fredag den 20. maj 1994, skal den pågældende vælger, herunder en EU-borger,  

 der er optaget på valglisten efter ansøgning, manuelt slettes af valglisten,  

 jf. dog nedenfor.
 Vælgere, herunder EU-borgere, der efter ansøgning er optaget på  

 valglisten, som fraflytter til Færøerne eller et af de øvrige nordiske lande,  

 skal dog først slettes, når folkeregistret har modtaget underretning om, at  

 den eller de pågældende er optaget i folkeregistret på Færøerne henholdsvis i  

 et af de øvrige nordiske lande.
 Disse berigtigelser (slettelser) af valglisten skal foretages for de  

 anmeldelser/meddelelser, som modtages i kommunens folkeregister til og med  

 dagen inden valgdagen, dvs. onsdag den 8. juni 1994.
4.7. Særligt om flytning mellem kommuner senere end den 22. maj 1994 Vælgere, herunder EU-borgere, der efter ansøgning er optaget på  

 valglisten, hvis flyttedato ligger senere end søndag den 22. maj 1994, eller  

 som anmelder flytning senere end denne dato fra en anden kommune, skal  

 forblive optaget på valglisten under den hidtidige bopæl i den hidtidige  

 bopælskommune.
 Til disse vælgere bør folkeregistret udlevere eller tilsende skriftlig  

 oplysning om, at de kan afgive stemme enten ved fremmøde på valgdagen på det  

 pågældende afstemningssted i den hidtidige bopælskommune eller ved at  

 brevstemme til den hidtidige bopælskommune.
4.8. Særligt om tilflytning fra udlandet m.v. senere end den 22. maj  

 1994 Vælgere, der tilflytter eller anmelder tilflytning til kommunen fra  

 udlandet, Færøerne eller Grønland senere end søndag den 22. maj 1994, kan  

 ikke optages på valglisten.
 Vælgere, der er optaget på valglisten i medfør af folketingsvalglovens §  

 2, jf. § 16, og som tilflytter fra udlandet senere end den 22. maj 1994, skal  

 forblive optaget på valglisten i medfør af folketingsvalglovens § 16.
4.9. Særligt om manuel sletning af valglisten af danskere optaget på  

 valglisten i et andet EU-land Såfremt en person med dansk indfødsret, der er optaget på valglisten i en  

 af de øvrige medlemsstater i EU, manuelt skal slettes af valglisten,  

 vil kommunalbestyrelsen (folkeregistret) modtage underretning herom fra  

 Indenrigsministeriet, jf. § 2, stk. 4, i Indenrigsministeriets bekendtgørelse  

 nr. 79 af 31. januar 1994.
4.10. Udsendelse af valgkort Så snart valglisten er udarbejdet, udsender kommunalbestyrelsen valgkort  

 til kommunens vælgere.
Til vælgere, der ikke er optaget i kommunens  

 folkeregister (udlandsdanskere m.fl.) skal dog ikke udsendes valgkort.
 Valgkortet skal indeholde oplysning om vælgerens navn og adresse, nummer  

 på valglisten samt om afstemningsstedets beliggenhed og dag og tid for  

 afstemningen.
 Ændringer i afstemningsområder og -steder skal løbende indberettes til de  

 kommunale edb-centraler og skal være vedkommende edb-central i hænde senest  

 15 dage før valgdagen, dvs. senest onsdag den 25. maj 1994. Såfremt de  

 maskinelt udskrevne valgkort som følge af for sen indberetning eller af anden  

 årsag ikke indeholder de nævnte oplysninger, må disse påføres valgkortene  

 manuelt.
 Valgkortene skal være kommunalbestyrelsen i hænde senest 8 dage før  

 valgdagen, dvs. senest onsdag den 1. juni 1994.
 Kommunalbestyrelsen skal senest 7 dage før valgdagen , dvs. senest  

 torsdag den 2. juni 1994, aflevere alle valgkort til postbesørgelse med  

 henblik på, at disse kan være vælgerne i hænde senest 5 dage før valgdagen,  

 dvs. senest lørdag den 4. juni 1994.
 Med henblik på at sikre hurtig udbringning skal man opfordre  

 kommunalbestyrelsen til at orientere postvæsenet om udsendelsen i god tid  

 forinden afleveringen til postbesørgelse.
 Der er intet til hinder for, at kommunalbestyrelsen kan indgå aftale med  

 vedkommende edb-central om, at valgkortene afleveres til postbesørgelse  

 direkte fra edb-centralen.
 Det vil være hensigtsmæssigt, såfremt folkeregistret inden aflevering af  

 valgkortene til postvæsenet har udtaget valgkort vedrørende personer, for  

 hvem der senere end den 20. maj 1994 er modtaget meddelelse om, at de er  

 afgået ved døden eller af andre grunde har mistet deres valgret (fraflytning  

 til udlandet eller Færøerne eller Grønland, umyndiggørelse eller fortabelse  

 af dansk indfødsret eller EU-statsborgerskab).
 Til vælgere, der ikke er omfattet af den maskinelle udskrivning af  

 valglister og valgkort, men som optages manuelt på valglisten af  

 folkeregistret, jf. afsnit 4.4. og 4.5., udsender kommunalbestyrelsen  

 valgkort, såfremt de oplysninger, der giver grundlag for optagelse på  

 valglisten, har foreligget i folkeregistret senest dagen før valgdagen  

 .
4.11. Indsigelser vedrørende valgkort og valglister Senest 10 dage før valgdagen, dvs. senest mandag den 30. maj 1994,  

 bekendtgør Indenrigsministeriet i landets dagblade, at der vil blive udsendt  

 valgkort til vælgerne, og at indsigelser om manglende modtagelse af valgkort  

 eller modtagelse af valgkort med fejlagtigt indhold skal fremsættes over for  

 kommunalbestyrelsen, jf. folketingsvalglovens § 21.
 Kommunalbestyrelsen skal straks behandle de fremsatte indsigelser  

 vedrørende valgkort samt i givet fald berigtige fejlene ved udfærdigelse af  

 nye valgkort og ved rettelser i valglisten, jf. folketingsvalglovens § 22,  

 stk. 1.
Rettelser af valglisten kan foretages til og med valgdagen.
Dette  

 nødvendiggør, at der på folkeregistrene på valgdagen er personale, der kan  

 tage stilling til de indsigelser, der måtte blive fremsat, i hele det  

 tidsrum, hvor der kan afgives stemme (kl. 9-20).
5. Valg m.v. af valgbestyrelser, valgstyrere og  

 tilforordnede vælgere 5.1. Valgbestyrelser For hver opstillingskreds vælges en valgbestyrelse.
I kommuner, der  

 omfatter flere opstillingskredse, vælges een valgbestyrelse, der er fælles  

 for alle opstillingskredse i kommunen.
Medlemmerne af valgbestyrelsen vælges af kommunalbestyrelsen blandt dens  

 medlemmer, i Københavns Kommune tillige blandt magistratens medlemmer.  

 Borgmesteren er født medlem (formand) for valgbestyrelsen.
Med hensyn til de  

 nærmere regler om valg af valgbestyrelsens medlemmer og stedfortrædere for  

 disse samt om formand og valg af næstformand henvises til  

 Europa-Parlamentsvalglovens § 16, stk. 1, jf. folketingsvalglovens §§ 23-26.
Valgbestyrelsen skal ifølge Europa-Parlamentsvalglovens § 16, stk. 1,  

 vælges senest 4 uger før valgdagen.
Der er intet til hinder for, at  

 (medlemmer til) valgbestyrelsen kan være valgt på et tidligere tidspunkt,  

 f.eks. på det konstituerende møde.
 Vedrørende valgbestyrelsens opgaver henvises til  

 Europa-Parlamentsvalglovens § 17 og til oversigten i afsnit 2.2. Vedrørende  

 valgbogen henvises til afsnit 9.6.
5.2. Valgstyrere I passende tid forud for valget vælger kommunalbestyrelsen for hvert  

 afstemningsområde mindst 5 og højst 9 valgstyrere til at forestå afstemningen  

 og den efterfølgende opgørelse af stemmeseddelregnskab m.v.
Valgstyrerne vælges ved forholdstalsvalg under eet.
Valgstyrerne vælges  

 blandt vælgerne i kommunen, herunder kommunalbestyrelsesmedlemmerne.
Blandt valgstyrerne vælger kommunalbestyrelsen en formand for valgstyrerne  

 for hvert afstemningsområde.
Formændene vælges ved forholdstalsvalg under  

 eet.
 Enhver vælger har pligt til at påtage sig hvervet som valgstyrer.
 Reglerne om valg af valgstyrere m.v. findes i Europa-Parlamentsvalglovens  

 § 16, stk. 1, der henviser til reglerne i folketingsvalglovens kapitel 5.
 Vedrørende valgstyrernes opgaver henvises til afsnit 7.2. - 7.5. samt til  

 afsnit 9.2. Vedrørende afstemningsbogen henvises til afsnit 9.3. nedenfor.
 Forholdstalsvalgene foretages efter reglerne i den kommunale styrelseslovs  

 § 24, stk. 3. Det er dog ikke nødvendigt at afholde valg, såfremt der i  

 kommunalbestyrelsen er enighed om, hvem der skal udpeges til valgstyrere  

 henholdsvis formænd for valgstyrerne.
 Spørgsmålet om, hvor de enkelte valgstyrere skal gøre tjeneste, afgøres i  

 mangel af enighed af kommunalbestyrelsen ved almindelig flertalsafgørelse.  

 Det bemærkes, at det i valglovgivningen er forudsat, at der blandt  

 valgstyrerne på de enkelte afstemningssteder er repræsentation for flere  

 grupper i kommunalbestyrelsen.
5.3. Tilforordnede vælgere I passende tid forud for valget vælger kommunalbestyrelsen et antal  

 tilforordnede vælgere til at bistå ved valget.
De tilforordnede vælges blandt  

 de vælgere, herunder kommunalbestyrelsesmedlemmer, der har bopæl i kommunen.
 Reglerne om valg af tilforordnede vælgere findes i  

 Europa-Parlamentsvalglovens § 16, stk. 1, der henviser til  

 folketingsvalglovens kapitel 5.
 Enhver vælger har pligt til at påtage sig hvervet som tilforordnet vælger.
De tilforordnede vælgere vælges ved forholdstalsvalg under eet, medmindre  

 de udpeges i enighed af kommunalbestyrelsen, jf. ovenfor i afsnit 5.2. om  

 valg af valgstyrere ved forholdstalsvalg.
Vedrørende fastlæggelsen af de  

 tilforordnedes tjenestested samt repræsentation for flere grupper i  

 kommunalbestyrelsen på de enkelte afstemningssteder, gælder ligeledes  

 tilsvarende regler som for valgstyrere.
 Indenrigsministeriet henstiller , at kommunalbestyrelsen ved  

 udpegning af tilforordnede vælgere tager særligt hensyn til de mindre partier  

 samt de partier, der ikke er repræsenteret i kommunalbestyrelsen.
 Tilforordnede vælgere har til opgave at bistå valgstyrerne med deres  

 opgaver på valgdagen samt medvirke ved stemmeoptællingen mandag den 13. juni  

 1994, jf. nedenfor i afsnit 9.4.
 Tilforordnede vælgere varetager endvidere hvervet som stemmemodtagere i  

 forbindelse med brevstemmeafgivning på plejehjem og andre institutioner, der  

 drives efter reglerne i bistandsloven, samt i vælgerens hjem, jf.  

 Europa-Parlamentsvalglovens § 26, stk. 1, jf. folketingsvalglovens § 55, stk.  

 2, som ændret ved lov nr. 245 af 19. april 1989.
Ved denne lovændring er det tilsigtet, at eventuel bistand til vælgernes  

 stemmeafgivning på plejehjem m.v. og i vælgerens hjem ligesom ved  

 stemmeafgivning på valgdagen skal ydes af 2 tilforordnede vælgere.
Ved  

 lovændringen er derfor forudsat, at de tilforordnede vælgere, der skal  

 fungere som brevstemmemodtagere, bliver udpeget blandt de tilforordnede  

 vælgere efter samme principper som de tilforordnede vælgere (eventuelt  

 valgstyrere), der udpeges til på valgdagen at yde hjælp til stemmeafgivningen  

 til de vælgere, der har brug herfor og fremsætter anmodning herom.
Det vil ikke være i overensstemmelse med forudsætningerne for  

 lovændringen, såfremt stemmemodtagerne ved brevstemmeafgivning på plejehjem  

 m.v. og i vælgerens hjem udpeges blandt tilforordnede vælgere, der er ansat i  

 kommunens forvaltning, herunder folkeregistret, med henblik på, at  

 brevstemmeafgivningen de nævnte steder som før lovændringen kan gennemføres  

 alene med kommunalt ansat personale som stemmemodtagere.
Pligten til at  

 udbetale og modtage diæter, jf. afsnit 5.4. nedenfor, er i øvrigt uafhængig  

 af, om den pågældende tilforordnede vælger er ansat i kommunens tjeneste  

 eller ej.
 Der er ikke noget krav om, at de tilforordnede vælgere, der fungerer som  

 brevstemmemodtagere, tillige skal medvirke ved afstemningen på valgdagen m.v.
5.4. Diæter Til valgbestyrelsens medlemmer, valgstyrerne og de tilforordnede vælgere  

 ydes diæter for deres virksomhed i forbindelse med valget.
Diæterne ydes efter reglerne i den kommunale styrelseslov.
Dette  

 indebærer, at der ikke ydes diæter til en borgmester eller medlemmerne af  

 magistraten i de kommuner, der har oprettet en magistrat med hjemmel i § 64 i  

 den kommunale styrelseslov og ej heller til kommunalbestyrelsesmedlemmerne i  

 de kommuner, hvor kommunalbestyrelsen har besluttet, at medlemmerne skal  

 vederlægges efter reglerne i § 16 a i den kommunale styrelseslov.
 Diæterne er af samme størrelse som de diæter, der ydes efter den kommunale  

 styrelseslov (for tiden 320 kr. pr. dag, hvis varetagelsen af hvervet varer  

 under 4 timer, 640 kr. pr. dag, hvis hvervet varer mere end 4 timer).
 Ifølge Skatteministeriets bekendtgørelse nr. 795 af 1. oktober 1993, § 21,  

 nr. 4, anses diæter til valgstyrere og tilforordnede vælgere ikke for  

 A-indkomst, hvorfor der ikke skal tilbageholdes kildeskat.
 Reglerne om diæter m.v. findes i Europa-Parlamentsvalglovens § 17, stk. 2,  

 der henviser til reglerne i folketingsvalglovens kapitel 5.
Reglerne i folketingsvalglovens kapitel 5 (§ 31, stk. 3) giver ikke  

 hjemmel til at udbetale erstatning for tabt arbejdsfortjeneste.
I de  

 tilfælde, hvor et kommunalbestyrelsesmedlem i henhold til § 16 a, stk. 3, i  

 den kommunale styrelseslov har ret til erstatning for tabt arbejdsfortjeneste  

 for deltagelse i møder i forbindelse med kommunale hverv, vil  

 kommunalbestyrelsesmedlemmet dog have ret til erstatning for tabt  

 arbejdsfortjeneste for deltagelse i møder som led i hverv som medlem af  

 valgbestyrelsen eller som valgstyrer.
6. Stemmesedler og opslag Kandidatlister og anmeldelser om valgforbund indleveres til  

 Indenrigsministeriet, jf.
Europa-Parlamentsvalglovens § 19, stk. 1, og § 21.  

 Kandidatlister kan tidligst indleveres den 28. april 1994 og skal senest  

 indleveres den 12. maj 1994 kl. 12. Denne frist er også sidste frist for  

 indlevering af anmeldelser om valgforbund.
Indenrigsministeriet bekendtgør i  

 Statstidende, hvilke kandidatlister der er godkendt, hvilke  

 bogstavbetegnelser de har fået tildelt, samt hvilke af kandidatlisterne der  

 har indgået valgforbund.
De tilsvarende oplysninger sendes til  

 valgbestyrelserne tillige med oplysninger om navnene på de opstillede  

 kandidater, jf.
Europa-Parlamentsvalglovens § 24. Fortegnelser over de  

 opstillede kandidater m.v. sendes ligeledes til kommunalbestyrelserne m.fl.  

 til brug ved brevstemmeafgivningen.
Stemmesedler og opslag tilvejebringes ved valgbestyrelsens foranstaltning.  

 Som ved tidligere Europa-Parlamentsvalg, senest valget i 1989, vil  

 Indenrigsministeriet sende et barytaftryk af stemmesedlen til alle  

 valgbestyrelser.
Aftrykket kan direkte danne grundlag for trykningen af  

 stemmesedlerne til Europa-Parlamentsvalget, efter at valgbestyrelsen har  

 påført aftrykket en betegnelse for den pågældende opstillingskreds.  

 Barytaftryk med kandidaternes navne m.v. til brug ved trykning af opslag til  

 stemmelokalerne vil ligeledes blive tilsendt valgbestyrelserne.
Barytaftryk  

 vil blive tilsendt valgbestyrelserne snarest muligt efter, at fristen for at  

 indlevere kandidatlister og anmelde valgforbund er udløbet torsdag den 12.  

 maj 1994 kl. 12.
Reglerne om stemmesedler til brug ved Europa-Parlamentsvalg er fastsat i  

 Indenrigsministeriets bekendtgørelse nr. 299 af 10. maj 1989. Bekendtgørelsen  

 er optaget som bilag 3 til vejledningen.
Med hensyn til  

 stemmesedlernes indhold og udformning kan valgbestyrelsen dog rent praktisk  

 henholde sig til det fra Indenrigsministeriet tilsendte barytaftryk.
 Ifølge bekendtgørelsens § 1 skal stemmesedlerne være af hvidt karton eller  

 svært papir med en gramvægt på mindst 125 g/m2. De skal ved anbragte knæk  

 være til at sammenfolde således, at de kan nedlægges af vælgerne i  

 stemmekassen, uden at nogen kan se, hvorledes der er stemt.
Ved Europa-Parlamentsvalget i 1989 havde stemmesedlen en længde på ca. 65  

 cm.
Det må forventes, at stemmesedlerne til valget den 9. juni 1994 skal være  

 noget længere, da der til dette valg er 10 opstillingsberettigede partier,  

 mens der ved valget i 1989 var 9 opstillingsberettigede partier.
7. Afstemning på valgdagen Ifølge Europa-Parlamentsvalglovens § 25, stk. 1, finder afstemningen på  

 valgdagen sted efter reglerne i kapitel 7 i lov om valg til Folketinget med  

 de afvigelser, der følger af, at der ikke kan opstilles kandidater uden for  

 partierne.
 I hvert afstemningsområde foregår afstemningen på eet afstemningssted.
 Overalt i landet begynder afstemningen kl. 9 og fortsætter til kl. 20 og  

 så længe, der endnu derefter indfinder sig vælgere for at stemme, jf.  

 folketingsvalglovens § 46.
7.1. Kommunalbestyrelsens forberedelse af afstemningen Kommunalbestyrelsen skal sørge for lokaler til afstemningen samt for det  

 fornødne antal stemmerum og stemmekasser.
Stemmerum og stemmekasser skal være  

 indrettet som foreskrevet i folketingsvalglovens § 45, stk. 2. Stemmerum skal  

 være forsynet med det fornødne udstyr til stemmeafgivning (skriveplade,  

 blyant eller andet egnet skriveredskab).
På hvert afstemningssted (i hvert stemmelokale) skal være indrettet et  

 stemmerum, hvor der er plads til, at 3 personer kan opholde sig samtidig.
Det  

 følger af, at det er fastsat i loven, at hjælp til stemmeafgivningen,  

 herunder til afkrydsning af stemmesedlen, som hovedregel skal ydes af 2  

 valgstyrere eller tilforordnede vælgere, jf. nedenfor i afsnit 7.3.
 I stemmelokalerne skal der være opslag, der indeholder oplysning om  

 samtlige godkendte kandidatlister, de tildelte bogstavbetegnelser samt  

 kandidaternes navne i den rækkefølge, de er anført på stemmesedlerne.  

 Opslaget skal endvidere indeholde oplysning om indgåede valgforbund.
 Det vil være hensigtsmæssigt, såfremt der i stemmerummene er ophængt  

 opslag med vejledning om fremgangsmåden ved selve stemmeafgivningen.
 Kommunalbestyrelsen skal sørge for, at der på hvert afstemningssted er  

 truffet de fornødne forberedelser til afstemningen, herunder at valgstyrerne  

 og de tilforordnede vælgere er gjort bekendt med deres opgaver på valgdagen.
En række af den tidligere lovs detaljerede bestemmelser om, hvorledes  

 opgaverne på afstemningsstedet skal varetages, herunder om opbevaring af  

 nøglerne til stemmekasserne, er ikke medtaget i den gældende lov.
Det  

 forudsættes, at de nærmere regler i stedet fastsættes af kommunalbestyrelsen.
Kommunalbestyrelsen bør endvidere tage stilling til, hvorvidt det skal  

 være tilladt at ryge i stemmelokalerne . Indenrigsministeriet skal  

 herved henlede opmærksomheden på, at Sundhedsministeriet i skrivelse af 7.  

 april 1988 har henstillet, at alle kommuner og amtskommuner træffer de  

 nødvendige foranstaltninger til opfyldelse af intentionerne i cirkulære nr.  

 56 af 23. marts 1988 om sikring af røgfri miljøer i statslige lokaler,  

 transportmidler og lignende.
Ifølge cirkulærets § 3 er tobaksrygning ikke  

 tilladt i lokaler, hvortil der er adgang for offentligheden.
7.2. Den almindelige fremgangsmåde ved stemmeafgivningen Den almindelige fremgangsmåde ved stemmeafgivningen kan i overensstemmelse  

 med Europa-Parlamentsvalglovens § 25, stk. 1, jf. folketingsvalglovens §§ 47  

 og 48, beskrives således:
»Valgret udøves ved personligt fremmøde på afstemningsstedet.  

 Vælgeren skal inden stemmeafgivningen aflevere sit valgkort til  

 valglisteføreren.
Har en vælger ikke medbragt valgkort, udskrives et  

 valgkort.
Vælgeren skal i øvrigt på forespørgsel give oplysning om navn,  

 bopæl og fødselsdato.
Hvis der er tvivl om en vælgers identitet, skal denne  

 fastslås, om fornødent ved fremlæggelse af dokumentation herfor.
Derefter, og  

 når valglisteføreren har afmærket vælgerens navn på valglisten, udleveres en  

 stemmeseddel til vælgeren.
Stemmeafgivningen sker i stemmerummet, hvor kun vælgeren må være til  

 stede.
På stemmesedlen sætter vælgeren et kryds ved en listebetegnelse  

 (partinavn) eller et kandidatnavn.
En vælger kan få ombyttet en stemmeseddel, hvis den er fejlagtigt  

 afkrydset eller ved uagtsomhed gjort ubrugelig.
Ombytning kan ikke ske, efter  

 at stemmesedlen er lagt i stemmekassen.
Når stemmeafgivningen er foretaget, sammenfolder vælgeren stemmesedlen,  

 således at ingen kan se, hvordan der er stemt.
Derefter lægger vælgeren  

 stemmesedlen i stemmekassen i overværelse af en tilforordnet vælger.« Opmærksomheden henledes på, at vælgere, der har afgivet en brevstemme, der  

 er taget i betragtning, ikke kan stemme ved afstemningen på valgdagen, jf.  

 folketingsvalglovens § 67.
Vælgere, der er optaget på den særlige supplementsliste til valglisten i  

 Københavns Kommune, jf. ovenfor i afsnit 4.2., kan ikke stemme ved  

 afstemningen på valgdagen, jf.
Indenrigsministeriets bekendtgørelse nr. 594  

 af 13. november 1978 om stemmeafgivning til Europa-Parlamentsvalget for  

 personer, der har fast bopæl i et af de øvrige medlemslande i De europæiske  

 Fællesskaber.
7.3. Reglerne om hjælp til stemmeafgivningen Vælgere, der på grund af manglende førlighed, svagelighed eller lignende  

 ikke kan bevæge sig ind i stemmelokalet eller i øvrigt foretage  

 stemmeafgivningen på den foreskrevne måde, kan forlange fornøden hjælp til  

 stemmeafgivningen.
Der kan i forbindelse hermed ske de fornødne lempelser i  

 den foreskrevne fremgangsmåde, jf. folketingsvalglovens § 49.
Hjælp til stemmeafgivning skal ydes af 2 valgstyrere eller tilforordnede  

 vælgere.
Blinde eller svagsynede vælgere kan dog i stedet for forlange hjælp  

 af en person, der er udpeget af vælgeren selv.
 Hjælp til afkrydsning af stemmesedlen kan kun ydes, såfremt vælgeren  

 umiddelbart over for dem, der yder hjælp, utvetydigt kan tilkendegive, på  

 hvilken kandidatliste (parti) eller hvilken kandidat vælgeren ønsker at  

 stemme.
 En af vælgeren medbragt håndskrevet eller maskinskrevet seddel om, hvilken  

 kandidatliste (parti) eller hvilken kandidat vælgeren ønsker at stemme på,  

 kan ikke anses for en umiddelbar tilkendegivelse.
En vælger skal om fornødent have adgang til at afgive stemme umiddelbart  

 uden for stemmelokalet, f.eks. i en bil parkeret ved afstemningsstedet.
To  

 valgstyrere eller tilforordnede vælgere skal i så fald bringe stemmesedlen ud  

 til vælgeren og - efter at vælgeren har stemt og sammenfoldet stemmesedlen -  

 bringe stemmesedlen tilbage til stemmelokalet.
Stemmesedlen bør være nedlagt  

 i en transportabel stemmekasse.
 Det må nøje iagttages, at stemmeafgivningen sker på betryggende måde,  

 således at de pågældende vælgere ikke udsættes for nogen påvirkning med  

 hensyn til, hvordan de skal stemme, og således at ingen får lejlighed til at  

 gøre sig bekendt med, hvordan der er stemt.
 Hvis en vælger, der afgiver stemme umiddelbart uden for stemmelokalet,  

 skal have hjælp til afkrydsning af stemmesedlen, må alene enten de 2  

 valgstyrere eller tilforordnede vælgere, der yder hjælpen, eller , for  

 så vidt angår blinde eller svagsynede vælgere, den af vælgeren selv udpegede  

 hjælper, medvirke ved og gøre sig bekendt med vælgerens stemmeafgivning.
I øvrigt henvises til bestemmelsen i folketingsvalglovens § 51, hvoraf  

 følger, at de, der forestår afstemningen, ikke under afstemningen må give en  

 vælger råd eller opfordring med hensyn til, hvilken kandidatliste (parti)  

 eller hvilken kandidat vælgeren skal stemme på.
De, der medvirker ved  

 afstemningen, har endvidere tavshedspligt med hensyn til, hvad de måtte  

 erfare om en vælgers stemmeafgivning.
7.4. Opretholdelse af ro og orden i stemmelokalerne Ifølge folketingsvalglovens § 50 kan valgstyrerne bestemme, at der i  

 stemmelokalet foruden de personer, der forestår afstemningen, kun må opholde  

 sig vælgere, der skal afgive stemme.
Endvidere kan valgstyrerne begrænse  

 antallet af tilstedeværende vælgere, når ordensmæssige hensyn kræver det.
De  

 tilstedeværende skal rette sig efter valgstyrernes anvisninger.
 Borgmesteren betragtes som hørende til den persongruppe, der forestår  

 afstemningen, og har dermed ret til at opholde sig i stemmelokalerne.
7.5. Valgagitation ikke tilladt i stemmelokalerne og de umiddelbare  

 adgangsveje hertil Valgstyrerne skal påse, at vælgerne ikke udsættes for valgagitation i  

 stemmelokalerne eller andre steder i umiddelbar tilknytning hertil, jf.  

 folketingsvalglovens § 50.
 Der må således ikke uddeles propagandamateriale eller ophænges  

 valgplakater eller på anden måde udøves egentlig valgagitation i de nævnte  

 lokaliteter eller de umiddelbare adgangsveje hertil, f. eks. gange, trapper,  

 skolegårde og lignende.
Det er i loven forudsat, at valgstyrerne alene skrider ind i tilfælde af  

 manifestationer af en vis pågående karakter.
Således vil det forhold, at  

 vælgere, der møder op for at afgive stemme, bærer emblemer, mærkater eller  

 lignende, hvorpå der er trykt opfordring til at stemme på en bestemt  

 kandidatliste (parti) eller en bestemt kandidat, ikke i sig selv i  

 almindelighed give grundlag for indskriden fra valgstyrerne.
Derimod skal de personer, der deltager i afstemningens afvikling, helt  

 undlade at bære de nævnte emblemer, mærkater eller lignende.
Disse personer  

 må heller ikke bære mærkater, emblemer eller lignende, der angiver  

 stillingtagen til aktuelle politiske spørgsmål eller i øvrigt giver udtryk  

 for en bestemt politisk holdning eller lignende.
 Valgstyrerne skal i øvrigt påse, at vælgerne har uforstyrret adgang til og  

 fra stemmelokalerne.
7.6. Indsamlinger på afstemningsstederne Kommunalbestyrelsen afgør, hvorvidt anmodninger om tilladelse til  

 indsamlinger til velgørende formål (Røde Kors, Folkekirkens Nødhjælp m.v.) på  

 valgdagen i forbindelse med de enkelte afstemningssteder skal imødekommes.  

 Kommunalbestyrelsen kan i forbindelse hermed stille betingelser vedrørende  

 indsamlingsbøssernes størrelse og placering m.v.
Indsamlingsbøsserne skal  

 selvsagt placeres uden for stemmelokalerne.
 Det må i øvrigt forudsættes, at eventuelle indsamlinger tilrettelægges  

 således, at de ikke på nogen måde kan forstyrre valghandlingen, herunder  

 besværliggøre adgangen til stemmelokalerne.
7.7. Andre afstemninger samtidig med valget Kommunalbestyrelsen kan beslutte, at der i forbindelse med valget skal  

 afholdes en særlig lokal afstemning.
En forudsætning herfor er, at  

 afstemningen tilrettelægges således, at den foregår lokalemæssigt helt  

 adskilt fra valget, herunder så vidt muligt med særskilte adgangsveje til de  

 pågældende stemmelokaler.
Afstemningen skal herudover tilrettelægges således,  

 at den ikke kan virke forstyrrende på vælgernes adgang til at afgive stemme  

 ved valget eller på gennemførelsen af valget i øvrigt.
8. Brevstemmeafgivning Ved Europa-Parlamentsvalg kan der med enkelte undtagelser brevstemmes  

 efter de samme regler som ved folketingsvalg, jf.
Europa-Parlamentsvalglovens  

 § 26, stk. 1. Undtagelserne omtales de relevante steder i de følgende afsnit.  

 Det skal dog allerede her nævnes, at vælgere, der er optaget på den særlige  

 supplementsliste til valglisten i Københavns Kommune kun kan afgive  

 brevstemme på en dansk repræsentation i et af de øvrige EU-lande.
8.1. De generelle regler om brevstemmeafgivning her i landet Reglerne om brevstemmeafgivning her i landet findes i folketingsvalglovens  

 §§ 53-56 og §§ 60-62.
 Efter disse bestemmelser kan enhver vælger, der er forhindret i at møde  

 frem til afstemningen på valgdagen, afgive brevstemme på folkeregistrene de  

 sidste 3 uger før valgdagen, dog senest næstsidste søgnedag før valgdagen.  

 Brevstemmeafgivning kan således finde sted fra og med torsdag den 19. maj  

 1994 til og med tirsdag den 7. juni 1994 .
 Inden for samme tidsrum kan visse nærmere angivne grupper af vælgere  

 afgive brevstemme på sygehuse, på plejehjem og andre institutioner, der  

 drives efter reglerne i bistandsloven, samt i kriminalforsorgens anstalter og  

 arresthusene.
 Endelig kan vælgere, der på grund af sygdom eller manglende førlighed ikke  

 vil kunne møde frem på afstemningsstedet, brevstemme i deres eget hjem,  

 medmindre de har mulighed for at stemme i en af de ovenfor nævnte  

 institutioner.
 Der afholdes ikke valg til Europa-Parlamentet på Færøerne og i Grønland,  

 hvorfor der ikke opstår spørgsmål om stemmeafgivning for færøske og  

 grønlandske vælgere, der midlertidigt opholder sig i Danmark.
Brevstemmematerialet til brug ved brevstemmeafgivning til  

 Europa-Parlamentsvalg består af Til de vælgere, der er optaget på den særlige supplementsliste til  

 valglisten i Københavns Kommune, er tilvejebragt et særligt  

 brevstemmemateriale, jf. nedenfor i afsnit 8.7.
Brevstemmematerialet, der er tilvejebragt ved Indenrigsministeriets  

 foranstaltning, rekvireres hos Barfod og I.
Chr.
Petersen A/S, Postboks 1332,  

 Fabriksparken 56, 2600 Glostrup, telefon 42 45 15 16, telefax 42 45 18 71.
Eventuelle restoplag af brevstemmemateriale fra Europa-Parlamentsvalget i  

 1989 kan benyttes.
Materiale beregnet til folketingsvalg, folkeafstemninger  

 eller kommunale valg kan ikke benyttes.
8.2. Særligt om brevstemmeafgivning på folkeregistrene Uanset normal lørdagslukning skal folkeregistrene holdes åbne for  

 brevstemmeafgivning i mindst nogle timer den sidste lørdag - den 4. juni 1994  

 - før fristens udløb.
Det vil i øvrigt være hensigtsmæssigt, såfremt  

 folkeregistrene holdes åbne nogle timer på alle lørdage i det tidsrum,  

 hvor der kan afgives brevstemme.
Der er ikke fastsat nærmere regler om fremgangsmåden m.v. ved  

 brevstemmeafgivning på folkeregistrene.
Brevstemmeafgivningen skal derfor  

 foregå direkte på grundlag af lovens regler.
På grundlag af reglerne i  

 folketingsvalglovens § 61, kan fremgangsmåden ved brevstemmeafgivning  

 beskrives således:
»Vælgere, der ønsker at brevstemme, skal vise fornøden legitimation  

 til brevstemmemodtageren.
Herefter udleveres brevstemmematerialet.
 På stemmesedlen anfører vælgeren partinavnet eller bogstavbetegnelsen for  

 et parti, der har opstillet en kandidatliste. Ønsker vælgeren at stemme på en  

 bestemt kandidat, anføres navnet på kandidaten, eventuelt med tilføjelse af  

 bogstavbetegnelsen eller partinavnet.
Vælgeren udfylder stemmesedlen uden overværelse af andre og lægger den i  

 konvolutten.
Derefter udfylder vælgeren følgebrevet og underskriver dette i  

 overværelse af stemmemodtageren, der attesterer stemmeafgivningen.
Hvis vælgeren ikke er i stand til at udfylde stemmesedlen eller udfylde og  

 underskrive følgebrevet, skal stemmemodtageren yde den fornødne hjælp, jf.  

 dog nedenfor.
Er der ydet hjælp, skal dette fremgå af følgebrevet.
 Hjælp til udfyldning af stemmesedlen kan kun ydes, såfremt vælgeren  

 umiddelbart over for den, der yder hjælp, utvetydigt kan tilkendegive, på  

 hvilken kandidatliste (parti) eller hvilken kandidat vælgeren ønsker at  

 stemme.
Konvolutten med stemmeseddel samt følgebrevet lægges i yderkuverten, der  

 sendes til kommunalbestyrelsen i den kommune, hvor vælgeren er optaget på  

 valglisten.
På yderkuverten skal angives vælgerens navn, fødselsdato og  

 bopæl.« På folkeregistrene bør så vidt muligt indrettes stemmerum, hvor vælgeren  

 kan foretage stemmeafgivningen.
Et enligtstående bord eller pult vil dog også  

 kunne benyttes.
 Når den enkelte vælger har afsluttet sin stemmeafgivning, bør brevstemmen  

 (yderkuvert med indhold) i vælgerens påsyn nedlægges i en særlig  

 brevstemme-stemmekasse, således at een stemmekasse er beregnet til  

 »indenbys« brevstemmer, dvs. brevstemmer, der ikke skal forsendes  

 med postvæsenet, mens en anden stemmekasse er beregnet til  

 »udenbys« brevstemmer, dvs. brevstemmer, der skal forsendes med  

 postvæsenet.
 Efter loven gælder der ikke nogen regel om, at der ved brevstemmeafgivning  

 på folkeregistrene skal være 2 stemmemodtagere.
Det vil dog være hensigtsmæssigt, at der er mindst 2 stemmemodtagere til  

 stede for det tilfælde, at en vælger skal have hjælp til at udfylde  

 stemmesedlen . I så fald kan 2 stemmemodtagere medvirke ved  

 brevstemmeafgivningen.
Den stemmemodtager, der har ydet hjælp, påtegner  

 følgebrevet med »Hjælp ydet til udfyldelse af stemmesedlen«, eller  

 lignende efterfulgt af sin underskrift eller initialer, mens den anden  

 stemmemodtager attesterer følgebrevet.
I tilfælde, hvor vælgeren ikke er i stand til egenhændigt at underskrive  

 følgebrevet, kan ligeledes medvirke 2 stemmemodtagere.
Den ene stemmemodtager  

 underskriver i dette tilfælde på det sted på følgebrevet, der er beregnet til  

 vælgerens underskrift, med sit eget navn efterfulgt af ordet »for«  

 og vælgerens navn, mens den anden stemmemodtager underskriver attesten.
I loven er det forudsat, at vælgeren selv udfylder følgebrevet og  

 yderkuverten, herunder rubrikken på bagsiden.
Der er dog intet til hinder  

 for, at folkeregistret er vælgeren behjælpelig med - på grundlag af den  

 foreviste legitimation - at udfylde følgebrevet og rubrikken på yderkuvertens  

 bagside med vælgerens fulde navn, fødselsdato og bopæl samt foretage  

 adressering på yderkuverten til kommunalbestyrelsen i den kommune, hvor  

 vælgeren er optaget på valglisten (har fast bopæl).
 Brevstemmeafgivning på folkeregistret kan foretages uden for  

 folkeregistrets lokaler, f.eks. på parkeringspladsen ved folkeregistret  

 (»vognbrevstemme«). En vælger har dog ikke krav på at kunne  

 brevstemme uden for folkeregistrets lokaler.
 I forbindelse med brevstemmeafgivningen skal vælgerne have lejlighed til  

 at gøre sig bekendt med en fortegnelse over de partier, der har opstillet  

 kandidatlister samt navnene på de opstillede kandidater m.v.
Opmærksomheden henledes på, at stemmemodtagerne ikke i forbindelse med  

 brevstemmeafgivningen må give en vælger råd eller opfordring med hensyn til,  

 hvilken kandidatliste (parti) eller hvilken kandidat vælgeren skal stemme på.  

 De må ikke over for uvedkommende oplyse, om en vælger har afgivet brevstemme  

 eller i øvrigt oplyse forhold vedrørende en vælgers stemmeafgivning.
Der  

 henvises herved til folketingsvalglovens § 62.
8.3. Særligt om brevstemmeafgivning på sygehuse og i  

 kriminalforsorgens anstalter og arresthusene Brevstemmeafgivning på nævnte institutioner gennemføres ved institutionens  

 egen foranstaltning.
Nærmere regler om afstemningens tilrettelæggelse og  

 gennemførelse er fastsat i Indenrigsministeriets bekendtgørelser nr. 300 og  

 302 af 17. maj 1989 om brevstemmeafgivning på sygehuse henholdsvis i  

 kriminalforsorgens anstalter og arresthusene.
8.4. Særligt om brevstemmeafgivning på plejehjem m.v. og i vælgerens  

 hjem Nærmere regler om kommunalbestyrelsens opgaver i forbindelse med  

 tilrettelæggelse og gennemførelse af brevstemmeafgivning på plejehjem og  

 andre institutioner, der drives efter reglerne i bistandsloven, samt i  

 vælgerens hjem, er fastsat i Indenrigsministeriets bekendtgørelser nr. 301 og  

 303 af 17. maj 1989, hvortil der henvises.
Opmærksomheden henledes på, at det i sidstnævnte bekendtgørelse er  

 fastsat, at kommunalbestyrelsen på forskellig måde, herunder ved annoncering  

 i de stedlige dagblade eller lokalaviser, skal sørge for, at vælgerne bliver  

 gjort bekendt med muligheden for at brevstemme i hjemmet og om de nærmere  

 betingelser herfor.
Sidste frist for indgivelse af anmodning om at brevstemme  

 i hjemmet er lørdag den 28. maj 1994 kl. 18 . Anmodningen skal  

 indgives på et særligt ansøgningsskema, der udleveres af folkeregistret.
Af  

 hensyn til udlevering af ansøgningsskemaet til personer, der måtte henvende  

 sig herom, skal folkeregistret holdes åbent mindst nogle timer umiddelbart  

 inden kl. 18 lørdag den 4. juni 1994.
 Hvervene som stemmemodtagere ved brevstemmeafgivning på plejehjem m.v. og  

 i vælgerens eget hjem skal varetages af tilforordnede vælgere, der er valgt  

 af kommunalbestyrelsen, jf. afsnit 5.3. ovenfor.
Opmærksomheden henledes på, at det fremgår af de nævnte bekendtgørelser,  

 at hver af de 2 stemmemodtagere så vidt muligt skal være udpeget af  

 forskellige grupper i kommunalbestyrelsen.
Endvidere fremgår, at kandidater  

 til valget samt ansatte på vedkommende plejehjem m.v., henholdsvis  

 hjemmehjælpere og hjemmesygeplejersker m.fl. ansat i kommunens  

 hjemmesygeplejerskeordning, ikke kan udpeges til stemmemodtagere på  

 plejehjem m.v., henholdsvis i vælgerens eget hjem, uanset om de i øvrigt  

 måtte være valgt som tilforordnede.
8.5. Særligt om brevstemmeafgivning på mindre øer, herunder  

 Christiansø På afsides beliggende øer, der ikke udgør et selvstændigt  

 afstemningsområde, kan afgives brevstemme til en eller flere vælgere, som  

 kommunalbestyrelsen har udpeget til at være stemmemodtagere, jf.  

 folketingsvalglovens § 54, stk. 4, jf. § 55, stk. 3.
 På Christiansø kan der afgives brevstemme hos fyrmesteren inden for de  

 frister, der i øvrigt gælder for brevstemmeafgivning her i landet.
8.6. Brevstemmeafgivning på Færøerne, i Grønland, i udlandet, på  

 danske skibe i udenrigsfart og på danske havanlæg På Færøerne, i Grønland og i udlandet Ved Europa-Parlamentsvalg kan enhver vælger ligesom ved andre valg  

 brevstemme på folkeregistrene på Færøerne og i Grønland samt på danske  

 diplomatiske og konsulære repræsentationer i udlandet (ambassader, konsulater  

 m.v.). Endvidere kan brevstemmes hos en stemmemodtager, der er udpeget af  

 Indenrigsministeriet, jf. folketingsvalglovens § 57.
 Vælgere, der er optaget på den særlige supplementsliste til valglisten i  

 Københavns Kommune, dvs. danskere bosat i et af de øvrige EU-lande, og som  

 ikke er optaget på folketingsvalglisten, kan dog kun afgive brevstemme på en  

 dansk repræsentation i et af de øvrige EU-lande.
 Nedennævnte personer (stillingsindehavere) er af Indenrigsministeriet  

permanent udpeget som brevstemmemodtagere .
På Færøerne Rigsombudsmanden eller den fuldmægtig ved rigsombudet, som  

 rigsombudsmanden har bemyndiget hertil Landfogden Sysselmændene I Grønland Forbindelsesofficeren, Thule Air Base Formanden for Borgerrådet i Søndre Strømfjord eller dennes stedfortræder Stationslederen, Danmarkshavn Stationslederen, Narssarssuaq Stationslederen, Kulusuk Stationslederen, Prins Christianssund Stationslederen på Station Nord Flyvepladslederen, Constable Pynt Chefen for Slædepatruljen Sirius I udlandet Ældste danske officer ved De Forenede Nationers hovedkvarter på Cypern.
 Ældste danske officer ved De Forenede Nationers observatørgruppe til  

 overvågelse af våbenstilstanden mellem Indien og Pakistan.
 Ældste danske officer ved De Forenede Nationers organisation til  

 overvågelse af våbenstilstanden i Palæstina.
 Ældste danske repræsentant ved De Forenede Nationers vagtkorps i Irak.
 Ældste danske officer ved De Forenede Nationers styrke i Kuwait.
 Chefen for den danske logistiske enhed ved De Forenede Nationers styrke i  

 Kuwait.
 Ældste danske repræsentant ved EF-missionen i det tidligere Jugoslavien.
 Ældste danske officer for dansk personel, herunder militære observatører,  

 ved De Forenede Nationers beskyttelsesstyrkes hovedkvarter i det tidligere  

 Jugoslavien.
 Ældste danske officer for dansk personel ved De Forenede Nationers  

 beskyttelsesstyrkes hovedkvarter i Sektor Nord i det tidligere Jugoslavien.
 Chefen for den danske Bataljon ved De Forenede Nationers  

 beskyttelsesstyrke i Kroatien.
 Ældste danske officer for dansk personel ved De Forenede Nationers  

 hovedkvarter for beskyttelsesstyrken i Bosnien-Hercegovina samt dansk  

 personel ved hovedkvarteret fra NORDBAT II.
 Chefen for hovedkvarterskompagniet ved De Forenede Nationers  

 beskyttelsesstyrke i Bosnien-Hercegovina.
 Ældste danske officer for dansk personel ved De Forenede Nationers styrke  

 til overvågning af sikrede områder i Bosnien-Hercegovina.
 Ældste danske officer for dansk personel ved De Forenede Nationers  

 beskyttelsesstyrke i Makedonien.
 Ældste danske officer ved De Forenede Nationers observatørgruppe i  

 Georgien.
 Ældste danske officer ved De Forenede Nationers observatørstyrke i  

 Tajikistan.
 Ældste danske officer ved NATO Airborne Early Warning Force,  

 Geilenkirchen.
 Ældste danske officer ved Headquarters Allied Land Forces Central Europe,  

 Heidelberg, Tyskland.
 Danish Senior National Representative, ENJJPT, Sheppart Air Force Base,  

 Texas.
 Senior National Representative Denmark, EURO/NATO Helicopter Training, US  

 Army Aviation Center, Fort Rucker, Alabama, USA.
De permanente stemmemodtagere i udlandet er bemyndiget til at udpege en  

 eller flere personer blandt det tjenstgørende personel til på vegne af  

 vedkommende stemmemodtager at varetage opgaven som brevstemmemodtager ved det  

 pågældende valg.
Navnene på de personer, der ved et bestemt valg rent faktisk  

 fungerer som stemmemodtagere i udlandet, bliver inden valget indberettet til  

 Indenrigsministeriet.
På danske skibe i udenrigsfart og danske havanlæg Søfolk og passagerer på danske skibe i udenrigsfart samt personer,  

 der er ansat på danske havanlæg , kan brevstemme på skibet eller  

 havanlægget, jf. folketingsvalglovens § 58. Skibsføreren eller dennes  

 stedfortræder henholdsvis chefen for havanlægget eller dennes stedfortræder,  

 fungerer som stemmemodtager.
Tidsrum for brevstemmeafgivning På Færøerne, i Grønland, i udlandet, på danske skibe i udenrigsfart samt  

 på danske havanlæg uden for dansk område kan afgives brevstemme fra 3 måneder  

 før valgdagen, dvs. fra og med onsdag den 9. marts 1994 . Den særlige  

 regel om søfolks og medsejlende ægtefællers adgang til ved folketingsvalg at  

 afgive brevstemme på skibet fra dagen efter et folketingsvalg med gyldighed  

 for førstkommende folketingsvalg, finder ikke anvendelse ved  

 Europa-Parlamentsvalg.
Loven indeholder ingen regler om sidste frist for brevstemmeafgivning på  

 Færøerne etc.
Brevstemmerne skal imidlertid være afgivet så betids, at de kan  

 være afleveret til valgstyrerne på vedkommende afstemningssted, inden  

 afstemningen på valgdagen begynder kl. 9.
 På danske havanlæg på dansk område kan afgives brevstemme de sidste  

 3 uger før valgdagen, dog senest næstsidste søgnedag før valgdagen, dvs. i  

 tidsrummet fra og med torsdag den 19. maj 1994 til og med tirsdag den 7.  

 juni 1994 .
 Det drejer sig for tiden om havanlæggene på Danfeltet, Gorm Feltet samt  

 felterne Thyra Øst og Vest.
Brevstemmematerialet Brevstemmematerialet er det samme, som benyttes her i landet, jf. afsnit  

 8.1. ovenfor.
Til brug for de vælgere, der er optaget på den særlige supplementsliste  

 til valglisten i Københavns Kommune, er fremstillet et særligt  

 brevstemmemateriale.
Mens stemmeseddel og blå konvolut er ens for begge slags  

 stemmemateriale, er følgebrevet udformet forskelligt, idet vælgere med  

 fast bopæl i et af de øvrige EU-lande skal afgive en erklæring om, at de ikke  

 har afgivet stemme til Europa-Parlamentsvalget i noget andet EF-land  

 (EU-land). Yderkuverten er for at forebygge fejltagelser fremstillet i  

 forskellige farver.
Yderkuverten, der indeholder det almindelige  

 stemmemateriale, er grøn (lysegrøn), mens yderkuverten, der indeholder det  

 særlige stemmemateriale, er grå.
Den er i øvrigt påtrykt adressen for  

 Københavns registerforvaltning samt påtrykt følgende oplysning: »Kun for  

 vælgere bosat i EF-området uden for Danmark og som ikke er optaget på  

 folketingsvalglisten«.
Fremgangsmåden ved brevstemmeafgivning Med hensyn til den praktiske fremgangsmåde ved brevstemmeafgivningen  

 henvises til folketingsvalglovens § 61, samt til afsnit 8.2. ovenfor om  

 brevstemmeafgivning på folkeregistrene.
Ved brevstemmeafgivning på en dansk repræsentation i Tyskland eller i  

 Schweiz følges en særlig fremgangsmåde.
Efter at brevstemmematerialet er  

 udfyldt på repræsentationen, skal vælgeren medtage dette og selv aflevere det  

 til postbesørgelse uden for repræsentationens område.
8.7. Modtagelse og kontrol af brevstemmer Reglerne om kommunalbestyrelsens modtagelse og registrering af brevstemmer  

 samt om valgstyrernes kontrol og gennemgang af disse findes i  

 folketingsvalglovens §§ 64-66.
De brevstemmer, som kommunalbestyrelsen modtager, skal på yderkuverten  

 påtegnes om modtagelsestidspunktet.
I en protokol skal anføres det antal  

 brevstemmer, der modtages, og datoen herfor samt det antal brevstemmer, der  

 videresendes til andre kommuner samt datoen herfor.
Hvis afsenderen efter sin  

 bopælsangivelse på yderkuverten har bopæl i en anden kommune, skal  

 kommunalbestyrelsen straks videresende brevstemmen til denne.
I Indenrigsministeriets cirkulære nr. 64 af 3. maj 1989 om  

 brevstemmeprotokollers indhold og udformning er fastsat nærmere regler om  

 registrering af brevstemmer, hvortil der henvises.
Cirkulæret er optaget som  

bilag 4 til vejledningen.
Kommunalbestyrelsen skal sørge for, at de modtagne brevstemmer opbevares  

 betryggende.
Yderkuverterne må først åbnes af valgstyrerne eller under  

 overværelse af valgstyrerne i forbindelse med disses gennemgang af  

 brevstemmerne.
 Valgstyrernes gennemgang af de modtagne brevstemmer skal ske inden  

 afstemningens begyndelse på valgdagen, om nødvendigt dagen før valgdagen.  

 Yderkuverterne åbnes, og det undersøges, om brevstemmerne kan komme i  

 betragtning, jf. folketingsvalglovens § 65, som ændret ved lov nr. 245 af 19.  

 april 1989.
En brevstemme kan ikke komme i betragtning , såfremt Med hensyn til brevstemmematerialet, jf. 4), bemærkes følgende:
 Den omstændighed, at der er benyttet »gammelt«  

 brevstemmemateriale, dvs. brevstemmemateriale fremstillet til brug ved  

 Europa-Parlamentsvalg før 1989, er ikke i sig selv til hinder for, at  

 brevstemmen kan tages i betragtning.
 Med hensyn til den foreskrevne fremgangsmåde, jf. 5), bemærkes følgende:
 Hvis en vælger, der har fast bopæl i et af de øvrige EU-lande og er  

 optaget på supplementslisten til valglisten i Københavns Kommune, har  

 benyttet det almindelige følgebrev , dvs. et følgebrev, der  

ikke er påtrykt en erklæring om, at den pågældende vælger ikke har  

 afgivet stemme til Europa-Parlamentsvalget i noget andet EF-land, kan  

 brevstemmen ikke komme i betragtning.
 At en vælger, der ikke er optaget på supplementslisten til  

 valglisten i Københavns Kommune, har benyttet det særlige  

 brevstemmemateriale, indebærer derimod ikke i sig selv, at brevstemmen ikke  

 kan komme i betragtning.
 En brevstemme kan efter omstændighederne tages i betragtning, selv om  

 følgebrevet mangler stempel på attesten.
Når en brevstemme ikke kan komme i betragtning, anføres årsagen  

 hertil på yderkuverten, og den uåbnede konvolut og følgebrevet lægges på ny i  

 yderkuverten.
Der foretages ingen afmærkning på valglisten.
 Det anføres i afstemningsbogen, hvor mange af brevstemmerne der ikke er  

 taget i betragtning fordelt efter årsagen hertil.
 Når en brevstemme kan komme i betragtning , sættes et mærke ved  

 vælgerens navn på valglisten, der angiver, at vælgeren har afgivet  

 brevstemme.
 Det er ikke mere foreskrevet, at der skal udskrives valgkort for de  

 vælgere, der har afgivet en brevstemme, der er taget i betragtning.  

 Følgebrevene kan i stedet anvendes til kontrollen af antal vælgere, der  

 ifølge valglisten har afgivet stemme.
Brevstemmer, der kan komme i betragtning, opbevares, idet den uåbnede  

 konvolut og følgebrevet på ny indlægges i yderkuverten, indtil afstemningen  

 er afsluttet.
Derefter tages konvolutterne ud af yderkuverterne og lægges i  

 en stemmekasse, jf. dog nedenfor.
Konvolutterne åbnes først i forbindelse med  

 stemmeoptællingen.
Hvis valgstyrerne efter afstemningens begyndelse modtager bekræftet  

 underretning om, at en vælger, der har afgivet en brevstemme, der ved  

 gennemgangen af brevstemmerne inden afstemningens påbegyndelse er taget i  

 betragtning, er afgået ved døden inden valgdagen, kan den pågældendes  

 brevstemme ikke komme i betragtning.
Brevstemmen skal derfor fremtages,  

 påtegnes om årsagen til, at den ikke kan komme i betragtning, og henlægges  

 til de øvrige brevstemmer, der ikke kan komme i betragtning, og indgå i  

 registreringen af disse i afstemningsbogen.
 Tilsvarende gælder, hvis valgstyrerne efter afstemningens påbegyndelse  

 modtager bekræftet underretning om, at en vælger, der er optaget på  

 valglisten, inden valgdagen af andre grunde har mistet sin valgret  

 (umyndiggørelse, fortabelse af dansk indfødsret eller EU-statsborgerskab,  

 udrejse).
Brevstemmer, der modtages af valgstyrerne efter afstemningens  

 begyndelse , påtegnes om modtagelsestidspunktet (dato og klokkeslæt) og  

 kommer ikke i betragtning.
Yderkuverterne åbnes ikke.
9. Opgørelse af afstemningen i opstillingskredsen 9.1. Kommunalbestyrelsens og valgbestyrelsens forberedelse af  

 stemmeoptællingen Indenrigsministeren har i medfør af Europa-Parlamentsvalglovens § 28, stk.  

 1, fastsat, at stemmeoptællingen skal finde sted mandag den 13. juni 1994,  

 jf. nærmere nedenfor i afsnit 9.4. Kommunalbestyrelsen skal i god tid inden  

 valget træffe beslutning om transport og opbevaring af stemmematerialet fra  

 afstemningens afslutning torsdag den 9. juni 1994 kl. 20 og indtil  

 stemmeoptællingens påbegyndelse mandag den 13. juni 1994. Stemmematerialet  

 skal opbevares under behørigt opsyn.
Kommunalbestyrelsen skal i forbindelse  

 hermed træffe beslutning om, hvorvidt de afgivne stemmesedler skal opbevares  

 i de benyttede stemmekasser, eller om stemmesedlerne skal udtages af disse og  

 sammenpakkes, jf.
Europa-Parlamentsvalglovens § 27, stk. 2.
Kommunalbestyrelsen skal sørge for, at de benyttede valglister og valgkort  

 samt stemmesedlerne og brevstemmematerialet er til stede ved  

 stemmeoptællingen, jf.
Europa-Parlamentsvalglovens § 28, stk. 3.
 Det forudsættes, at beslutninger om transport og opbevaring af  

 stemmemateriale træffes i nært samarbejde mellem kommunalbestyrelsen og  

 valgbestyrelsen.
 Det kan besluttes, at stemmematerialet skal opbevares på eet sted fælles  

 for hele opstillingskredsen.
Stemmeoptællingen foreslås af valgbestyrelsen.
Stemmeoptællingen foregår  

 på eet sted for opstillingskredsen under eet.
Valgbestyrelsen bestemmer, hvor  

 stemmeoptællingen skal finde sted, jf.
Europa-Parlamentsvalglovens § 28, stk.  

 3.
Den stedlige politimyndighed vil efter nærmere aftale med valgbestyrelsen  

 bistå med tilrettelæggelse af de fornødne sikkerhedsforanstaltninger samt  

 endvidere bistå med sikring af transporter og med bevogtning af  

 stemmemateriale m.v.
Valgbestyrelsen bør snarest rette henvendelse til den  

 stedlige politimyndighed herom.
9.2. Aktiviteter på afstemningsstedet efter afslutning af  

 afstemningen Når afstemningen torsdag den 9. juni 1994 er afsluttet, skal valgstyrerne  

 sørge for, at de stemmesedler, der ikke er udleveret, og de stemmesedler, der  

 er tilbageblevet ved ombytning, optælles og sammenbindes i særskilte pakker,  

 jf.
Europa-Parlamentsvalglovens § 27, stk. 1.
 Valgstyrerne skal endvidere sørge for, at der foretages de opgørelser af  

 antallet af vælgere, der har afgivet stemme m.v., der fremgår af teksten i  

 den fortrykte afstemningsbog, jf. nedenfor i afsnit 9.3.
Medmindre kommunalbestyrelsen har truffet beslutning om, at stemmesedlerne  

 skal opbevares i de benyttede stemmekasser, skal valgstyrerne sørge for, at  

 stemmesedlerne udtages af stemmekasserne og straks sammenpakkes og forsegles.  

 Der må ikke foretages nogen sortering eller optælling af de udtagne  

 stemmesedler, jf.
Europa-Parlamentsvalglovens § 27, stk. 2.
 Afstemningsbogen udfyldes og underskrives af valgstyrerne og afleveres til  

 kommunalbestyrelsen tillige med stemmesedlerne (stemmekasserne) og det øvrige  

 valgmateriale.
Kommunalbestyrelsen skal sørge for, at valgstyrerne bliver vejledt om  

 deres opgaver på valgdagen, herunder om de opgaver, der påhviler dem, når  

 afstemningen er afsluttet, jf.
Europa-Parlamentsvalglovens § 25, stk. 1, jf.  

 folketingsvalglovens § 45, stk. 4.
9.3. Afstemningsbogen Vedrørende indholdet og udformningen af afstemningsbogen henvises til de  

 fortrykte eksemplarer, som Indenrigsministeriet inden valget vil tilsende  

 kommunalbestyrelsen.
Der vil ikke blive foretaget indholdsmæssige ændringer  

 af afstemningsbogen i forhold til den afstemningsbog, der blev benyttet ved  

 Europa-Parlamentsvalget den 15. juni 1989.
9.4. Stemmeoptælling i opstillingskredsen mandag den 13. juni 1994.  

 Indberetning til Indenrigsministeriet Stemmeoptællingen er offentlig, jf.
Europa-Parlamentsvalglovens § 28, stk.  

 1.
Stemmeoptællingen påbegyndes kl. 08 mandag den 13. juni 1994 og afsluttes  

 samme dag, jf.
Indenrigsministeriets cirkulæreskrivelse nr. 73 af 21. april  

 1994.
 I denne cirkulæreskrivelse er endvidere fastsat følgende regler om  

 gennemførelsen af stemmeoptællingen:
»Første stemmeoptælling Den første stemmeoptælling, jf. nedenfor, skal foregå med bistand fra  

 tilforordnede vælgere.
Antallet af tilforordnede vælgere fra de enkelte  

 kommuner i opstillingskredsen fastsættes i forhold til det senest  

 offentliggjorte folketal.
Valgbestyrelsen kan ved enstemmighed træffe  

 afgørelse om en anden fordeling, f.eks. en fordeling i forhold til antal  

 tilforordnede, der medvirker ved afstemningen på valgdagen i de enkelte  

 kommuner.
Ved den første stemmeoptælling optælles, hvor mange stemmer der er afgivet  

 for hver kandidatliste.
Optællingen sker efter reglerne i  

 folketingsvalglovens § 68, stk. 2. Stemmerne optælles for hvert  

 afstemningsområde for sig.
I forbindelse med optællingen træffes afgørelse om  

 stemmesedlernes gyldighed, jf.
Europa-Parlamentsvalglovens § 29, stk. 1 og 2,  

 jf.
Indenrigsministeriets bekendtgørelse nr. 182 af 11. marts 1994 om  

 bedømmelse af stemmesedler afgivet til Europa-Parlamentsvalg.
 Resultaterne af stemmeoptællingen for hvert afstemningsområde indføres i  

 den pågældende afstemningsbog og meddeles de tilstedeværende.
Når stemmeoptællingen for alle afstemningsområder er afsluttet,  

 sammentælles resultaterne.
Straks herefter skal valgbestyrelsen telefonisk  

 eller pr. telefax indberette til Indenrigsministeriet, hvor mange stemmer der  

 i hele opstillingskredsen er afgivet for hver kandidatliste.
 Indenrigsministeriet vil forud for valget give valgbestyrelsen meddelelse  

 om den nærmere fremgangsmåde, der skal benyttes ved indberetningen.
Fintælling Umiddelbart efter den første stemmeoptælling foretages en fornyet  

 optælling (fintælling).
Ved fintællingen, der ligeledes foretages for hvert afstemningsområde for  

 sig, foretages en fornyet optælling af, hvor mange stemmer i hvert  

 afstemningsområde der er afgivet for hver kandidatliste.
I fornødent omfang  

 foretages ligeledes en fornyet bedømmelse af de afgivne stemmesedler.  

 Samtidig opgøres, hvor mange stemmer der er afgivet for hver enkelt kandidat  

 på kandidatlisten (personlige stemmer), og hvor mange stemmer der i øvrigt er  

 afgivet for kandidatlisten (listestemmer). Opgørelsen af de personlige  

 stemmer og listestemmerne kan dog også foretages ved en tredje optælling for  

 opstillingskredsen under eet.
Opgørelsen sker efter reglerne i  

 Europa-Parlamentsvalglovens § 30.
Når fintællingen for alle afstemningsområder er afsluttet, sammentælles  

 resultaterne.
Straks herefter skal valgbestyrelsen telefonisk eller pr.  

 telefax indberette til Indenrigsministeriet, hvor mange stemmer der i hele  

 opstillingskredsen er afgivet for de enkelte kandidater på hver  

 kandidatliste, antallet af listestemmer samt det samlede stemmetal for hver  

 kandidatliste.
 Indenrigsministeriet vil forud for valget give valgbestyrelsen meddelelse  

 om den nærmere fremgangsmåde, der skal benyttes ved indberetningen.
Resultaterne af fintællingen indføres i valgbogen.
Når valgbogen er  

 færdiggjort, underskrives den af hele valgbestyrelsen.
Stemmematerialet  

 sammenpakkes som angivet i folketingsvalglovens § 74, stk. 1 og 2.« Med hensyn til bedømmelse af stemmesedler henvises nærmere til afsnit 9.5.  

 nedenfor.
 Med hensyn til valgbogen og indsendelse af valgbogskopi til  

 Indenrigsministeriet henvises til afsnit 9.6. henholdsvis afsnit 9.7.
9.5. Bedømmelse af stemmesedler Europa-Parlamentsvalglovens § 29, stk. 1 og 2, indeholder de grundlæggende  

 regler om årsagerne til, at stemmesedler afgivet til Europa-Parlamentsvalg er  

 ugyldige.
De nærmere regler herom er fastsat i Indenrigsministeriets  

 bekendtgørelse nr. 182 af 11. marts 1994 om bedømmelse af stemmesedler  

 afgivet til Europa-Parlamentsvalg, der træder i stedet for bekendtgørelse nr.  

 354 af 23. maj 1989. Reglerne om bedømmelse af stemmesedler afgivet til  

 Europa-Parlamentsvalg svarer nu fuldstændig til de tilsvarende regler ved  

 folketingsvalg og kommunale valg.
Bekendtgørelsen er optaget som bilag  

 5 til vejledningen.
 I de følgende afsnit er enkelte af bestemmelserne i bekendtgørelsen  

 uddybet.
Bedømmelse af stemmesedler afgivet på afstemningsstedet I Europa-Parlamentsvalglovens § 25, stk. 1, jf. folketingsvalglovens § 48,  

 stk. 1, er det forudsat, at vælgeren kun sætter eet kryds på stemmesedlen,  

 enten ved et partinavn eller et kandidatnavn.
Af Europa-Parlamentsvalglovens  

 § 30, stk. 1, fremgår imidlertid, at en stemmeseddel er gyldig, selv om der  

 på stemmesedlen er anbragt 2 eller flere kryds (jf. dog herved  

 bekendtgørelsens § 13), når blot disse kryds er placeret inden for samme  

 partifelt.
Stemmesedler, der er afmærket med et stort kryds, der dækker et  

 helt partifelt, kan også være gyldige.
Ifølge Europa-Parlamentsvalglovens § 25, stk. 1, jf. folketingsvalglovens  

 § 48, stk. 1, foretages stemmeafgivningen ved, at vælgeren mærker  

 stemmesedlen med et kryds.
Loven indeholder ingen definition af kryds.
Af  

 bekendtgørelsens § 11 fremgår, at såkaldte dobbeltkryds, V-formede mærker  

 o.lign. sidestilles med almindelige kryds.
Bedømmelse af brevstemmesedler Ifølge Europa-Parlamentsvalglovens § 26, stk. 5, jf. folketingsvalglovens  

 § 61, stk. 2, foretages stemmeafgivningen ved, at vælgeren på  

 brevstemmesedlen anfører navn og/eller bogstavbetegnelsen for et parti  

 og/eller et kandidatnavn.
Det er tilstrækkeligt, at en af delene er anført.
Reglerne i bekendtgørelsens §§ 21 - 24 vedrører bedømmelsen af  

 brevstemmesedler, der hverken er påført partinavn, officiel bogstavbetegnelse  

 eller navnet på en kandidat.
Disse brevstemmesedler er som hovedregel  

 ugyldige.
Undtagelsen vedrører de brevstemmesedler, der er påført en af de  

 uofficielle bogstavbetegnelser på flere bogstaver, der er omfattet af  

 bekendtgørelsens § 23, stk. 2. Det bemærkes, at KF ikke anses for en sikker  

 uofficiel bogstavbetegnelse, idet KF både kan henvise til Det Konservative  

 Folkeparti og til Kristeligt Folkeparti.
Brevstemmesedler, der er påført modstridende angivelser vedrørende  

 bogstavbetegnelse, partinavn eller kandidatnavn (personnavn), er ugyldige,  

 jf. bekendtgørelsens § 25. Som eksempel kan nævnes, at en  

 brevstemmeseddel er ugyldig, såfremt den er påført bogstavet C og partinavnet  

 Venstre.
Stemmesedlen er ugyldig, selv om den herudover er påført navnet på  

 en kandidat, der er opstillet for partiet Venstre.
 En brevstemmeseddel, der ud over bogstavet C og/eller partinavnet Det  

 Konservative Folkeparti er påført navnet på en person, der ikke er opstillet  

 til valget, vil derimod kun være ugyldig efter bekendtgørelsens § 25, såfremt  

 det er almindeligt kendt, at den pågældende person ikke tilhører Det  

 Konservative Folkeparti, men f.eks. er en kendt politiker for et andet parti.
 Reglerne i bekendtgørelsens § 26 vedrører bedømmelse af en  

 brevstemmeseddel, der foruden bogstavbetegnelse og/eller partinavn og/eller  

 kandidatnavn (personnavn) er påført en uofficiel bogstavbetegnelse.
 Som eksempler på anvendelse af reglerne i bekendtgørelsens § 26 kan  

 anføres følgende:
 En brevstemmeseddel, der er påført den uofficielle bogstavbetegnelse KF  

 samt navnet på en kandidat, der er opstillet for Det Konservative Folkeparti,  

 er gyldig . En brevstemmeseddel, der er påført den uofficielle  

 bogstavbetegnelse KF samt navnet på en kandidat, der er opstillet for  

 Venstre, er ugyldig .
 Ved dette valg er der ingen uofficielle bogstavbetegnelser, der er  

 omfattet af § 26, nr. 4 og 5.
 Ved dette valg er følgende uofficielle bogstavbetegnelser omfattet af §  

 26, nr. 6: E, G, H, P og Ø.
Brevstemmesedler til brug ved Europa-Parlamentsvalg Ifølge bekendtgørelsens § 29 er en brevstemmeseddel ugyldig, såfremt det  

 må antages, at den ikke er tilvejebragt af indenrigsministeren til brug ved  

 Europa-Parlamentsvalg.
 De brevstemmesedler, der er fremstillet til brug ved brevstemmeafgivning  

 til Europa-Parlamentsvalg, er grå, forsynet med 3 rubrikker til anførelse af  

 henholdsvis bogstavbetegnelse, partinavn og kandidatnavn og påtrykt ordene  

 »Stemmeseddel til Europa-Parlamentsvalg«, jf. afsnit 8.1. ovenfor.  

 De brevstemmesedler, der blev anvendt før 1989, var ikke forsynet med  

 rubrikker.
 Brevstemmer, der er afgivet på brevstemmesedler beregnet til  

 folketingsvalg, kommunale valg eller folkeafstemninger, vil være ugyldige i  

 medfør af bekendtgørelsens § 29.
Registrering af ugyldige stemmesedler, herunder brevstemmesedler Antallet af ugyldige stemmesedler, og hvorledes disse fordeler sig på de  

 enkelte ugyldighedsgrunde, anføres i de dertil beregnede skemaer i valgbogen.  

 Paragrafhenvisningen i disse skemaer vedrører de paragraffer i  

 bekendtgørelsen, hvor de pågældende ugyldighedsgrunde er beskrevet.
9.6. Valgbogen Vedrørende valgbogens indhold og udformning henvises til den fortrykte  

 valgbog, som Indenrigsministeriet udsender til valgbestyrelsen inden valget.  

 Der er ikke sket ændringer af valgbogens indhold og udformning i forhold til  

 den valgbog, der blev benyttet ved Europa-Parlamentsvalget i 1989. Dog er  

 opstillingen på siderne til registrering af ugyldige stemmesedler efter  

 ugyldighedsgrunde ændret, således at den nu svarer til den tilsvarende  

 opstilling i valgbøgerne ved folketingsvalg, kommunale valg og  

 folkeafstemninger.
9.7. Indsendelse af valgbogskopi til Indenrigsministeriet Så snart fintællingen er afsluttet, skal formanden for valgbestyrelsen  

 indsende en kopi af valgbogen til Indenrigsministeriet.
Kopien skal  

 attesteres af formanden.
I stedet for en fotokopi kan indsendes en bekræftet  

 afskrift.
 Sammen med kopien af valgbogen skal indsendes en annulleret stemmeseddel.
 Nogle dage inden valget vil Indenrigsministeriet give valgbestyrelserne  

 meddelelse om den nærmere fremgangsmåde ved indsendelse af valgbogen m.v.
10. Opbevaring og kassation af valgmateriale Afholdelse af udgifterne ved valget Valgmateriale opbevares af valgbestyrelsen henholdsvis kommunalbestyrelsen  

 i overensstemmelse med reglerne i folketingsvalglovens § 104, jf.  

 Europa-Parlamentsvalglovens § 44.
 Når klagefristen er udløbet, og eventuelle klager over valget er endeligt  

 afgjort, tilintetgøres valglisterne, valgkortene og stemmesedlerne, herunder  

 brevstemmematerialet. Øvrigt valgmateriale opbevares efter reglerne i  

 Indenrigsministeriets bekendtgørelse nr. 201 af 29. april 1981 om kassation i  

 kommunernes arkiver.
 Vedrørende tilintetgørelse henholdsvis opbevaring af brevstemmer, der  

 modtages efter valgdagen, henvises til §§ 5 og 6 i Indenrigsministeriets  

 cirkulære nr. 64 af 3. maj 1989 om brevstemmeprotokollers indhold og  

 udformning.
 Når Folketinget har godkendt valget, sender Indenrigsministeriet  

 meddelelse herom til valgbestyrelserne.
 Udgifterne til Europa-Parlamentsvalg afholdes af kommunerne.
 Udgifterne til brevstemmematerialet afholdes dog af statskassen.  

 Portoudgifter til forsendelse af brevstemmer afholdes af den myndighed,  

 institution, skib eller havanlæg, som stemmemodtageren repræsenterer.
 Udgifter, der forskudsvis er afholdt af kredskommunen, fordeles af  

 valgbestyrelsens formand på opstillingskredsens kommuner i forhold til det  

 senest offentliggjorte folketal.
 Reglerne om afholdelse af udgifterne ved Europa-Parlamentsvalg indeholdes  

 i Europa-Parlamentsvalglovens § 45, der herom henviser til  

 folketingsvalglovens § 105.
11. Formularer m.v. til brug ved valget Formularer til brug ved valget kan købes hos Barfod og I.
Chr.
Petersen  

 A/S, Postboks 1332, Fabriksparken 56, 2600 Glostrup, telefon 42 45 15 16,  

 telefax 42 45 18 71. Samme sted kan for Indenrigsministeriets regning  

 rekvireres brevstemmemateriale og ansøgningsskemaer til brug ved anmodning om  

 brevstemmeafgivning i hjemmet.
Indenrigsministeriet, den 21. april 1994 Birte Weiss / Anne Birte Pade Bilag 1 Oversigt over ændringer af reglerne om Europa-Parlamentsvalg Ved lov nr.1086 af 22. december 1993 er der gennemført en række ændringer  

 af lov nr. 746 af 7. december 1988 om valg af danske repræsentanter til  

 Europa-Parlamentet (De Europæiske Fællesskabers Forsamling), dels i form af  

 ændringer af hidtidige paragraffer, dels i form af indsættelse af nye  

 paragraffer.
 Europa-Parlamentsvalgloven, som ændret ved lov nr. 1986 af 22. december  

 1993, er bekendtgjort som bekendtgørelse nr. 157 af 4. marts 1994 af lov om  

 valg af danske repræsentanter til Europa-Parlamentet.
Hovedparten af ændringerne er en konsekvens af Maastricht-traktatens  

 artikel 8 B, stk. 2, jf.
Rådets direktiv nr. 93/109/EF, EF-Tidende 1993 L  

 329, s. 34, om fastsættelse af de nærmere regler for valgret og valgbarhed  

 ved valg til Europa-Parlamentet for unionsborgere, der er bosiddende i en  

 anden medlemsstat end den, hvor de er statsborgere.
 Herudover er der gennemført forskellige ændringer af loven, der er af  

 teknisk/redaktionel karakter, hovedsageligt med det formål at præcisere  

 indholdet af hidtil gældende regler.
 De ændringer, der er en konsekvens af Maastricht-traktatens artikel 8 B,  

 stk. 2, vedrører følgende spørgsmål (vedkommende paragraf er anført i  

 parentes):
- valgretsbetingelser ved Europa-Parlamentsvalg i Danmark (§ 3, stk. 1,  

 nr. 3), - forbud mod opstilling som kandidat både ved valget i Danmark og i en af  

 de øvrige medlemsstater (§ 5, stk. 2), - valgbarhedsbetingelser ved Europa-Parlamentsvalg i Danmark (§ 6, stk. 3  

 og 4) (§ 6 indeholder herudover en almindelig præcisering af  

 valgbarhedsbetingelserne), - slettelse af valglisten i Danmark af danske statsborgere, der er optaget  

 på valglisten i en af de øvrige medlemsstater (§ 14, stk. 3 og 4) - proceduren for optagelse på valglisten af herboende EU-borgere (§ 14 a), - supplering af oplysningerne om kandidaterne på kandidatlisten med  

 oplysning om kandidaternes statsborgerskab (§ 19, stk. 3, 1. pkt.), - særlige procedurekrav for kandidater, der er statsborgere i en af de  

 øvrige medlemsstater (§ 19 a), - betydningen af manglende valgbarhedsattest samt om underretningspligten  

 i relation til kandidaten og kandidatens hjemland (§ 23, stk. 3 og 5), - den dokumentation/de oplysninger, der skal tilstilles Folketinget til  

 brug ved prøvelsen af Europa-Parlamentsvalget (§ 36, stk. 2 og 3), - præcisering af Folketingets prøvelsesadgang i forbindelse med  

 godkendelsen af valget (§ 37, stk. 3), - præcisering af Folketingets prøvelsesadgang i funktionsperioden (§ 41), - strafansvar for opstilling som kandidat til valget både i Danmark og en  

 af de øvrige medlemsstater (§ 47), og - udstedelse af attester m.v. om valgret henholdsvis valgbarhed i Danmark  

 for danske statsborgere, der ønsker at udøve valgret henholdsvis opstille som  

 kandidater i en af de øvrige medlemsstater (§ 47 a).
 De ændringer, der hovedsagelig er af teknisk/redaktionel karakter,  

 vedrører følgende spørgsmål (vedkommende paragraf er anført i parentes):
- lovens titel, - præcisering af valgbarhedsbetingelserne (§ 6, stk. 1), - ændring af »Forsamlingen« til: »Europa-Parlamentet«  

 (§ 8), - præcisering af betingelserne for, hvilke partier der er  

 opstillingsberettigede til Europa-Parlamentsvalg (§ 10, stk. 1), - tidsfrister for indlevering af kandidatlister (§ 19, stk. 1), - tilbagekaldelse af indleverede kandidatlister (§ 20, stk. 3), - den myndighed inden for partiet, der bl.a. er legitimeret til at udøve  

 partiets beføjelser i forbindelse med tilbagekaldelse af kandidatlister (§  

 22, 1. pkt.), - indenrigsministerens gennemgang af rettidigt indleverede kandidatlister  

 (§ 23, stk. 1 og 2), - hvilke kandidater der skal slettes af kandidatlisten (§ 23 a), og - ændret betegnelse af Det Europæiske Økonomiske Fællesskab (§ 48, stk. 1,  

 nr. 5 og 6).
Bilag 2 Oversigt over bekendtgørelser og cirkulærer m.v. vedrørende  

 Europa-Parlamentsvalg udstedt i henhold til Europa-Parlamentsvalgloven eller  

 folketingsvalgloven Bekendtgørelser - Bekendtgørelse nr. 569 af 13. november 1978 om optagelse på valglisten  

 til Europa-Parlamentsvalget af personer, der har fast bopæl i et af de øvrige  

 medlemslande i De europæiske Fællesskaber, som senest ændret ved  

 bekendtgørelse nr. 799 af 30. september 1993 - Bekendtgørelse nr. 594 af 13. november 1978 om stemmeafgivning til  

 Europa-Parlamentsvalget for personer, der har fast bopæl i et af de øvrige  

 medlemslande i De europæiske Fællesskaber - Bekendtgørelse nr. 332 af 23. juni 1988 om optagelse på  

 folketingsvalglisten af personer, der har valgret uanset ophold i udlandet - Bekendtgørelse nr. 299 af 10. maj 1989 om stemmesedler til brug ved  

 Europa-Parlamentsvalg - Bekendtgørelse nr. 300 af 17. maj 1989 om brevstemmeafgivning på  

 sygehuse - Bekendtgørelse nr. 301 af 17. maj 1989 om brevstemmeafgivning på  

 plejehjem og andre institutioner, der drives efter reglerne i bistandsloven - Bekendtgørelse nr. 302 af 17. maj 1989 om brevstemmeafgivning i  

 kriminalforsorgens anstalter og arresthusene - Bekendtgørelse nr. 303 af 17. maj 1989 om brevstemmeafgivning i  

 vælgerens hjem - Bekendtgørelse nr. 645 af 12. oktober 1989 om valgagitation - Bekendtgørelse nr. 739 af 13. september 1993 om fastsættelse af dagen  

 for afholdelse af valg af danske repræsentanter til Europa-Parlamentet - Bekendtgørelse nr. 79 af 31. januar 1994 om slettelse af valglisten til  

 Europa-Parlamentsvalg af personer med dansk indfødsret, der er optaget på  

 valglisten i en af de øvrige medlemsstater i Den Europæiske Union - Bekendtgørelse nr. 80 af 31. januar 1994 om optagelse på valglisten til  

 Europa-Parlamentsvalg af personer, der er statsborgere i en af de øvrige  

 medlemsstater i Den Europæiske Union - Bekendtgørelse nr. 182 af 11. marts 1994 om bedømmelse af stemmesedler  

 afgivet til Europa-Parlamentsvalg Cirkulærer - Cirkulære nr. 75 af 23. juni 1988 om behandling m.v. af ansøgninger om  

 optagelse på folketingsvalglisten af personer, der har valgret uanset ophold  

 i udlandet - Cirkulære nr. 64 af 3. maj 1989 om brevstemmeprotokollers indhold og  

 udformning - Cirkulæreskrivelse nr. 73 af 21. april 1994 om stemmeoptælling ved  

 Europa-Parlamentsvalget den 9. juni 1994.
Vejledninger - Vejledning nr. 188 af 8. oktober 1990 om brevstemmeafgivning på danske  

 skibe i udenrigsfart og danske havanlæg - Vejledning nr. 49 af 4. marts 1994 om behandling af ansøgninger om  

 optagelse af herboende EU-borgere på valglisten til Europa-Parlamentsvalg  

 m.v.
 (* 1) Bekendtgørelsen har været offentliggjort i Lovtidende A som nr. 299  

 med datering den 10. maj 1989.
 (* 2) Cirkulæret har været offentliggjort i Ministerialtidende som nr. 64  

 med datering den 3. maj 1989.
 (* 3) Bekendtgørelsen har været offentliggjort i Lovtidende A som nr. 182  

 med datering den 11. marts 1994.
 (* 4) Bilag 3, 4 og 5 er udeladt her, da retsforskrifterne har været  

 offentliggjort i Lovtidende A eller Ministerialtidende, samt forefindes i  

 Retsinformation.
