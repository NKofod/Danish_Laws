Nr LSF 53 Forslag til Lov om indgåelse af dobbeltbeskatningsaftale mellem Den  

 Socialistiske Republik Vietnams regering og Kongeriget Danmarks regering Fremsat af skatteministeren (Carsten Koch) den 1. november 1995 Vedtaget ved tredjebehandling den 5. december 1995 Lov nr. 1098 af 20/12/1995 § 1. Aftale af 31. maj 1995 mellem Den Socialistiske Republik  

 Vietnams regering og Kongeriget Danmarks regering til undgåelse af  

 dobbeltbeskatning og hindring af skatteunddragelse, for så vidt angår  

 indkomstskatter, kan tiltrædes på Danmarks vegne.
Aftalen er optaget som  

 bilag til denne lov.
 Stk. 2. Aftalen træder i kraft og finder anvendelse i Danmark  

 efter bestemmelserne i aftalens artikel 31.
 § 2. Loven træder i kraft dagen efter bekendtgørelsen i  

 Lovtidende.
 § 3. Loven gælder ikke for Færøerne og Grønland.
BILAG Aftale mellem Den Socialistiske Republik Vietnams regering og Kongeriget Danmarks regering til undgåelse af dobbeltbeskatning og hindring af skatteunddragelse, for  

 så vidt angår indkomstskatter Den Socialistiske Republik Vietnams regering og  

 Kongerigets Danmarks regering, der ønsker at indgå en aftale til undgåelse af  

 dobbeltbeskatning og hindring af skatteunddragelse, for så vidt angår  

 indkomstskatter, er blevet enige om følgende bestemmelser:
Artikel 1 De af aftalen omfattede personer Denne aftale skal finde anvendelse på personer, der er hjemmehørende i en  

 af eller begge de kontraherende stater.
Artikel 2 De af aftalen omfattede skatter 1. Denne aftale skal finde anvendelse på indkomstskatter, der pålignes på  

 en kontraherende stats, dens politiske underafdelingers eller dens lokale  

 myndigheders vegne, uden hensyn til hvordan de opkræves.
 2. Som indkomstskatter skal anses alle skatter, der pålignes hele  

 indkomsten eller dele af indkomsten, herunder skatter af fortjeneste ved  

 afhændelse af rørlig formue eller fast ejendom, skatter der pålignes den  

 samlede lønsum, der udbetales af foretagender, såvel som skatter på  

 formueforøgelse.
 3. De pågældende skatter, på hvilke aftalen finder anvendelse, er:
 (a) for Vietnams vedkommende:
(i) indkomstskatten for personer (the personal income tax); (ii) skatten på erhvervsindkomst (the profit tax); og (iii) skatten på overførsel af erhvervsindkomst (the profit remittance  

 tax); (herefter omtalt som »vietnamesisk skat«); (b) for Danmarks vedkommende:
(i) indkomstskatten til staten; (ii) den kommunale indkomstskat; (iii) den amtskommunale indkomstskat; og (iv) skatter i henhold til kulbrinteskatteloven; (herefter omtalt som »dansk skat«).
4. Aftalen skal også finde anvendelse på alle skatter af samme eller  

 væsentligt samme art, der efter denne aftales underskrivelse pålignes som  

 tillæg til eller i stedet for de gældende skatter.
De kompetente myndigheder  

 i de kontraherende stater skal give hinanden underretning om væsentlige  

 ændringer, som er foretaget i deres respektive skattelove.
Artikel 3 Almindelige definitioner 1. Medmindre andet fremgår af sammenhængen, har i denne aftale følgende  

 udtryk den nedenfor angivne betydning:
(a) udtrykket »Vietnam« betyder Den Socialistiske Republik  

 Vietnam; anvendt i geografisk forstand betyder udtrykket hele det nationale  

 territorium, herunder territorialfarvandet og ethvert område uden for og i  

 tilknytning til territorialfarvandet, inden for hvilket område Vietnam efter  

 vietnamesisk lovgivning og i overensstemmelse med international ret har  

 suverænitetsrettigheder med hensyn til efterforskning og udnyttelse af  

 naturforekomster på havbunden og dennes undergrund og overliggende  

 vandmasser; (b) udtrykket »Danmark« betyder Kongeriget Danmark, herunder  

 ethvert område uden for Danmarks territorialfarvand, som i overensstemmelse  

 med international ret er eller senere måtte blive betegnet i dansk lovgivning  

 som et område, inden for hvilket Danmark kan udøve suverænitetsrettigheder  

 med hensyn til efterforskning og udnyttelse af naturforekomster på havbunden  

 eller i dennes undergrund og de overliggende vande og med hensyn til andre  

 aktiviteter med henblik på økonomisk udnyttelse og efterforskning af området;  

 udtrykket omfatter ikke Færøerne og Grønland; (c) udtrykkene »en kontraherende stat« og »den anden  

 kontraherende stat« betyder Vietnam eller Danmark alt efter  

 sammenhængen; (d) udtrykket »person« omfatter en fysisk person, et selskab og  

 enhver anden sammenslutning af personer; (e) udtrykket »selskab« betyder enhver juridisk person eller  

 enhver sammenslutning, der i skattemæssig henseende behandles som en juridisk  

 person; (f) udtrykkene »foretagende i en kontraherende stat« og  

 »foretagende i den anden kontraherende stat« betyder henholdsvis et  

 foretagende, som drives af en person, der er hjemmehørende i en kontraherende  

 stat, og et foretagende, som drives af en person, der er hjemmehørende i den  

 anden kontraherende stat; (g) udtrykket »statsborgere« betyder:
(i) alle fysiske personer, der har indfødsret i en kontraherende stat; (ii) alle juridiske personer, interessentskaber og foreninger, der består  

 i kraft af den lovgivning, der gælder i en kontraherende stat; (h) udtrykket »international trafik« betyder enhver transport  

 med et skib eller luftfartøj, der anvendes af et foretagende i en  

 kontraherende stat, bortset fra tilfælde hvor skibet eller luftfartøjet  

 udelukkende anvendes mellem steder i den anden kontraherende stat; og (i) udtrykket »kompetente myndighed« betyder:
(i) for så vidt angår Vietnam, finansministeren eller hans befuldmægtigede  

 stedfortræder; og (ii) for så vidt angår Danmark, skatteministeren eller hans  

 befuldmægtigede stedfortræder.
 2. Ved anvendelsen af denne aftale i en kontraherende stat skal, medmindre  

 andet følger af sammenhængen, ethvert udtryk, som ikke er defineret deri,  

 tillægges den betydning, som det har i denne stats lovgivning om de skatter,  

 hvorpå aftalen finder anvendelse.
Artikel 4 Skattemæssigt hjemsted 1. I denne aftale betyder udtrykket »en person, der er hjemmehørende  

 i en kontraherende stat« enhver person, som i henhold til lovgivningen i  

 denne stat er skattepligtig der på grund af hjemsted, bopæl, ledelsens sæde,  

 registreringssted eller ethvert andet lignende kriterium.
 2. I tilfælde, hvor en fysisk person efter bestemmelserne i stykke 1 er  

 hjemmehørende i begge de kontraherende stater, bestemmes hans status efter  

 følgende regler:
(a) han skal anses for at være hjemmehørende i den stat, i hvilken han har  

 en fast bolig til sin rådighed; hvis han har en fast bolig til sin rådighed i  

 begge stater, skal han anses for at være hjemmehørende i den stat, med  

 hvilken han har de stærkeste personlige og økonomiske forbindelser (midtpunkt  

 for sine livsinteresser); (b) hvis det ikke kan afgøres, i hvilken stat han har midtpunkt for sine  

 livsinteresser, eller hvis han ikke har en fast bolig til sin rådighed i  

 nogen af staterne, skal han anses for at være hjemmehørende i den stat, i  

 hvilken han sædvanligvis har ophold; (c) hvis han sædvanligvis har ophold i begge stater, eller hvis han ikke  

 har sådant ophold i nogen af dem, skal han anses for at være hjemmehørende i  

 den stat, i hvilken han er statsborger; (d) er han statsborger i begge stater, eller er han ikke statsborger i  

 nogen af dem, skal de kompetente myndigheder i de kontraherende stater afgøre  

 spørgsmålet ved gensidig aftale.
3. I tilfælde, hvor en ikke-fysisk person efter bestemmelserne i stykke 1  

 er hjemmehørende i begge de kontraherende stater, skal den anses for at være  

 hjemmehørende i den stat, i hvilken den er registreret.
Hvis en sådan person  

 er registreret i den ene stat, og dens virkelige ledelse har sit sæde i den  

 anden stat, skal de kompetente myndigheder i de kontraherende stater ved  

 gensidig aftale afgøre, i hvilken stat denne person ved anvendelsen af denne  

 aftale skal anses for at være hjemmehørende.
Så længe sådan gensidig aftale  

 ikke er opnået, skal denne person i hver af de kontraherende stater ved  

 anvendelsen af denne aftale anses for ikke at være hjemmehørende i den anden  

 kontraherende stat.
Artikel 5 Fast driftssted 1. I denne aftale betyder udtrykket »fast driftssted« et fast  

 forretningssted, gennem hvilket et foretagendes virksomhed helt eller delvis  

 udøves.
 2. Udtrykket »fast driftssted« omfatter navnlig:
(a) et sted, hvorfra et foretagende ledes; (b) en filial; (c) et kontor; (d) en fabrik; (e) et værksted; og (f) en mine, en olie- eller gaskilde, et stenbrud eller ethvert andet  

 sted, hvor naturforekomster udvindes.
 3. Udtrykket »fast driftssted« omfatter endvidere:
(a) et bygge-, anlægs-, monterings- eller installationsarbejde, herunder  

 tilsynsvirksomhed i forbindelse hermed, men kun hvor sådanne arbejder varer  

 mere end 6 måneder; (b) et foretagendes levering af tjenesteydelser, herunder  

 konsulentbistand, gennem ansatte eller andet personale engageret af  

 foretagendet til det pågældende formål, men kun hvor sådan virksomhed (på den  

 samme opgave eller en opgave i forbindelse hermed) i det pågældende land  

 varer mere end 6 måneder inden for en hvilken som helst 12-månedersperiode.
 4. Uanset de foranstående bestemmelser i denne artikel skal udtrykket  

 »fast driftssted« anses for ikke at omfatte:
(a) anvendelsen af indretninger udelukkende til oplagring eller udstilling  

 af varer tilhørende foretagendet; (b) opretholdelsen af et varelager, tilhørende foretagendet, udelukkende  

 til oplagring eller udstilling; (c) opretholdelsen af et varelager, tilhørende foretagendet, udelukkende  

 til forarbejdning hos et andet foretagende; (d) opretholdelsen af et fast forretningssted udelukkende for at foretage  

 indkøb af varer eller indsamle oplysninger til foretagendet; (e) opretholdelsen af et fast forretningssted udelukkende for at udøve  

 enhver anden virksomhed for foretagendet af forberedende eller hjælpende  

 karakter; (f) opretholdelsen af et fast forretningssted udelukkende til samtidig  

 udøvelse af flere af de i litra a) - e) nævnte virksomheder, forudsat at det  

 faste forretningssteds samlede virksomhed, der er et resultat heraf, er af  

 forberedende eller hjælpende karakter.
 5. I tilfælde hvor en person, der ikke er en sådan uafhængig repræsentant,  

 som omhandles i stykke 6, handler i en kontraherende stat på vegne af et  

 foretagende i den anden kontraherende stat, skal dette foretagende uanset  

 bestemmelserne i stykke 1 og 2 anses for at have fast driftssted i den  

 førstnævnte kontraherende stat med hensyn til hele den virksomhed, som denne  

 person påtager sig for foretagendet, hvis denne person:
(a) har og sædvanligvis udøver i denne stat en fuldmagt til at indgå  

 aftaler i foretagendets navn, medmindre denne persons virksomhed er begrænset  

 til sådanne forhold, som er nævnt i stykke 4, som, hvis de var udøvet gennem  

 et fast forretningssted, ikke ville gøre dette faste forretningssted til et  

 fast driftssted efter bestemmelserne i nævnte stykke; eller (b) ikke har en sådan fuldmagt, men sædvanligvis i den førstnævnte stat  

 opretholder et varelager, hvorfra han regelmæssigt leverer varer på  

 foretagendets vegne.
6. Et foretagende skal ikke anses for at have et fast driftssted i en  

 kontraherende stat, blot fordi det driver erhvervsvirksomhed i denne stat  

 gennem en mægler, kommissionær eller anden uafhængig repræsentant, forudsat  

 at disse personer handler inden for deres sædvanlige erhvervsvirksomheds  

 rammer.
Dog skal en sådan repræsentant ikke anses for at være en uafhængig  

 repræsentant i dette stykkes forstand, hvis han udelukkende eller næsten  

 udelukkende udøver virksomhed for det pågældende foretagende.
 7. Den omstændighed, at et selskab, der er hjemmehørende i en  

 kontraherende stat, behersker eller beherskes af et selskab, der er  

 hjemmehørende i den anden kontraherende stat, eller som (enten gennem et fast  

 driftssted eller på anden måde) udøver erhvervsvirksomhed i denne anden stat,  

 skal ikke i sig selv medføre, at et af de to selskaber anses for et fast  

 driftssted for det andet.
Artikel 6 Indkomst af fast ejendom 1. Indkomst, som en person, der er hjemmehørende i en kontraherende stat,  

 oppebærer af fast ejendom (herunder indkomst af land- eller skovbrug), der er  

 beliggende i den anden kontraherende stat, kan beskattes i denne anden stat.
2. Udtrykket »fast ejendom« skal tillægges den betydning, som  

 det har i lovgivningen i den kontraherende stat, hvori ejendommen er  

 beliggende, og skal omfatte enhver option eller tilsvarende rettigheder med  

 hensyn til denne ejendom.
Udtrykket skal i alle tilfælde omfatte tilbehør til  

 fast ejendom, besætning og redskaber, der anvendes i land- og skovbrug,  

 rettigheder på hvilke civilretten om fast ejendom finder anvendelse,  

 brugsrettigheder til fast ejendom, rettigheder til at efterforske eller  

 udnytte mineralforekomster, kilder og andre naturforekomster, samt  

 rettigheder til beløb, som udregnes under henvisning til mængden eller  

 værdien af produktionen fra sådanne forekomster; skibe og luftfartøjer skal  

 ikke anses for fast ejendom.
 3. Bestemmelserne i stykke 1 skal finde anvendelse på indkomst, der  

 hidrører fra direkte brug, udlejning eller fra enhver anden form for  

 benyttelse af fast ejendom.
 4. Bestemmelserne i stykke 1 og 3 skal også finde anvendelse på indkomst  

 af fast ejendom, der tilhører et foretagende, og på indkomst af fast ejendom,  

 der anvendes ved udøvelsen af frit erhverv.
Artikel 7 Fortjeneste ved erhvervsvirksomhed 1. Fortjeneste oppebåret af et foretagende i en kontraherende stat kan kun  

 beskattes i denne stat, med mindre foretagendet driver erhvervsvirksomhed i  

 den anden kontraherende stat gennem et der beliggende fast driftssted.
Hvis  

 foretagendet driver en sådan virksomhed, kan dets fortjeneste beskattes i den  

 anden stat, men dog kun for så vidt angår den del deraf, som kan henføres  

 til:
(a) dette faste driftssted; eller (b) salg i denne anden stat af varer af samme eller lignende art som de,  

 der sælges gennem dette faste driftssted; eller (c) anden erhvervsvirksomhed, som udøves i denne anden stat, af samme  

 eller lignende art som den, der udøves gennem dette faste driftssted.
 Bestemmelserne i litra b) og c) finder ikke anvendelse, hvis foretagendet  

 godtgør, at sådant salg eller sådan virksomhed ikke med rimelighed ville  

 kunne have været foretaget eller udøvet af det faste driftssted.
 2. Under iagttagelse af bestemmelserne i stykke 3 skal der i tilfælde,  

 hvor et foretagende i en kontraherende stat driver erhvervsvirksomhed i den  

 anden kontraherende stat gennem et der beliggende fast driftssted, i hver  

 kontraherende stat til dette faste driftssted henføres den fortjeneste, som  

 det kunne forventes at have opnået, hvis det havde været et frit og  

 uafhængigt foretagende, der udøvede den samme eller lignende virksomhed på  

 samme eller lignende vilkår, og som under fuldstændigt frie forhold  

 afsluttede forretninger med det foretagende, hvis faste driftssted det er.
3. Ved fastsættelsen af et fast driftssteds fortjeneste skal det være  

 tilladt at fradrage omkostninger, som er afholdt for det faste driftssted,  

 herunder generalomkostninger til ledelse og administration, hvad enten de er  

 afholdt i den stat, hvori det faste driftssted er beliggende, eller andre  

 steder.
Der skal imidlertid ikke indrømmes sådant fradrag for eventuelle  

 beløb, der (på anden måde end som godtgørelse af faktiske udgifter) betales  

 af det faste driftssted til foretagendets hovedkontor eller til et af dets  

 øvrige kontorer som royalties, honorarer eller andre lignende betalinger for  

 benyttelsen af patenter eller andre rettigheder eller som provision for  

 udførelse af særlige tjenester eller for administration eller, bortset fra  

 tilfælde hvor der er tale om et bankforetagende, som rente af pengebeløb  

 udlånt til det faste driftssted.
På samme måde skal der ved fastsættelsen af  

 et fast driftssteds fortjeneste ikke tages hensyn til beløb, som (på anden  

 måde end som godtgørelse af faktiske udgifter) det faste driftssted pålægger  

 foretagendets hovedkontor eller et af dets øvrige kontorer at betale som  

 royalties, honorarer eller andre lignende betalinger for benyttelsen af  

 patenter eller andre rettigheder eller som provision for udførelse af særlige  

 tjenester eller for administration eller, bortset fra tilfælde hvor der er  

 tale om et bankforetagende, som rente af pengebeløb udlånt til foretagendets  

 hovedkontor eller til et af dets øvrige kontorer.
 4. Intet i denne artikel berører anvendelsen af lovgivningen i en  

 kontraherende stat om skatteansættelse for en person i tilfælde hvor de  

 oplysninger, der står til rådighed for den kompetente myndighed i denne stat,  

 ikke er tilstrækkelige til at fastsætte den fortjeneste, der skal henføres  

 til et fast driftssted, under forudsætning af at sådan lovgivning anvendes i  

 overensstemmelse med principperne i denne artikel så vidt som de oplysninger,  

 der står til rådighed for den kompetente myndighed, gør dette muligt.
 5. Hvis det har været sædvane i en kontraherende stat at fastsætte den  

 fortjeneste, der kan henføres til et fast driftssted, på grundlag af en  

 fordeling af foretagendets samlede fortjeneste mellem dets forskellige  

 afdelinger, skal intet i stykke 2 udelukke denne kontraherende stat fra at  

 fastsætte den skattepligtige fortjeneste på grundlag af en sådan  

 sædvanemæssig fordeling; den valgte fordelingsmetode skal imidlertid være  

 sådan, at resultatet bliver i overensstemmelse med de principper, der er  

 fastlagt i denne artikel.
 6. Ingen fortjeneste skal kunne henføres til et fast driftssted, blot  

 fordi dette faste driftssted har foretaget indkøb af varer for foretagendet.
 7. Ved anvendelsen af de foranstående stykker skal den fortjeneste, der  

 henføres til det faste driftssted, fastsættes efter samme metode hvert år,  

 medmindre der er god og fyldestgørende grund til at anvende en anden  

 fremgangsmåde.
 8. I tilfælde, hvor en fortjeneste omfatter indkomster, som er omhandlet  

 særskilt i andre artikler i denne aftale, skal bestemmelserne i disse andre  

 artikler ikke berøres af bestemmelserne i denne artikel.
Artikel 8 Skibsfart og luftfart 1. Fortjeneste, som opnås ved skibs- eller luftfartsvirksomhed i  

 international trafik af et foretagende i en kontraherende stat, kan kun  

 beskattes i denne kontraherende stat.
 2. Ved anvendelsen af denne artikel omfatter fortjeneste ved skibs- eller  

 luftfart i international trafik tillige:
(a) indkomst ved »bare-boat«-udleje af skibe eller luftfartøjer;  

 og (b) fortjeneste ved anvendelse, vedligeholdelse eller udleje af containere  

 (herunder anhængere og lignende udstyr til transport af containere) anvendt  

 til transport af varer, hvor sådan udleje henholdsvis sådan anvendelse, vedligeholdelse eller  

 udleje er et led i skibs- eller luftfartsvirksomhed i international trafik.
 3. Bestemmelserne i stykke 1 skal også finde anvendelse på fortjeneste ved  

 deltagelse i en pool, et konsortium eller en international  

 driftsorganisation.
 4. Med hensyn til fortjeneste oppebåret af det danske, norske og svenske  

 luftfartskonsortium Scandinavian Airlines System (SAS) skal bestemmelserne i  

 stykke 1 og 3 kun finde anvendelse på den del af fortjenesten, som svarer til  

 den andel i konsortiet, der ejes af den danske partner i Scandinavian  

 Airlines System (SAS), Det Danske Luftfartsselskab (DDL).
Artikel 9 Forbundne foretagender 1. I tilfælde hvor (a) et foretagende i en kontraherende stat direkte eller indirekte har del  

 i ledelsen af, kontrollen af eller kapitalen i et foretagende i den anden  

 kontraherende stat, eller (b) samme personer direkte eller indirekte har del i ledelsen af,  

 kontrollen af eller kapitalen i såvel et foretagende i en kontraherende stat  

 som et foretagende i den anden kontraherende stat, og der i noget af disse tilfælde mellem de to foretagender er aftalt eller  

 fastsat vilkår vedrørende deres kommercielle eller finansielle forbindelser,  

 der afviger fra de vilkår, som ville være blevet aftalt mellem uafhængige  

 foretagender, kan enhver fortjeneste, som, hvis disse vilkår ikke havde  

 foreligget, ville være tilfaldet et af disse foretagender, men som på grund  

 af disse vilkår ikke er tilfaldet dette, medregnes til dette foretagendes  

 fortjeneste og beskattes i overensstemmelse hermed.
 2. Intet i denne artikel berører anvendelsen af lovgivningen i en  

 kontraherende stat om skatteansættelse for en person, herunder ansættelse i  

 tilfælde hvor de oplysninger, der står til rådighed for den kompetente  

 myndighed i denne stat, ikke er tilstrækkelige til at fastsætte den indkomst,  

 der skal henføres til et foretagende, under forudsætning af at sådan  

 lovgivning så vidt som det er praktisk muligt anvendes i overensstemmelse med  

 principperne i denne artikel.
3. I tilfælde hvor en kontraherende stat til fortjenesten for et  

 foretagende i denne stat medregner - og i overensstemmelse hermed beskatter -  

 fortjeneste, som et foretagende i den anden kontraherende stat er blevet  

 beskattet af i denne anden stat, og de således medregnede fortjenester er  

 fortjenester, som ville være tilfaldet foretagendet i den førstnævnte stat,  

 hvis vilkårene mellem de to foretagender havde været de samme, som ville være  

 blevet aftalt mellem uafhængige foretagender, skal denne anden stat foretage  

 en dertil svarende regulering af det skattebeløb, som er beregnet der af  

 fortjenesten.
Ved reguleringen skal der tages hensyn til de øvrige  

 bestemmelser i denne aftale, og de kontraherende staters kompetente  

 myndigheder skal om nødvendigt rådføre sig med hinanden.
Artikel 10 Udbytter 1. Udbytte, som udbetales af et selskab, der er hjemmehørende i en  

 kontraherende stat, til en person, der er hjemmehørende i den anden  

 kontraherende stat, kan beskattes i denne anden stat.
 2. Sådant udbytte kan imidlertid også beskattes i den kontraherende stat,  

 hvori det selskab, der betaler udbyttet, er hjemmehørende, og i henhold til  

 lovgivningen i denne stat, men hvis modtageren er udbyttets retmæssige ejer,  

 må den skat, der pålignes, ikke overstige:
(a) 5 pct. af bruttobeløbet, hvis den retmæssige ejer er et selskab  

 (bortset fra et interessentskab), der direkte ejer mindst 70 pct. eller har  

 investeret mindst 12 millioner U.S. af kapitalen i det selskab, som udbetaler  

 udbyttet; (b) 10 pct. af bruttobeløbet, hvis den retmæssige ejer er et selskab  

 (bortset fra et interessentskab), der ejer mindre end 70 pct. men mindst 25  

 pct. af kapitalen i det selskab, som udbetaler udbyttet; (c) 15 pct. af bruttobeløbet af udbyttet i alle andre tilfælde.
 Dette stykke berører ikke adgangen til at beskatte selskabet af den  

 fortjeneste, hvoraf udbyttet er udbetalt.
 3. Udtrykket »udbytte« betyder i denne artikel indkomst af  

 aktier eller andre rettigheder, der ikke er gældsfordringer, og som giver ret  

 til andel i fortjeneste, såvel som indkomst fra andre selskabsrettigheder,  

 der er undergivet samme skattemæssige behandling som indkomst af aktier i  

 henhold til lovgivningen i den stat, i hvilken det selskab, der foretager  

 udlodningen, er hjemmehørende.
4. Bestemmelserne i stykke 1 og 2 skal ikke finde anvendelse, hvis  

 udbyttets retmæssige ejer, der er hjemmehørende i en kontraherende stat,  

 driver erhvervsvirksomhed i den anden kontraherende stat, hvor det selskab,  

 der udbetaler udbyttet, er hjemmehørende, gennem et der beliggende fast  

 driftssted eller udøver frit erhverv i denne anden stat fra et der beliggende  

 fast sted, og den aktiebesiddelse, som ligger til grund for udlodningen af  

 udbyttet, har direkte forbindelse med et sådant fast driftssted eller fast  

 sted.
I så fald skal bestemmelserne henholdsvis i artikel 7 eller i artikel  

 14 finde anvendelse.
 5. I tilfælde hvor et selskab, der er hjemmehørende i en kontraherende  

 stat, oppebærer fortjeneste eller indkomst fra den anden kontraherende stat,  

 må denne anden stat ikke påligne nogen skat på udbytte, som udbetales af  

 selskabet, medmindre udbyttet udbetales til en person, der er hjemmehørende i  

 denne anden stat, eller den aktiebesiddelse, som ligger til grund for  

 udlodningen af udbyttet, har direkte forbindelse med et fast driftssted eller  

 et fast sted, der er beliggende i denne anden stat, eller undergive  

 selskabets ikke-udloddede fortjeneste nogen skat på ikke-udloddet  

 fortjeneste, selv om det udbetalte udbytte eller den ikke-udloddede  

 fortjeneste helt eller delvis består af fortjeneste eller indkomst hidrørende  

 fra denne anden stat.
Artikel 11 Renter 1. Renter, der hidrører fra en kontraherende stat og betales til en  

 person, der er hjemmehørende i den anden kontraherende stat, kan beskattes i  

 denne anden stat.
 2. Sådanne renter kan imidlertid også beskattes i den kontraherende stat  

 hvorfra de hidrører, og i henhold til lovgivningen i denne stat, men hvis  

 modtageren er rentebeløbets retmæssige ejer, må den skat, der pålignes, ikke  

 overstige 10 pct. af bruttobeløbet af renten.
3. Uanset bestemmelserne i stykke 1 og 2 skal (a) renter der hidrører fra Vietnam være fritaget for vietnamesisk  

 beskatning, når renten betales til:
(i) den danske stat, en politisk underafdeling, en lokal myndighed eller  

 et dertil hørende offentligt organ; (ii) Danmarks Nationalbank; (iii) enhver anden institution hvis kapital helt eller hovedsageligt ejes  

 af den danske stat, som der fra gang til gang måtte blive truffet aftale om  

 mellem de kompetente myndigheder i de kontraherende stater; (b) renter der hidrører fra Danmark være fritaget for dansk beskatning,  

 når renten betales til:
(i) den vietnamesiske stat, en politisk underafdeling, en lokal myndighed  

 eller et dertil hørende offentligt organ; (ii) den vietnamesiske nationalbank; (iii) et offentligt organ eller enhver anden institution hvis kapital helt  

 eller hovedsageligt ejes af den vietnamesiske stat, som der fra gang til gang  

 måtte blive truffet aftale om mellem de kompetente myndigheder i de  

 kontraherende stater.
4. Udtrykket »rente« betyder i denne artikel indkomst af  

 gældsfordringer af enhver art, som ikke indeholder en ret til andel i  

 skyldnerens fortjeneste, hvad enten disse er sikrede ved pant i fast ejendom  

 eller ikke, og især indkomst af statsgældsbeviser og indkomst af obligationer  

 eller forskrivninger, herunder agiobeløb og gevinster, der knytter sig til  

 sådanne gældsbeviser, obligationer eller forskrivninger.
Straftillæg som  

 følge af for sen betaling skal ikke anses for renter i denne artikel.
 5. Bestemmelserne i stykke 1, 2 og 3 skal ikke finde anvendelse, hvis  

 renternes retmæssige ejer, der er hjemmehørende i en kontraherende stat,  

 driver erhvervsvirksomhed i den anden kontraherende stat, hvorfra renterne  

 hidrører, gennem et der beliggende fast driftssted eller udøver frit erhverv  

 i denne anden stat fra et der beliggende fast sted, og den fordring, som  

 ligger til grund for de udbetalte renter, har direkte forbindelse med (a) et  

 sådant fast driftssted eller fast sted, eller med (b) erhvervsvirksomhed som  

 omhandlet i artikel 7, stykke 1, litra c). I så fald skal bestemmelserne  

 henholdsvis i artikel 7 eller i artikel 14 finde anvendelse.
6. Renter skal anses for at hidrøre fra en kontraherende stat, hvis de  

 betales af denne stat selv, en politisk underafdeling, en lokal myndighed  

 eller af en person, som er hjemmehørende i denne stat.
I tilfælde hvor den  

 person, der betaler renterne, hvad enten han er hjemmehørende i en  

 kontraherende stat eller ej, har et fast driftssted eller et fast sted i en  

 kontraherende stat, i forbindelse med hvilket den gæld, hvoraf renterne  

 betales, er stiftet, og sådanne renter afholdes af dette faste driftssted  

 eller faste sted, skal sådanne renter anses for at hidrøre fra den stat,  

 hvori det faste driftssted eller det faste sted er beliggende.
7. I tilfælde hvor en særlig forbindelse mellem den, der betaler renten,  

 og den retmæssige ejer, eller mellem disse og en tredje person, har bevirket,  

 at renten set i forhold til den gældsfordring, for hvilken den er betalt,  

 overstiger det beløb, som ville være blevet aftalt mellem skyldneren og den  

 retmæssige ejer, hvis den nævnte forbindelse ikke havde foreligget, skal  

 bestemmelserne i denne artikel alene finde anvendelse på det sidstnævnte  

 beløb.
I så fald skal det overskydende beløb kunne beskattes i  

 overensstemmelse med lovgivningen i hver af de kontraherende stater under  

 hensyntagen til de øvrige bestemmelser i denne aftale.
Artikel 12 Royalties 1. Royalties, der hidrører fra en kontraherende stat og betales til en  

 person, der er hjemmehørende i den anden kontraherende stat, kan beskattes i  

 denne anden stat.
2. Sådanne royalties kan imidlertid også beskattes i den kontraherende  

 stat, hvorfra de hidrører, og i overensstemmelse med lovgivningen i denne  

 stat, men hvis modtageren er den retmæssige ejer af royaltybeløbet må den  

 skat, der pålignes, ikke overstige 15 pct. af bruttobeløbet.
Hvis royalties  

 betales for så vidt angår ethvert patent, mønster eller model, tegning,  

 hemmelig formel eller fremstillingsmetode, eller for oplysninger om  

 industrielle eller videnskabelige erfaringer eller for anvendelsen af eller  

 retten til at anvende industrielt, kommercielt eller videnskabeligt udstyr,  

 der medfører overførsel af know-how, må den skat, der pålignes, uanset første  

 led ikke overstige 5 pct. af bruttobeløbet.
 3. Udtrykket »royalties« betyder i denne artikel betalinger af  

 enhver art, der modtages som vederlag for anvendelsen af eller retten til at  

 anvende enhver ophavsret til et litterært, kunstnerisk eller videnskabeligt  

 arbejde, herunder spillefilm eller film eller bånd anvendt til udsendelse i  

 radio eller fjernsyn, ethvert patent, varemærke, mønster eller model,  

 tegning, hemmelig formel eller fremstillingsmetode, eller for anvendelsen  

 eller retten til at anvende industrielt, kommercielt eller videnskabeligt  

 udstyr eller for oplysninger om industrielle, kommercielle eller  

 videnskabelige erfaringer.
 4. Bestemmelserne i stykke 1 og 2 skal ikke finde anvendelse, hvis  

 royaltybeløbets retmæssige ejer, der er hjemmehørende i en kontraherende  

 stat, driver erhvervsvirksomhed i den anden kontraherende stat, hvorfra  

 royaltybeløbet hidrører, gennem et der beliggende fast driftssted eller  

 udøver frit erhverv i denne anden stat fra et der beliggende fast sted, og  

 den rettighed eller ejendom, som ligger til grund for de udbetalte royalties,  

 har direkte forbindelse med (a) et sådant fast driftssted eller fast sted  

 eller med (b) erhvervsvirksomhed som omhandlet i artikel 7, stykke 1, litra  

 c). I så fald skal bestemmelserne henholdsvis i artikel 7 eller i artikel 14  

 finde anvendelse.
5. Royalties skal anses for at hidrøre fra en kontraherende stat, hvis de  

 betales af denne stat selv, en politisk underafdeling eller en lokal  

 myndighed, eller af en person, som er hjemmehørende i denne stat.
I tilfælde  

 hvor den person, der betaler royalties, hvad enten han er hjemmehørende i en  

 kontraherende stat eller ej, har et fast driftssted eller et fast sted i en  

 kontraherende stat, i forbindelse med hvilket forpligtelsen til at betale  

 royalties er påtaget, og sådanne royalties afholdes af dette faste driftssted  

 eller faste sted, skal sådanne royalties anses for at hidrøre fra den stat,  

 hvori det faste driftssted eller det faste sted er beliggende.
6. I tilfælde hvor en særlig forbindelse mellem den, der betaler  

 royalties, og den retmæssige ejer, eller mellem disse og en tredje person,  

 har bevirket, at de betalte royalties set i forhold til den anvendelse,  

 rettighed eller oplysning, for hvilken de er betalt, overstiger det beløb,  

 som ville være blevet aftalt mellem skyldneren og den retmæssige ejer,  

 såfremt den nævnte forbindelse ikke havde foreligget, skal bestemmelserne i  

 denne artikel alene finde anvendelse på det sidstnævnte beløb.
I så fald skal  

 det overskydende beløb kunne beskattes i overensstemmelse med lovgivningen i  

 hver af de kontraherende stater under hensyntagen til de øvrige bestemmelser  

 i denne aftale.
Artikel 13 Fortjeneste ved afhændelse af aktiver 1. Fortjeneste, som en person, der er hjemmehørende i en kontraherende  

 stat, erhverver ved afhændelse af fast ejendom, som omhandlet i artikel 6, og  

 som er beliggende i den anden kontraherende stat, kan beskattes i denne anden  

 stat.
 2. Fortjeneste ved afhændelse af rørlig formue, der udgør en del af  

 erhvervsformuen i et fast driftssted, som et foretagende i en kontraherende  

 stat har i den anden kontraherende stat, eller ved afhændelse af rørlig  

 formue, der hører til et fast sted, som en person, der er hjemmehørende i en  

 kontraherende stat, har til rådighed til udøvelse af frit erhverv i den anden  

 kontraherende stat, herunder også fortjeneste ved afhændelse af et sådant  

 fast driftssted (særskilt eller sammen med hele foretagendet), eller af et  

 sådant fast sted, kan beskattes i denne anden stat.
 3. Fortjeneste, som en person, der er hjemmehørende i en kontraherende  

 stat, erhverver ved afhændelse af aktier eller dermed sammenlignelige  

 interesser i et selskab, hvis aktiver helt eller hovedsageligt består af fast  

 ejendom beliggende i den anden kontraherende stat, kan beskattes i denne  

 anden stat.
 4. Fortjeneste, som et foretagende i en kontraherende stat erhverver ved  

 afhændelse af skibe eller luftfartøjer, der anvendes i international trafik,  

 eller af rørlig formue, som er knyttet til driften af sådanne skibe eller  

 luftfartøjer, eller af containere (herunder anhængere og lignende udstyr til  

 transport af containere), hvis anvendelse er et led i driften af sådanne  

 skibe eller luftfartøjer, kan kun beskattes i denne kontraherende stat.  

 Bestemmelserne i dette stykke finder dog ikke anvendelse, hvis de pågældende  

 containere eller anhængere og lignende udstyr alene anvendes til transport  

 mellem steder beliggende i den anden kontraherende stat.
 5. Med hensyn til kapitalgevinster oppebåret af det danske, norske og  

 svenske luftfartskonsortium Scandinavian Airlines System (SAS) skal  

 bestemmelserne i stykke 4 kun finde anvendelse på den del af  

 kapitalgevinsterne, som svarer til den andel i konsortiet, der ejes af den  

 danske partner i Scandinavian Airlines System (SAS), Det Danske  

 Luftfartsselskab (DDL).
 6. Fortjeneste ved afhændelse af aktier, bortset fra de som er omhandlet i  

 stykke 3, som repræsenterer en deltagelse på mindst 10 pct. i et selskab, som  

 er hjemmehørende i en kontraherende stat, kan beskattes i denne stat.
 7. Fortjeneste ved afhændelse af alle andre aktiver end de i stykke 1, 2,  

 3, 4, 5 og 6 omhandlede kan kun beskattes i den kontraherende stat, hvori  

 afhænderen er hjemmehørende.
 8. I tilfælde hvor en fysisk person, der har været hjemmehørende i en  

 kontraherende stat, er blevet hjemmehørende i den anden kontraherende stat,  

 skal stykke 6 og 7 i denne artikel ikke berøre den førstnævnte stats ret til  

 i henhold til dens nationale lovgivning at beskatte formueforøgelse, som  

 denne person har opnået i forbindelse med aktier indtil tidspunktet for  

 flytning af personens skattemæssige hjemsted.
 I tilfælde, hvor aktierne derefter afhændes og fortjenesten ved en sådan  

 afhændelse beskattes i den anden kontraherende stat i overensstemmelse med  

 denne artikel, skal denne anden stat indrømme fradrag i skatten af indkomsten  

 med et beløb svarende til den indkomstskat, som er betalt i den førstnævnte  

 stat.
 Et sådant fradrag skal imidlertid ikke kunne overstige den del af  

 indkomstskatten, således som denne skat er beregnet inden indrømmelsen af  

 fradraget, som kan henføres til den indkomst, som kan beskattes i den  

 førstnævnte stat i henhold til den første sætning i dette stykke.
Artikel 14 Frit erhverv 1. Indkomst ved frit erhverv eller ved andet arbejde af selvstændig  

 karakter oppebåret af en person, der er hjemmehørende i en kontraherende  

 stat, kan kun beskattes i denne stat, undtagen i følgende tilfælde, hvor  

 sådan indkomst også kan beskattes i den anden kontraherende stat:
(a) Hvis han har et fast sted, som til stadighed står til rådighed for ham  

 i den anden kontraherende stat med henblik på udøvelse af hans virksomhed; i  

 dette tilfælde kan indkomsten beskattes i den anden kontraherende stat, men  

 kun i det omfang den kan henføres til dette faste sted; eller (b) Hvis hans ophold i den anden kontraherende stat strækker sig over en  

 eller flere perioder, der tilsammen udgør 183 dage eller derover i det  

 pågældende skatteår; i dette tilfælde kan indkomsten beskattes i den anden  

 stat, men kun i det omfang den hidrører fra hans virksomhed i denne stat.
 2. Udtrykket »frit erhverv« omfatter især selvstændig  

 videnskabelig, litterær, kunstnerisk, uddannelsesmæssig eller  

 undervisningsmæssig virksomhed samt selvstændig virksomhed som læge, advokat,  

 ingeniør, arkitekt, tandlæge og revisor.
Artikel 15 Personligt arbejde i tjenesteforhold 1. Medmindre bestemmelserne i artiklerne 16, 18, 19 og 21 medfører andet,  

 kan gage, løn og andet lignende vederlag for personligt arbejde i  

 tjenesteforhold oppebåret af en person, der er hjemmehørende i en  

 kontraherende stat, kun beskattes i denne stat, medmindre arbejdet er udført  

 i den anden kontraherende stat.
Er arbejdet udført der, kan det vederlag, som  

 oppebæres herfor, beskattes i denne anden stat.
 2. Uanset bestemmelserne i stykke 1 kan vederlag, som en person, der er  

 hjemmehørende i en kontraherende stat, oppebærer for personligt arbejde i  

 tjenesteforhold udført i den anden kontraherende stat, kun beskattes i den  

 førstnævnte stat, såfremt:
(a) modtageren opholder sig i den anden stat i en eller flere perioder,  

 der tilsammen ikke overstiger 183 dage i nogen 12-månedersperiode, der  

 begynder eller slutter i det pågældende skatteår, og (b) vederlaget betales af eller for en arbejdsgiver, der ikke er  

 hjemmehørende i den anden stat, og (c) vederlaget ikke udredes af et fast driftssted eller et fast sted, som  

 arbejdsgiveren har i den anden stat.
 3. Uanset de foranstående bestemmelser i denne artikel kan vederlag for  

 personligt arbejde i tjenesteforhold, som udføres om bord på et skib eller  

 luftfartøj, der anvendes i international trafik af et foretagende i en  

 kontraherende stat, kun beskattes i denne stat.
 4. I tilfælde, hvor en person, der er hjemmehørende i Danmark, modtager  

 vederlag for personligt arbejde udført på et luftfartøj, som anvendes af  

 Scandinavian Airlines System (SAS) i international trafik, kan et sådant  

 vederlag kun beskattes i Danmark.
Artikel 16 Bestyrelseshonorarer Bestyrelseshonorarer og lignende vederlag, som oppebæres af en person, der  

 er hjemmehørende i en kontraherende stat, i hans egenskab af medlem af  

 bestyrelsen for et selskab, der er hjemmehørende i den anden kontraherende  

 stat, kan beskattes i denne anden stat.
Artikel 17 Kunstnere og sportsfolk 1. Indkomst, som en person hjemmehørende i en kontraherende stat oppebærer  

 som optrædende kunstner, såsom teater-, film-, radio- eller fjernsynskunstner  

 eller som musiker eller sportsudøver, ved virksomhed, som han i denne  

 egenskab udøver i den anden kontraherende stat, kan beskattes i denne anden  

 stat.
 2. I tilfælde hvor indkomst ved den virksomhed, som udøves af en  

 optrædende kunstner eller en sportsudøver i hans egenskab som sådan, ikke  

 tilfalder kunstneren eller sportsudøveren selv, men en anden person, kan  

 denne indkomst uanset bestemmelserne i artiklerne 7, 14 og 15 beskattes i den  

 kontraherende stat, hvor kunstnerens eller sportsudøverens virksomhed finder  

 sted.
 3. Indkomst oppebåret af optrædende kunstnere eller sportsfolk, som er  

 hjemmehørende i en kontraherende stat, ved virksomhed udøvet i den anden  

 kontraherende stat under et kulturudvekslingsprogram mellem de to  

 kontraherende staters regeringer skal uanset bestemmelserne i stykke 1 og 2  

 være fritaget for beskatning i denne anden kontraherende stat.
Artikel 18 Pensioner og lignende betalinger 1. Medmindre bestemmelserne i artikel 19, stykke 2, medfører andet, kan  

 pensioner og andre lignende vederlag, der udbetales for tidligere  

 tjenesteydelser til en person, der er hjemmehørende i en kontraherende stat,  

 kun beskattes i denne stat.
 2. I tilfælde hvor en fysisk person, der var hjemmehørende i en  

 kontraherende stat, er blevet hjemmehørende i den anden kontraherende stat,  

 skal stykke 1 i denne artikel ikke berøre den førstnævnte stats ret til i  

 henhold til dens nationale lovgivning at beskatte pensioner, andre lignende  

 vederlag og livrenter, der tilfalder en sådan fysisk person fra den  

 førstnævnte stat.
 3. Udtrykket »livrente« betyder en fastsat sum, der er periodisk  

 betalbar til fastsatte tidspunkter, enten for livstid eller for et bestemt  

 tidsrum eller et tidsrum, som lader sig bestemme, i henhold til en  

 forpligtelse til at præstere disse betalinger mod rimeligt og fuldt vederlag  

 i penge eller penges værdi.
Artikel 19 Offentligt hverv 1. (a) Vederlag, undtagen pensioner, der udbetales af en kontraherende  

 stat eller en politisk underafdeling eller en lokal myndighed til en fysisk  

 person for udførelse af hverv for denne stat eller underafdeling eller  

 myndighed, kan kun beskattes i denne stat.
 (b) Sådant vederlag kan imidlertid kun beskattes i den anden kontraherende  

 stat, hvis hvervet er udført i denne stat, og den pågældende er en i denne  

 stat hjemmehørende, som:
(i) er statsborger i denne stat; eller (ii) ikke blev hjemmehørende i denne stat alene med det formål at udføre  

 hvervet.
 2. (a) Enhver pension, som udbetales af en kontraherende stat eller en  

 politisk underafdeling eller en lokal myndighed - eller af midler  

 tilvejebragt af disse - til en fysisk person for udførelse af hverv for denne  

 stat eller underafdeling eller myndighed, kan beskattes i denne stat.
 (b) En sådan pension kan imidlertid kun beskattes i den anden  

 kontraherende stat, hvis modtageren er hjemmehørende og statsborger i denne  

 anden stat.
 3. Bestemmelserne i artiklerne 15, 16 og 18 skal finde anvendelse på  

 vederlag og pensioner, der udbetales for hverv i forbindelse med  

 erhvervsvirksomhed, der drives af en kontraherende stat eller en politisk  

 underafdeling eller en lokal myndighed.
Artikel 20 Studerende og praktikanter 1. Beløb, som en studerende eller en erhvervspraktikant, som er eller som  

 umiddelbart før han besøger en kontraherende stat var hjemmehørende i den  

 anden kontraherende stat, og som opholder sig i den førstnævnte stat  

 udelukkende i studie- eller uddannelsesøjemed, modtager til sit underhold,  

 sit studium eller sin uddannelse, skal ikke beskattes i denne stat under  

 forudsætning af, at sådanne beløb hidrører fra kilder uden for denne stat.
 2. Vederlag, som en studerende eller en erhvervspraktikant, der er eller  

 tidligere var hjemmehørende i en kontraherende stat, og som opholder sig i  

 den anden kontraherende stat udelukkende i studie- eller uddannelsesøjemed,  

 oppebærer for tjenesteydelser udført i denne anden stat, skal uanset  

 bestemmelserne i stykke 1 ikke beskattes i denne anden stat under  

 forudsætning af, at sådanne tjenesteydelser har tilknytning til hans studium  

 eller uddannelse, og at vederlaget for sådanne tjenesteydelser er nødvendigt  

 for at supplere de midler, der står til rådighed for hans underhold.
Artikel 21 Lærere, professorer og forskere En fysisk person, som er eller som umiddelbart før han besøger en  

 kontraherende stat var hjemmehørende i den anden kontraherende stat, og som  

 opholder sig i den førstnævnte kontraherende stat med det hovedformål at  

 undervise, holde forelæsninger eller drive forskning ved et universitet, en  

 læreanstalt, skole eller uddannelsesinstitution eller videnskabelig  

 forskningsinstitution, som er godkendt af myndighederne i den førstnævnte  

 kontraherende stat, skal i en periode på to år regnet fra datoen for den  

 pågældendes første ankomst til den førstnævnte kontraherende stat være  

 fritaget for beskatning i denne kontraherende stat af vederlag for sådan  

 undervisning, forelæsningsvirksomhed eller forskning.
Artikel 22 Andre indkomster 1. Indkomster, der oppebæres af en person hjemmehørende i en kontraherende  

 stat, og som ikke er omhandlet i de foranstående artikler i denne aftale,  

 kan, uanset hvorfra de hidrører, kun beskattes i denne stat.
 2. Dog kan enhver sådan indkomst, som oppebæres fra kilder i den anden  

 kontraherende stat af en person, som er hjemmehørende i en kontraherende  

 stat, også beskattes i denne anden stat.
3. Bestemmelserne i stykke 1 skal ikke finde anvendelse på indkomst,  

 bortset fra indkomst af fast ejendom som defineret i artikel 6, stykke 2,  

 hvis modtageren af sådan indkomst, som er hjemmehørende i en kontraherende  

 stat, driver erhvervsvirksomhed i den anden kontraherende stat gennem et der  

 beliggende fast driftssted eller udøver frit erhverv i denne anden stat fra  

 et der beliggende fast sted, og den rettighed eller ejendom, som ligger til  

 grund for den udbetalte indkomst, har direkte forbindelse med et sådant fast  

 driftssted eller fast sted.
I så fald skal bestemmelserne henholdsvis i  

 artikel 7 eller i artikel 14 finde anvendelse.
Artikel 23 Virksomhed i forbindelse med forundersøgelser, efterforskning eller  

 udvinding af kulbrinter Uanset bestemmelserne i artiklerne 5 og 14 skal en person, der er  

 hjemmehørende i en kontraherende stat og som udøver virksomhed i forbindelse  

 med forundersøgelser, efterforskning eller udvinding af kulbrinteforekomster  

 i denne anden kontraherende stat, anses for med hensyn til denne virksomhed  

 at udøve virksomhed i denne anden stat gennem et der beliggende fast  

 driftssted eller et der beliggende fast sted.
Artikel 24 Ophævelse af dobbeltbeskatning 1. I Vietnam skal dobbeltbeskatning undgås således:
I tilfælde hvor en person, der er hjemmehørende i Vietnam, oppebærer  

 indkomst, som iflg. bestemmelserne i denne aftale kan beskattes i Danmark,  

 skal Vietnam indrømme fradrag i den pågældende persons indkomstskat med et  

 beløb svarende til den indkomstskat, der er betalt i Danmark.
Fradragsbeløbet  

 kan imidlertid ikke overstige den del af indkomstskatten, beregnet uden  

 sådant fradrag, der svarer til den indkomst, som kan beskattes i Danmark.
 2. I Danmark skal dobbeltbeskatning undgås således:
 a) I tilfælde hvor en person, der er hjemmehørende i Danmark, oppebærer  

 indkomst, som ifølge bestemmelserne i denne aftale kan beskattes i Vietnam,  

 skal Danmark, medmindre bestemmelserne i punkt c) medfører andet, indrømme  

 fradrag i den pågældende persons indkomstskat med et beløb svarende til den  

 indkomstskat, som er betalt i Vietnam.
 b) Fradragsbeløbet skal imidlertid ikke overstige den del af  

 indkomstskatten, beregnet uden sådant fradrag, der svarer til den indkomst,  

 som kan beskattes i Vietnam.
 c) I tilfælde hvor en person, der er hjemmehørende i Danmark, oppebærer  

 indkomst, som ifølge bestemmelserne i denne aftale kun kan beskattes i  

 Vietnam, kan Danmark medregne denne indkomst i beskatningsgrundlaget, men  

 skal i skatten af indkomsten fradrage den del af indkomstskatten, som svarer  

 til den indkomst, der hidrører fra Vietnam.
 d) Ved anvendelsen af litra a) og b) i dette stykke skal vietnamesisk skat  

 på royalties (som ifølge artikel 12, stykke 2, ikke kan overstige 5 pct. af  

 bruttobeløbet) anses for at være at være betalt med 12,5 pct. af  

 bruttobeløbet, når royalties modtages som vederlag for anvendelsen af ethvert  

 patent, mønster eller model, tegning, hemmelig formel eller  

 fremstillingsmetode, eller for oplysninger om industrielle, kommercielle  

 eller videnskabelige erfaringer, og dette har fundet sted i forbindelse med  

 virksomhed (bortset fra virksomhed inden for den finansielle sektor), som er  

 udøvet i Vietnam.
 Denne bestemmelse finder ikke anvendelse, når royalties betales i  

 forbindelse med aktiver som omhandlet ovenfor, som sælges og leases tilbage  

 af den, som betaler royalties (eller et dermed forbundet foretagende som  

 omhandlet i artikel 9).
e) Hvor der i medfør af lovgivningen i Vietnam er indrømmet fritagelse for  

 eller nedsættelse af vietnamesisk skat, der i overensstemmelse med artikel 7  

 skal betales af fortjeneste, som et dansk foretagende har oppebåret fra et  

 fast driftssted i Vietnam, skal der ved anvendelsen af litra a) og b)  

 indrømmes fradrag i dansk skat for vietnamesisk skat, som om en sådan  

 fritagelse eller nedsættelse ikke var blevet indrømmet.
Det er en  

 forudsætning for dette, at det faste driftssted driver erhvervsvirksomhed  

 (bortset fra virksomhed inden for den finansielle sektor), og at ikke over 25  

 pct. af sådan fortjeneste består af renter og fortjeneste ved afhændelse af  

 aktier og obligationer eller består af fortjeneste, der hidrører fra  

 tredjeland.
 f) I tilfælde hvor udbytte er betalt af et selskab, der er hjemmehørende i  

 Vietnam, til en person (som er et selskab), der er hjemmehørende i Danmark,  

 og som direkte eller indirekte ejer 25 pct. eller mere af aktiekapitalen i  

 det førstnævnte selskab, skal sådant udbytte være fritaget for beskatning i  

 Danmark, forudsat at det udbyttebetalende selskab driver erhvervsmæssig  

 virksomhed (bortset fra virksomhed inden for den finansielle sektor), og at  

 ikke over 25 pct. af selskabets fortjeneste består af renter og fortjeneste  

 fra afhændelse af aktier og obligationer eller består af fortjeneste, der  

 hidrører fra tredjelande.
 g) I tilfælde hvor udbytte betales af et selskab, som er hjemmehørende i  

 Vietnam, til et selskab, som er hjemmehørende i Danmark, og som ejer mindst  

 10 pct. af aktiekapitalen i det udbyttebetalende selskab, skal der ved  

 anvendelsen af litra a) og b) i dette stykke, hvis udbyttet ikke er fritaget  

 for dansk beskatning i medfør af litra f), tages hensyn til den vietnamesiske  

 skat, som det udbyttebetalende selskab skal betale med hensyn til den  

 fortjeneste, hvoraf udbyttet betales.
h) Bestemmelserne i litra d), e) og f) skal finde anvendelse i de første  

 10 år, hvori aftalen er gældende.
De kompetente myndigheder skal rådføre sig  

 med hinanden for at afgøre, om denne periode skal forlænges.
En sådan  

 forlængelse skal være gældende fra den dato og under iagttagelse af sådanne  

 ændringer og betingelser, herunder betingelser vedrørende ophør, som måtte  

 blive fastsat mellem de kontraherende stater gennem udveksling af noter ad  

 diplomatisk vej eller på enhver anden måde, der er i overensstemmelse med  

 deres forfatningsmæssige procedurer.
Artikel 25 Begrænsning af aftalefordele I tilfælde, hvor en hvilken som helst person oppebærer indkomst fra en  

 kilde uden for Vietnam, og sådan indkomst er fritaget for beskatning efter  

 vietnamesisk lovgivning og også fritaget for beskatning i Danmark efter denne  

 aftale, kan Danmark, med forbehold af artikel 24, stykke 1, litra f), uanset  

 bestemmelserne i denne aftale beskatte sådan indkomst efter dansk lovgivning.
Artikel 26 Ikke-diskriminering 1. Statsborgere i en kontraherende stat skal ikke i den anden  

 kontraherende stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som statsborgere i denne anden stat under samme forhold er  

 eller måtte blive undergivet.
2. Beskatningen af fast driftssted, som et foretagende i en kontraherende  

 stat har i den anden kontraherende stat, må ikke være mindre fordelagtig i  

 denne anden stat end beskatningen af foretagender i denne anden stat, der  

 driver samme virksomhed.
Denne bestemmelse skal ikke kunne fortolkes som  

 forpligtende en kontraherende stat til at indrømme personer, der er  

 hjemmehørende i den anden kontraherende stat, de personlige skattemæssige  

 begunstigelser, lempelser og nedsættelser, som den som følge af ægteskabelig  

 stilling eller forsørgerpligt over for familie indrømmer personer, der er  

 hjemmehørende inden for dens eget område.
 3. Medmindre bestemmelserne i artikel 9, stykke 1, artikel 11, stykke 7,  

 eller artikel 12, stykke 6, finder anvendelse, skal renter, royalties og  

 andre betalinger, der udredes af et foretagende i en kontraherende stat til  

 en person hjemmehørende i den anden kontraherende stat, kunne fratrækkes ved  

 opgørelsen af et sådant foretagendes skattepligtige indkomst under samme  

 betingelser, som hvis betalingerne var sket til en person hjemmehørende i den  

 førstnævnte stat.
 4. Foretagender i en kontraherende stat, hvis formue helt eller delvis  

 ejes eller kontrolleres, direkte eller indirekte, af en eller flere personer,  

 der er hjemmehørende i den anden kontraherende stat, skal ikke i den  

 førstnævnte stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som andre tilsvarende foretagender i den førstnævnte stat er  

 eller måtte blive underkastet.
 5. Bestemmelserne i stykke 2 og 4 finder ikke anvendelse på den  

 vietnamesiske skat på overførsel af erhvervsindkomst (»profit remittance  

 tax«), som i intet tilfælde kan overstige 10 pct. af bruttobeløbet for  

 den overførte indkomst, og på vietnamesisk beskatning for så vidt angår  

 produktionsvirksomhed i landbrugssektoren.
 6. Intet i denne artikel skal kunne fortolkes som forpligtende en  

 kontraherende stat til at indrømme fysiske personer, som ikke er  

 hjemmehørende i denne stat, nogen personlig skattemæssig begunstigelse,  

 lempelse eller nedsættelse, som indrømmes til fysiske personer, som er  

 hjemmehørende i denne stat.
 7. Bestemmelserne i denne artikel finder kun anvendelse på de skatter, som  

 er omhandlet af denne aftale.
 8. Så længe Vietnam fortsat giver licens til investorer efter lov om  

 udenlandske investeringer i Vietnam, hvori der fastsættes bestemmelser om  

 beskatningen af den udenlandske investor, skal sådan beskatning uanset  

 bestemmelserne i denne artikel ikke anses som et brud på denne artikels  

 stykke 2 og 4.
Artikel 27 Indgåelse af gensidige aftaler 1. I tilfælde hvor en person, som er hjemmehørende i en kontraherende  

 stat, mener, at foranstaltninger truffet af en af eller begge de  

 kontraherende stater, for ham medfører eller vil medføre en beskatning, som  

 ikke er i overensstemmelse med bestemmelserne i denne aftale, kan han, uanset  

 hvilke retsmidler der måtte være fastsat i disse staters interne lovgivning,  

 indbringe sin sag for den kompetente myndighed i den kontraherende stat, i  

 hvilken han er hjemmehørende eller, hvis tilfældet er omfattet af artikel 26,  

 stykke 1, for den kompetente myndighed i den af de kontraherende stater, i  

 hvilken han er statsborger.
Sagen skal forelægges inden tre år fra den dag,  

 hvor der er givet ham underretning om den foranstaltning, der medfører en  

 beskatning, som ikke er i overensstemmelse med bestemmelserne i aftalen.
2. Den kompetente myndighed skal, hvis indsigelsen synes at være  

 begrundet, og hvis den ikke selv kan nå til en rimelig løsning, søge at løse  

 sagen ved gensidig aftale med den kompetente myndighed i den anden  

 kontraherende stat med henblik på at undgå en beskatning, der ikke er i  

 overensstemmelse med aftalen.
Enhver indgået aftale skal gennemføres uden  

 hensyn til frister, der måtte gælde ifølge de kontraherende staters interne  

 lovgivning.
3. De kompetente myndigheder i de kontraherende stater skal søge ved  

 gensidig aftale at løse vanskeligheder eller tvivlsspørgsmål, der måtte opstå  

 med hensyn til anvendelsen af aftalen.
De kan også forhandle om undgåelse af  

 dobbeltbeskatning i tilfælde, som ikke er omhandlet i aftalen.
4. De kontraherende staters kompetente myndigheder kan træde i direkte  

 forbindelse med hinanden med henblik på indgåelse af aftaler i  

 overensstemmelse med de foranstående stykker.
De kompetente myndigheder skal  

 gennem konsultationer udvikle passende bilaterale procedurer, betingelser,  

 metoder og teknikker for indgåelse af gensidige aftaler i overensstemmelse  

 med denne artikel.
Endvidere kan en kompetent myndighed fastsætte passende  

 ensidige procedurer, betingelser, metoder og teknikker til at lette  

 ovennævnte bilaterale mekanismer og iværksættelsen af proceduren for  

 gensidige aftaler.
Artikel 28 Udveksling af oplysninger 1. De kontraherende staters kompetente myndigheder skal udveksle sådanne  

 oplysninger, som er nødvendige for at gennemføre bestemmelserne i denne  

 aftale eller i de kontraherende staters interne lovgivning vedrørende  

 skatter, der omfattes af aftalen, i det omfang denne beskatning ikke strider  

 mod aftalen.
Udvekslingen af oplysninger er ikke begrænset af artikel 1. Alle  

 oplysninger, der modtages af en kontraherende stat, skal behandles som  

 hemmelige på samme måde som oplysninger, der modtages i henhold til denne  

 stats interne lovgivning, og må kun meddeles til personer eller myndigheder  

 (herunder domstole og forvaltningsmyndigheder), der er beskæftiget med  

 påligning, opkrævning, inddrivelse, retsforfølgning eller klagebehandling i  

 forbindelse med de skatter, der er omfattet af aftalen.
Sådanne personer  

 eller myndigheder må kun benytte oplysningerne til de nævnte formål.
De kan  

 meddele oplysningerne under offentlige retsforhandlinger eller i  

 retsafgørelser.
 2. Bestemmelserne i stykke 1 skal i intet tilfælde kunne fortolkes  

 således, at der pålægges en kontraherende stat pligt til:
(a) at udføre forvaltningsakter, der strider mod denne stats eller den  

 anden kontraherende stats lovgivning og forvaltningspraksis; (b) at meddele oplysninger, som ikke kan opnås ifølge denne stats eller  

 den anden kontraherende stats lovgivning eller normale forvaltningspraksis; (c) at meddele oplysninger, som ville røbe nogen erhvervsmæssig,  

 forretningsmæssig, industriel, kommerciel eller faglig hemmelighed eller  

 nogen fremstillingsmetode, eller oplysninger, hvis offentliggørelse ville  

 stride mod almene interesser.
Artikel 29 Personer ansat ved diplomatiske og konsulære repræsentationer Intet i denne aftale berører de skattemæssige begunstigelser, som ansatte  

 ved diplomatiske eller konsulære repræsentationer måtte nyde i kraft af  

 folkerettens almindelige regler eller særlige aftaler.
Artikel 30 Territorial udvidelse 1. Denne aftale kan enten i sin helhed eller med de fornødne ændringer  

 udvides til områder under Danmarks suverænitet, som specielt er holdt uden  

 for denne aftales anvendelse, eller til ethvert område, for hvis  

 internationale forbindelser Danmark er ansvarlig, og som påligner skatter af  

 væsentlig samme art som de skatter, aftalen finder anvendelse på.
Enhver  

 sådan udvidelse skal have virkning fra det tidspunkt og være undergivet  

 sådanne ændringer og betingelser, herunder betingelser vedrørende opsigelse,  

 som måtte blive fastsat mellem de kontraherende stater i noter, der skal  

 udveksles ad diplomatisk vej, eller på enhver anden måde, der er i  

 overensstemmelse med deres forfatningsmæssige regler.
 2. Medmindre de kontraherende stater har aftalt andet, skal opsigelsen af  

 aftalen af en af dem i henhold til artikel 32 også - på den måde, som er  

 angivet i nævnte artikel - bringe anvendelsen af aftalen til ophør på ethvert  

 område, til hvilken den er blevet udvidet i henhold til denne artikel.
Artikel 31 Ikrafttræden 1. De kontraherende staters regeringer skal give hinanden underretning,  

 når de forfatningsmæssige betingelser for aftalens ikrafttræden er opfyldt.  

 Aftalen skal træde i kraft på dagen for den sidste af disse underretninger.
 2. Denne aftale skal have virkning:
 (a) i Vietnam:
(i) for så vidt angår skatter indeholdt ved kilden, på skattepligtige  

 beløb betalt fra og med den 1. januar i det år, der følger efter det  

 kalenderår, hvor aftalen træder i kraft; (ii) for så vidt angår andre vietnamesiske skatter, på indkomst eller  

 fortjenester som opstår i det kalenderår, der følger efter det kalenderår,  

 hvor aftalen træder i kraft; (b) i Danmark:
(i) for så vidt angår skatter indeholdt ved kilden, på skattepligtige  

 beløb betalt fra og med den 1. januar i det år, der følger efter det  

 kalenderår, hvor aftalen træder i kraft; (ii) for så vidt angår andre danske skatter, på indkomst eller  

 fortjenester som opstår i det skatteår, der begynder 1. januar eller senere i  

 det kalenderår, der følger efter det år, hvor aftalen træder i kraft.
Artikel 32 Opsigelse Denne aftale skal forblive i kraft, indtil den opsiges af en af de  

 kontraherende stater.
Hver af de kontraherende stater kan opsige aftalen ved  

 ad diplomatisk vej at give skriftlig meddelelse om opsigelsen mindst 6  

 måneder før udløbet af ethvert kalenderår, som følger efter et tidsrum af 5  

 år fra det tidspunkt, hvor aftalen er trådt i kraft.
I så fald skal aftalen  

 ophøre at have virkning:
 (a) i Vietnam:
(i) for så vidt angår skatter indeholdt ved kilden, på skattepligtige  

 beløb betalt fra og med 1. januar i det år, der følger efter det kalenderår,  

 hvor meddelelse om opsigelse er givet; (ii) for så vidt angår andre vietnamesiske skatter, på indkomst eller  

 fortjenester der opstår i det kalenderår, der følger efter det kalenderår,  

 hvor meddelelse om opsigelse er givet, og i efterfølgende kalenderår; (b) i Danmark:
(i) for så vidt angår skatter indeholdt ved kilden, på skattepligtige  

 beløb betalt fra og med den 1. januar i det år, der følger efter det  

 kalenderår, hvor meddelelse om opsigelse er givet; (ii) for så vidt angår andre danske skatter, på indkomst eller  

 fortjenester som opstår i det skatteår, som begynder den 1. januar eller  

 senere i det kalenderår, der følger efter det år, hvor meddelelse om  

 opsigelse er givet, og i efterfølgende skatteår.
 Til bekræftelse heraf har de undertegnede, dertil behørigt befuldmægtigede  

 af deres respektive regeringer, underskrevet denne aftale.
Udfærdiget i København, den 31. maj 1995 i to eksemplarer på vietnamesisk,  

 dansk og engelsk, hvilke tre tekster har samme gyldighed.
I tvivlstilfælde  

 skal den engelske tekst være afgørende.
For Den Socialistiske Republik Vietnams Regering Ho Te For Kongeriget Danmarks Regering Carsten Koch PROTOKOL På tidspunktet for undertegnelsen af Aftalen mellem Den Socialistiske  

 Republik Vietnam og Kongeriget Danmark til undgåelse af dobbeltbeskatning og  

 forhindring af skatteunddragelse for så vidt angår indkomstskatter er de  

 undertegnede blevet enige om følgende bestemmelser, som skal udgøre en  

 integrerende del af aftalen:
For så vidt angår artikel 5, stykke 4 og 5 For så vidt angår artikel 5, stykke 4, litra a) og b) er det forståelsen,  

 at opretholdelse af et varelager udelukkende med henblik på fremtidig  

 levering eller af indretninger anvendt udelukkende med henblik på fremtidig  

 levering i den anden kontraherende stat af varer fra et foretagende i en  

 kontraherende stat ikke skal udgøre et fast driftssted i den anden  

 kontraherende stat, så længe betingelserne i stykke 5, litra b) ikke er  

 opfyldt.
For så vidt angår artikel 13, stykke 8 De kompetente myndigheder i en kontraherende stat skal på anmodning fra  

 den anden kontraherende stat underrette de kompetente myndigheder i denne  

 anden stat i tilfælde, hvor skat pålignes i overensstemmelse med  

 bestemmelserne i dette stykke.
Der skal i enkeltheder gives oplysning om  

 skatteberegning og om beskatningsgrundlaget.
 Til bekræftelse heraf har de undertegnede, dertil behørigt befuldmægtigede  

 af deres respektive regeringer, underskrevet denne protokol.
Udfærdiget i København, den 31. maj 1995 i to eksemplarer på vietnamesisk,  

 dansk og engelsk, hvilke tre tekster har samme gyldighed.
I tvivlstilfælde  

 skal den engelske tekst være afgørende.
For Den Socialistiske Republik Vietnams Regering Ho Te For Kongeriget Danmarks Regering Carsten Koch Oprindeligt fremsat forslag § 1. Aftale af 31. maj 1995 mellem Den Socialistiske Republik  

 Vietnams Regering og Kongeriget Danmarks Regering til undgåelse af  

 dobbeltbeskatning og hindring af skatteunddragelse for så vidt angår  

 indkomstskatter kan tiltrædes på Danmarks vegne.
Aftalen er optaget som bilag  

 til denne lov.
 Stk. 2. Aftalen træder i kraft og finder anvendelse i Danmark  

 efter bestemmelserne i aftalens artikel 31.
 § 2. Loven træder i kraft dagen efter bekendtgørelsen i  

 Lovtidende.
 § 3. Loven gælder ikke for Færøerne og Grønland.
BILAG Aftale mellem Den Socialistiske Republik Vietnams Regering og Kongeriget Danmarks Regering til undgåelse af dobbeltbeskatnning og hindring af skatteunddragelse for  

 så vidt angår indkomstskatter Den Socialistiske Republik Vietnams Regering og  

 Kongerigets Danmarks Regering, der ønsker at indgå en aftale til undgåelse af  

 dobbeltbeskatning og hindring af skatteunddragelse for så vidt angår  

 indkomstskatter, er blevet enige om følgende bestemmelser:
Artikel 1 De af aftalen omfattede personer Denne aftale skal finde anvendelse på personer, der er hjemmehørende i en  

 af eller begge de kontraherende stater.
Artikel 2 De af aftalen omfattede skatter 1. Denne aftale skal finde anvendelse på indkomstskatter, der pålignes på  

 en kontraherende stats, dens politiske underafdelingers eller dens lokale  

 myndigheders vegne, uden hensyn til hvordan de opkræves.
 2. Som indkomstskatter skal anses alle skatter, der pålignes hele  

 indkomsten eller dele af indkomsten, herunder skatter af fortjeneste ved  

 afhændelse af rørlig formue eller fast ejendom, skatter der pålignes den  

 samlede lønsum, der udbetales af foretagender, såvel som skatter på  

 formueforøgelse.
 3. De pågældende skatter, på hvilke aftalen finder anvendelse, er:
 (a) for Vietnams vedkommende:
(i) indkomstskatten for personer (the personal income tax); (ii) skatten på erhvervsindkomst (the profit tax); og (iii) skatten på overførsel af erhvervsindkomst (the profit remittance  

 tax); (herefter omtalt som »vietnamesisk skat«); (b) for Danmarks vedkommende:
(i) indkomstskatten til staten; (ii) den kommunale indkomstskat; (iii) den amtskommunale indkomstskat; og (iv) skatter i henhold til kulbrinteskatteloven; (herefter omtalt som »dansk skat«).
4. Aftalen skal også finde anvendelse på alle skatter af samme eller  

 væsentligt samme art, der efter denne aftales underskrivelse pålignes som  

 tillæg til eller i stedet for de gældende skatter.
De kompetente myndigheder  

 i de kontraherende stater skal give hinanden underretning om væsentlige  

 ændringer, som er foretaget i deres respektive skattelove.
Artikel 3 Almindelige definitioner 1. Medmindre andet fremgår af sammenhængen, har i denne aftale følgende  

 udtryk den nedenfor angivne betydning:
(a) udtrykket »Vietnam« betyder Den Socialistiske Republik  

 Vietnam; anvendt i geografisk forstand betyder udtrykket hele det nationale  

 territorium, herunder territorialfarvandet og ethvert område uden for og i  

 tilknytning til territorialfarvandet, inden for hvilket område Vietnam efter  

 vietnamesisk lovgivning og i overensstemmelse med international ret har  

 suverænitetsrettigheder med hensyn til efterforskning og udnyttelse af  

 naturforekomster på havbunden og dennes undergrund og overliggende  

 vandmasser; (b) udtrykket »Danmark« betyder Kongeriget Danmark, herunder  

 ethvert område uden for Danmarks territorialfarvand, som i overensstemmelse  

 med international ret er eller senere måtte blive betegnet i dansk lovgivning  

 som et område, inden for hvilket Danmark kan udøve suverænitetsrettigheder  

 med hensyn til efterforskning og udnyttelse af naturforekomster på havbunden  

 eller i dennes undergrund og de overliggende vande og med hensyn til andre  

 aktiviteter med henblik på økonomisk udnyttelse og efterforskning af området;  

 udtrykket omfatter ikke Færøerne og Grønland; (c) udtrykkene »en kontraherende stat« og »den anden  

 kontraherende stat« betyder Vietnam eller Danmark alt efter  

 sammenhængen; (d) udtrykket »person« omfatter en fysisk person, et selskab og  

 enhver anden sammenslutning af personer; (e) udtrykket »selskab« betyder enhver juridisk person eller  

 enhver sammenslutning, der i skattemæssig henseende behandles som en juridisk  

 person; (f) udtrykkene »foretagende i en kontraherende stat« og  

 »foretagende i den anden kontraherende stat« betyder henholdsvis et  

 foretagende, som drives af en person, der er hjemmehørende i en kontraherende  

 stat, og et foretagende, som drives af en person, der er hjemmehørende i den  

 anden kontraherende stat; (g) udtrykket »statsborgere« betyder:
(i) alle fysiske personer, der har indfødsret i en kontraherende stat; (ii) alle juridiske personer, interessentskaber og foreninger, der består  

 i kraft af den lovgivning, der gælder i en kontraherende stat; (h) udtrykket »international trafik« betyder enhver transport  

 med et skib eller luftfartøj, der anvendes af et foretagende i en  

 kontraherende stat, bortset fra tilfælde hvor skibet eller luftfartøjet  

 udelukkende anvendes mellem steder i den anden kontraherende stat; og (i) udtrykket »kompetente myndighed« betyder:
(i) for så vidt angår Vietnam, finansministeren eller hans befuldmægtigede  

 stedfortræder; og (ii) for så vidt angår Danmark, skatteministeren eller hans  

 befuldmægtigede stedfortræder.
 2. Ved anvendelsen af denne aftale i en kontraherende stat skal, medmindre  

 andet følger af sammenhængen, ethvert udtryk, som ikke er defineret deri,  

 tillægges den betydning, som det har i denne stats lovgivning om de skatter,  

 hvorpå aftalen finder anvendelse.
Artikel 4 Skattemæssigt hjemsted 1. I denne aftale betyder udtrykket »en person, der er hjemmehørende  

 i en kontraherende stat« enhver person, som i henhold til lovgivningen i  

 denne stat er skattepligtig der på grund af hjemsted, bopæl, ledelsens sæde,  

 registreringssted eller ethvert andet lignende kriterium.
 2. I tilfælde, hvor en fysisk person efter bestemmelserne i stykke 1 er  

 hjemmehørende i begge de kontraherende stater, bestemmes hans status efter  

 følgende regler:
(a) han skal anses for at være hjemmehørende i den stat, i hvilken han har  

 en fast bolig til sin rådighed; hvis han har en fast bolig til sin rådighed i  

 begge stater, skal han anses for at være hjemmehørende i den stat, med  

 hvilken han har de stærkeste personlige og økonomiske forbindelser (midtpunkt  

 for sine livsinteresser); (b) hvis det ikke kan afgøres, i hvilken stat han har midtpunkt for sine  

 livsinteresser, eller hvis han ikke har en fast bolig til sin rådighed i  

 nogen af staterne, skal han anses for at være hjemmehørende i den stat, i  

 hvilken han sædvanligvis har ophold; (c) hvis han sædvanligvis har ophold i begge stater, eller hvis han ikke  

 har sådant ophold i nogen af dem, skal han anses for at være hjemmehørende i  

 den stat, i hvilken han er statsborger; (d) er han statsborger i begge stater, eller er han ikke statsborger i  

 nogen af dem, skal de kompetente myndigheder i de kontraherende stater afgøre  

 spørgsmålet ved gensidig aftale.
3. I tilfælde, hvor en ikke-fysisk person efter bestemmelserne i stykke 1  

 er hjemmehørende i begge de kontraherende stater, skal den anses for at være  

 hjemmehørende i den stat, i hvilken den er registreret.
Hvis en sådan person  

 er registreret i den ene stat, og dens virkelige ledelse har sit sæde i den  

 anden stat, skal de kompetente myndigheder i de kontraherende stater ved  

 gensidig aftale afgøre, i hvilken stat denne person ved anvendelsen af denne  

 aftale skal anses for at være hjemmehørende.
Så længe sådan gensidig aftale  

 ikke er opnået, skal denne person i hver af de kontraherende stater ved  

 anvendelsen af denne aftale anses for ikke at være hjemmehørende i den anden  

 kontraherende stat.
Artikel 5 Fast driftssted 1. I denne aftale betyder udtrykket »fast driftssted« et fast  

 forretningssted, gennem hvilket et foretagendes virksomhed helt eller delvis  

 udøves.
 2. Udtrykket »fast driftssted« omfatter navnlig:
(a) et sted, hvorfra et foretagende ledes; (b) en filial; (c) et kontor; (d) en fabrik; (e) et værksted; og (f) en mine, en olie- eller gaskilde, et stenbrud eller ethvert andet  

 sted, hvor naturforekomster udvindes.
 3. Udtrykket »fast driftssted« omfatter endvidere:
(a) et bygge-, anlægs-, monterings- eller installationsarbejde, herunder  

 tilsynsvirksomhed i forbindelse hermed, men kun hvor sådanne arbejder varer  

 mere end 6 måneder; (b) et foretagendes levering af tjenesteydelser, herunder  

 konsulentbistand, gennem ansatte eller andet personale engageret af  

 foretagendet til det pågældende formål, men kun hvor sådan virksomhed (på den  

 samme opgave eller en opgave i forbindelse hermed) i det pågældende land  

 varer mere end 6 måneder inden for en hvilken som helst 12-månedersperiode.
 4. Uanset de foranstående bestemmelser i denne artikel skal udtrykket  

 »fast driftssted« anses for ikke at omfatte:
(a) anvendelsen af indretninger udelukkende til oplagring eller udstilling  

 af varer tilhørende foretagendet; (b) opretholdelsen af et varelager, tilhørende foretagendet, udelukkende  

 til oplagring eller udstilling; (c) opretholdelsen af et varelager, tilhørende foretagendet, udelukkende  

 til forarbejdning hos et andet foretagende; (d) opretholdelsen af et fast forretningssted udelukkende for at foretage  

 indkøb af varer eller indsamle oplysninger til foretagendet; (e) opretholdelsen af et fast forretningssted udelukkende for at udøve  

 enhver anden virksomhed for foretagendet af forberedende eller hjælpende  

 karakter; (f) opretholdelsen af et fast forretningssted udelukkende til samtidig  

 udøvelse af flere af de i litra a) - e) nævnte virksomheder, forudsat at det  

 faste forretningssteds samlede virksomhed, der er et resultat heraf, er af  

 forberedende eller hjælpende karakter.
 5. I tilfælde hvor en person, der ikke er en sådan uafhængig repræsentant,  

 som omhandles i stykke 6, handler i en kontraherende stat på vegne af et  

 foretagende i den anden kontraherende stat, skal dette foretagende uanset  

 bestemmelserne i stykke 1 og 2 anses for at have fast driftssted i den  

 førstnævnte kontraherende stat med hensyn til hele den virksomhed, som denne  

 person påtager sig for foretagendet, hvis denne person:
(a) har og sædvanligvis udøver i denne stat en fuldmagt til at indgå  

 aftaler i foretagendets navn, medmindre denne persons virksomhed er begrænset  

 til sådanne forhold, som er nævnt i stykke 4, som, hvis de var udøvet gennem  

 et fast forretningssted, ikke ville gøre dette faste forretningssted til et  

 fast driftssted efter bestemmelserne i nævnte stykke; eller (b) ikke har en sådan fuldmagt, men sædvanligvis i den førstnævnte stat  

 opretholder et varelager, hvorfra han regelmæssigt leverer varer på  

 foretagendets vegne.
6. Et foretagende skal ikke anses for at have et fast driftssted i en  

 kontraherende stat, blot fordi det driver erhvervsvirksomhed i denne stat  

 gennem en mægler, kommissionær eller anden uafhængig repræsentant, forudsat  

 at disse personer handler inden for deres sædvanlige erhvervsvirksomheds  

 rammer.
Dog skal en sådan repræsentant ikke anses for at være en uafhængig  

 repræsentant i dette stykkes forstand, hvis han udelukkende eller næsten  

 udelukkende udøver virksomhed for det pågældende foretagende.
 7. Den omstændighed, at et selskab, der er hjemmehørende i en  

 kontraherende stat, behersker eller beherskes af et selskab, der er  

 hjemmehørende i den anden kontraherende stat, eller som (enten gennem et fast  

 driftssted eller på anden måde) udøver erhvervsvirksomhed i denne anden stat,  

 skal ikke i sig selv medføre, at et af de to selskaber anses for et fast  

 driftssted for det andet.
Artikel 6 Indkomst af fast ejendom 1. Indkomst, som en person, der er hjemmehørende i en kontraherende stat,  

 oppebærer af fast ejendom (herunder indkomst af land- eller skovbrug), der er  

 beliggende i den anden kontraherende stat, kan beskattes i denne anden stat.
2. Udtrykket »fast ejendom« skal tillægges den betydning, som  

 det har i lovgivningen i den kontraherende stat, hvori ejendommen er  

 beliggende, og skal omfatte enhver option eller tilsvarende rettigheder med  

 hensyn til denne ejendom.
Udtrykket skal i alle tilfælde omfatte tilbehør til  

 fast ejendom, besætning og redskaber, der anvendes i land- og skovbrug,  

 rettigheder på hvilke civilretten om fast ejendom finder anvendelse,  

 brugsrettigheder til fast ejendom, rettigheder til at efterforske eller  

 udnytte mineralforekomster, kilder og andre naturforekomster, samt  

 rettigheder til beløb, som udregnes under henvisning til mængden eller  

 værdien af produktionen fra sådanne forekomster; skibe og luftfartøjer skal  

 ikke anses for fast ejendom.
 3. Bestemmelserne i stykke 1 skal finde anvendelse på indkomst, der  

 hidrører fra direkte brug, udlejning eller fra enhver anden form for  

 benyttelse af fast ejendom.
 4. Bestemmelserne i stykke 1 og 3 skal også finde anvendelse på indkomst  

 af fast ejendom, der tilhører et foretagende, og på indkomst af fast ejendom,  

 der anvendes ved udøvelsen af frit erhverv.
Artikel 7 Fortjeneste ved erhvervsvirksomhed 1. Fortjeneste oppebåret af et foretagende i en kontraherende stat kan kun  

 beskattes i denne stat, med mindre foretagendet driver erhvervsvirksomhed i  

 den anden kontraherende stat gennem et der beliggende fast driftssted.
Hvis  

 foretagendet driver en sådan virksomhed, kan dets fortjeneste beskattes i den  

 anden stat, men dog kun for så vidt angår den del deraf, som kan henføres  

 til:
(a) dette faste driftssted; eller (b) salg i denne anden stat af varer af samme eller lignende art som de,  

 der sælges gennem dette faste driftssted; eller (c) anden erhvervsvirksomhed, som udøves i denne anden stat, af samme  

 eller lignende art som den, der udøves gennem dette faste driftssted.
 Bestemmelserne i litra b) og c) finder ikke anvendelse, hvis foretagendet  

 godtgør, at sådant salg eller sådan virksomhed ikke med rimelighed ville  

 kunne have været foretaget eller udøvet af det faste driftssted.
 2. Under iagttagelse af bestemmelserne i stykke 3 skal der i tilfælde,  

 hvor et foretagende i en kontraherende stat driver erhvervsvirksomhed i den  

 anden kontraherende stat gennem et der beliggende fast driftssted, i hver  

 kontraherende stat til dette faste driftssted henføres den fortjeneste, som  

 det kunne forventes at have opnået, hvis det havde været et frit og  

 uafhængigt foretagende, der udøvede den samme eller lignende virksomhed på  

 samme eller lignende vilkår, og som under fuldstændigt frie forhold  

 afsluttede forretninger med det foretagende, hvis faste driftssted det er.
3. Ved fastsættelsen af et fast driftssteds fortjeneste skal det være  

 tilladt at fradrage omkostninger, som er afholdt for det faste driftssted,  

 herunder generalomkostninger til ledelse og administration, hvad enten de er  

 afholdt i den stat, hvori det faste driftssted er beliggende, eller andre  

 steder.
Der skal imidlertid ikke indrømmes sådant fradrag for eventuelle  

 beløb, der (på anden måde end som godtgørelse af faktiske udgifter) betales  

 af det faste driftssted til foretagendets hovedkontor eller til et af dets  

 øvrige kontorer som royalties, honorarer eller andre lignende betalinger for  

 benyttelsen af patenter eller andre rettigheder eller som provision for  

 udførelse af særlige tjenester eller for administration eller, bortset fra  

 tilfælde hvor der er tale om et bankforetagende, som rente af pengebeløb  

 udlånt til det faste driftssted.
På samme måde skal der ved fastsættelsen af  

 et fast driftssteds fortjeneste ikke tages hensyn til beløb, som (på anden  

 måde end som godtgørelse af faktiske udgifter) det faste driftssted pålægger  

 foretagendets hovedkontor eller et af dets øvrige kontorer at betale som  

 royalties, honorarer eller andre lignende betalinger for benyttelsen af  

 patenter eller andre rettigheder eller som provision for udførelse af særlige  

 tjenester eller for administration eller, bortset fra tilfælde hvor der er  

 tale om et bankforetagende, som rente af pengebeløb udlånt til foretagendets  

 hovedkontor eller til et af dets øvrige kontorer.
 4. Intet i denne artikel berører anvendelsen af lovgivningen i en  

 kontraherende stat om skatteansættelse for en person i tilfælde hvor de  

 oplysninger, der står til rådighed for den kompetente myndighed i denne stat,  

 ikke er tilstrækkelige til at fastsætte den fortjeneste, der skal henføres  

 til et fast driftssted, under forudsætning af at sådan lovgivning anvendes i  

 overensstemmelse med principperne i denne artikel så vidt som de oplysninger,  

 der står til rådighed for den kompetente myndighed, gør dette muligt.
 5. Hvis det har været sædvane i en kontraherende stat at fastsætte den  

 fortjeneste, der kan henføres til et fast driftssted, på grundlag af en  

 fordeling af foretagendets samlede fortjeneste mellem dets forskellige  

 afdelinger, skal intet i stykke 2 udelukke denne kontraherende stat fra at  

 fastsætte den skattepligtige fortjeneste på grundlag af en sådan  

 sædvanemæssig fordeling; den valgte fordelingsmetode skal imidlertid være  

 sådan, at resultatet bliver i overensstemmelse med de principper, der er  

 fastlagt i denne artikel.
 6. Ingen fortjeneste skal kunne henføres til et fast driftssted, blot  

 fordi dette faste driftssted har foretaget indkøb af varer for foretagendet.
 7. Ved anvendelsen af de foranstående stykker skal den fortjeneste, der  

 henføres til det faste driftssted, fastsættes efter samme metode hvert år,  

 medmindre der er god og fyldestgørende grund til at anvende en anden  

 fremgangsmåde.
 8. I tilfælde, hvor en fortjeneste omfatter indkomster, som er omhandlet  

 særskilt i andre artikler i denne aftale, skal bestemmelserne i disse andre  

 artikler ikke berøres af bestemmelserne i denne artikel.
Artikel 8 Skibsfart og luftfart 1. Fortjeneste, som opnås ved skibs- eller luftfartsvirksomhed i  

 international trafik af et foretagende i en kontraherende stat, kan kun  

 beskattes i denne kontraherende stat.
 2. Ved anvendelsen af denne artikel omfatter fortjeneste ved skibs- eller  

 luftfart i international trafik tillige:
(a) indkomst ved »bare-boat«-udleje af skibe eller luftfartøjer;  

 og (b) fortjeneste ved anvendelse, vedligeholdelse eller udleje af containere  

 (herunder anhængere og lignende udstyr til transport af containere) anvendt  

 til transport af varer, hvor sådan udleje henholdsvis sådan anvendelse, vedligeholdelse eller  

 udleje er et led i skibs- eller luftfartsvirksomhed i international trafik.
 3. Bestemmelserne i stykke 1 skal også finde anvendelse på fortjeneste ved  

 deltagelse i en pool, et konsortium eller en international  

 driftsorganisation.
 4. Med hensyn til fortjeneste oppebåret af det danske, norske og svenske  

 luftfartskonsortium Scandinavian Airlines System (SAS) skal bestemmelserne i  

 stykke 1 og 3 kun finde anvendelse på den del af fortjenesten, som svarer til  

 den andel i konsortiet, der ejes af den danske partner i Scandinavian  

 Airlines System (SAS), Det Danske Luftfartsselskab (DDL).
Artikel 9 Forbundne foretagender 1. I tilfælde hvor (a) et foretagende i en kontraherende stat direkte eller indirekte har del  

 i ledelsen af, kontrollen af eller kapitalen i et foretagende i den anden  

 kontraherende stat, eller (b) samme personer direkte eller indirekte har del i ledelsen af,  

 kontrollen af eller kapitalen i såvel et foretagende i en kontraherende stat  

 som et foretagende i den anden kontraherende stat, og der i noget af disse tilfælde mellem de to foretagender er aftalt eller  

 fastsat vilkår vedrørende deres kommercielle eller finansielle forbindelser,  

 der afviger fra de vilkår, som ville være blevet aftalt mellem uafhængige  

 foretagender, kan enhver fortjeneste, som, hvis disse vilkår ikke havde  

 foreligget, ville være tilfaldet et af disse foretagender, men som på grund  

 af disse vilkår ikke er tilfaldet dette, medregnes til dette foretagendes  

 fortjeneste og beskattes i overensstemmelse hermed.
 2. Intet i denne artikel berører anvendelsen af lovgivningen i en  

 kontraherende stat om skatteansættelse for en person, herunder ansættelse i  

 tilfælde hvor de oplysninger, der står til rådighed for den kompetente  

 myndighed i denne stat, ikke er tilstrækkelige til at fastsætte den indkomst,  

 der skal henføres til et foretagende, under forudsætning af at sådan  

 lovgivning så vidt som det er praktisk muligt anvendes i overensstemmelse med  

 principperne i denne artikel.
3. I tilfælde hvor en kontraherende stat til fortjenesten for et  

 foretagende i denne stat medregner - og i overensstemmelse hermed beskatter -  

 fortjeneste, som et foretagende i den anden kontraherende stat er blevet  

 beskattet af i denne anden stat, og de således medregnede fortjenester er  

 fortjenester, som ville være tilfaldet foretagendet i den førstnævnte stat,  

 hvis vilkårene mellem de to foretagender havde været de samme, som ville være  

 blevet aftalt mellem uafhængige foretagender, skal denne anden stat foretage  

 en dertil svarende regulering af det skattebeløb, som er beregnet der af  

 fortjenesten.
Ved reguleringen skal der tages hensyn til de øvrige  

 bestemmelser i denne aftale, og de kontraherende staters kompetente  

 myndigheder skal om nødvendigt rådføre sig med hinanden.
Artikel 10 Udbytter 1. Udbytte, som udbetales af et selskab, der er hjemmehørende i en  

 kontraherende stat, til en person, der er hjemmehørende i den anden  

 kontraherende stat, kan beskattes i denne anden stat.
 2. Sådant udbytte kan imidlertid også beskattes i den kontraherende stat,  

 hvori det selskab, der betaler udbyttet, er hjemmehørende, og i henhold til  

 lovgivningen i denne stat, men hvis modtageren er udbyttets retmæssige ejer,  

 må den skat, der pålignes, ikke overstige:
(a) 5 pct. af bruttobeløbet, hvis den retmæssige ejer er et selskab  

 (bortset fra et interessentskab), der direkte ejer mindst 70 pct. eller har  

 investeret mindst 12 millioner U.S. af kapitalen i det selskab, som udbetaler  

 udbyttet; (b) 10 pct. af bruttobeløbet, hvis den retmæssige ejer er et selskab  

 (bortset fra et interessentskab), der ejer mindre end 70 pct. men mindst 25  

 pct. af kapitalen i det selskab, som udbetaler udbyttet; (c) 15 pct. af bruttobeløbet af udbyttet i alle andre tilfælde.
 Dette stykke berører ikke adgangen til at beskatte selskabet af den  

 fortjeneste, hvoraf udbyttet er udbetalt.
 3. Udtrykket »udbytte« betyder i denne artikel indkomst af  

 aktier eller andre rettigheder, der ikke er gældsfordringer, og som giver ret  

 til andel i fortjeneste, såvel som indkomst fra andre selskabsrettigheder,  

 der er undergivet samme skattemæssige behandling som indkomst af aktier i  

 henhold til lovgivningen i den stat, i hvilken det selskab, der foretager  

 udlodningen, er hjemmehørende.
4. Bestemmelserne i stykke 1 og 2 skal ikke finde anvendelse, hvis  

 udbyttets retmæssige ejer, der er hjemmehørende i en kontraherende stat,  

 driver erhvervsvirksomhed i den anden kontraherende stat, hvor det selskab,  

 der udbetaler udbyttet, er hjemmehørende, gennem et der beliggende fast  

 driftssted eller udøver frit erhverv i denne anden stat fra et der beliggende  

 fast sted, og den aktiebesiddelse, som ligger til grund for udlodningen af  

 udbyttet, har direkte forbindelse med et sådant fast driftssted eller fast  

 sted.
I så fald skal bestemmelserne henholdsvis i artikel 7 eller i artikel  

 14 finde anvendelse.
 5. I tilfælde hvor et selskab, der er hjemmehørende i en kontraherende  

 stat, oppebærer fortjeneste eller indkomst fra den anden kontraherende stat,  

 må denne anden stat ikke påligne nogen skat på udbytte, som udbetales af  

 selskabet, medmindre udbyttet udbetales til en person, der er hjemmehørende i  

 denne anden stat, eller den aktiebesiddelse, som ligger til grund for  

 udlodningen af udbyttet, har direkte forbindelse med et fast driftssted eller  

 et fast sted, der er beliggende i denne anden stat, eller undergive  

 selskabets ikke-udloddede fortjeneste nogen skat på ikke-udloddet  

 fortjeneste, selv om det udbetalte udbytte eller den ikke-udloddede  

 fortjeneste helt eller delvis består af fortjeneste eller indkomst hidrørende  

 fra denne anden stat.
Artikel 11 Renter 1. Renter, der hidrører fra en kontraherende stat og betales til en  

 person, der er hjemmehørende i den anden kontraherende stat, kan beskattes i  

 denne anden stat.
 2. Sådanne renter kan imidlertid også beskattes i den kontraherende stat  

 hvorfra de hidrører, og i henhold til lovgivningen i denne stat, men hvis  

 modtageren er rentebeløbets retmæssige ejer, må den skat, der pålignes, ikke  

 overstige 10 pct. af bruttobeløbet af renten.
3. Uanset bestemmelserne i stykke 1 og 2 skal (a) renter der hidrører fra Vietnam være fritaget for vietnamesisk  

 beskatning, når renten betales til:
(i) den danske stat, en politisk underafdeling, en lokal myndighed eller  

 et dertil hørende offentligt organ; (ii) Danmarks Nationalbank; (iii) enhver anden institution hvis kapital helt eller hovedsageligt ejes  

 af den danske stat, som der fra gang til gang måtte blive truffet aftale om  

 mellem de kompetente myndigheder i de kontraherende stater; (b) renter der hidrører fra Danmark være fritaget for dansk beskatning,  

 når renten betales til:
(i) den vietnamesiske stat, en politisk underafdeling, en lokal myndighed  

 eller et dertil hørende offentligt organ; (ii) den vietnamesiske nationalbank; (iii) et offentligt organ eller enhver anden institution hvis kapital helt  

 eller hovedsageligt ejes af den vietnamesiske stat, som der fra gang til gang  

 måtte blive truffet aftale om mellem de kompetente myndigheder i de  

 kontraherende stater.
4. Udtrykket »rente« betyder i denne artikel indkomst af  

 gældsfordringer af enhver art, som ikke indeholder en ret til andel i  

 skyldnerens fortjeneste, hvad enten disse er sikrede ved pant i fast ejendom  

 eller ikke, og især indkomst af statsgældsbeviser og indkomst af obligationer  

 eller forskrivninger, herunder agiobeløb og gevinster, der knytter sig til  

 sådanne gældsbeviser, obligationer eller forskrivninger.
Straftillæg som  

 følge af for sen betaling skal ikke anses for renter i denne artikel.
 5. Bestemmelserne i stykke 1, 2 og 3 skal ikke finde anvendelse, hvis  

 renternes retmæssige ejer, der er hjemmehørende i en kontraherende stat,  

 driver erhvervsvirksomhed i den anden kontraherende stat, hvorfra renterne  

 hidrører, gennem et der beliggende fast driftssted eller udøver frit erhverv  

 i denne anden stat fra et der beliggende fast sted, og den fordring, som  

 ligger til grund for de udbetalte renter, har direkte forbindelse med (a) et  

 sådant fast driftssted eller fast sted, eller med (b) erhvervsvirksomhed som  

 omhandlet i artikel 7, stykke 1, litra c). I så fald skal bestemmelserne  

 henholdsvis i artikel 7 eller i artikel 14 finde anvendelse.
6. Renter skal anses for at hidrøre fra en kontraherende stat, hvis de  

 betales af denne stat selv, en politisk underafdeling, en lokal myndighed  

 eller af en person, som er hjemmehørende i denne stat.
I tilfælde hvor den  

 person, der betaler renterne, hvad enten han er hjemmehørende i en  

 kontraherende stat eller ej, har et fast driftssted eller et fast sted i en  

 kontraherende stat, i forbindelse med hvilket den gæld, hvoraf renterne  

 betales, er stiftet, og sådanne renter afholdes af dette faste driftssted  

 eller faste sted, skal sådanne renter anses for at hidrøre fra den stat,  

 hvori det faste driftssted eller det faste sted er beliggende.
7. I tilfælde hvor en særlig forbindelse mellem den, der betaler renten,  

 og den retmæssige ejer, eller mellem disse og en tredje person, har bevirket,  

 at renten set i forhold til den gældsfordring, for hvilken den er betalt,  

 overstiger det beløb, som ville være blevet aftalt mellem skyldneren og den  

 retmæssige ejer, hvis den nævnte forbindelse ikke havde foreligget, skal  

 bestemmelserne i denne artikel alene finde anvendelse på det sidstnævnte  

 beløb.
I så fald skal det overskydende beløb kunne beskattes i  

 overensstemmelse med lovgivningen i hver af de kontraherende stater under  

 hensyntagen til de øvrige bestemmelser i denne aftale.
Artikel 12 Royalties 1. Royalties, der hidrører fra en kontraherende stat og betales til en  

 person, der er hjemmehørende i den anden kontraherende stat, kan beskattes i  

 denne anden stat.
2. Sådanne royalties kan imidlertid også beskattes i den kontraherende  

 stat, hvorfra de hidrører, og i overensstemmelse med lovgivningen i denne  

 stat, men hvis modtageren er den retmæssige ejer af royaltybeløbet må den  

 skat, der pålignes, ikke overstige 15 pct. af bruttobeløbet.
Hvis royalties  

 betales for så vidt angår ethvert patent, mønster eller model, tegning,  

 hemmelig formel eller fremstillingsmetode, eller for oplysninger om  

 industrielle eller videnskabelige erfaringer eller for anvendelsen af eller  

 retten til at anvende industrielt, kommercielt eller videnskabeligt udstyr,  

 der medfører overførsel af know-how, må den skat, der pålignes, uanset første  

 led ikke overstige 5 pct. af bruttobeløbet.
 3. Udtrykket »royalties« betyder i denne artikel betalinger af  

 enhver art, der modtages som vederlag for anvendelsen af eller retten til at  

 anvende enhver ophavsret til et litterært, kunstnerisk eller videnskabeligt  

 arbejde, herunder spillefilm eller film eller bånd anvendt til udsendelse i  

 radio eller fjernsyn, ethvert patent, varemærke, mønster eller model,  

 tegning, hemmelig formel eller fremstillingsmetode, eller for anvendelsen  

 eller retten til at anvende industrielt, kommercielt eller videnskabeligt  

 udstyr eller for oplysninger om industrielle, kommercielle eller  

 videnskabelige erfaringer.
 4. Bestemmelserne i stykke 1 og 2 skal ikke finde anvendelse, hvis  

 royaltybeløbets retmæssige ejer, der er hjemmehørende i en kontraherende  

 stat, driver erhvervsvirksomhed i den anden kontraherende stat, hvorfra  

 royaltybeløbet hidrører, gennem et der beliggende fast driftssted eller  

 udøver frit erhverv i denne anden stat fra et der beliggende fast sted, og  

 den rettighed eller ejendom, som ligger til grund for de udbetalte royalties,  

 har direkte forbindelse med (a) et sådant fast driftssted eller fast sted  

 eller med (b) erhvervsvirksomhed som omhandlet i artikel 7, stykke 1, litra  

 c). I så fald skal bestemmelserne henholdsvis i artikel 7 eller i artikel 14  

 finde anvendelse.
5. Royalties skal anses for at hidrøre fra en kontraherende stat, hvis de  

 betales af denne stat selv, en politisk underafdeling eller en lokal  

 myndighed, eller af en person, som er hjemmehørende i denne stat.
I tilfælde  

 hvor den person, der betaler royalties, hvad enten han er hjemmehørende i en  

 kontraherende stat eller ej, har et fast driftssted eller et fast sted i en  

 kontraherende stat, i forbindelse med hvilket forpligtelsen til at betale  

 royalties er påtaget, og sådanne royalties afholdes af dette faste driftssted  

 eller faste sted, skal sådanne royalties anses for at hidrøre fra den stat,  

 hvori det faste driftssted eller det faste sted er beliggende.
6. I tilfælde hvor en særlig forbindelse mellem den, der betaler  

 royalties, og den retmæssige ejer, eller mellem disse og en tredje person,  

 har bevirket, at de betalte royalties set i forhold til den anvendelse,  

 rettighed eller oplysning, for hvilken de er betalt, overstiger det beløb,  

 som ville være blevet aftalt mellem skyldneren og den retmæssige ejer,  

 såfremt den nævnte forbindelse ikke havde foreligget, skal bestemmelserne i  

 denne artikel alene finde anvendelse på det sidstnævnte beløb.
I så fald skal  

 det overskydende beløb kunne beskattes i overensstemmelse med lovgivningen i  

 hver af de kontraherende stater under hensyntagen til de øvrige bestemmelser  

 i denne aftale.
Artikel 13 Fortjeneste ved afhændelse af aktiver 1. Fortjeneste, som en person, der er hjemmehørende i en kontraherende  

 stat, erhverver ved afhændelse af fast ejendom, som omhandlet i artikel 6, og  

 som er beliggende i den anden kontraherende stat, kan beskattes i denne anden  

 stat.
 2. Fortjeneste ved afhændelse af rørlig formue, der udgør en del af  

 erhvervsformuen i et fast driftssted, som et foretagende i en kontraherende  

 stat har i den anden kontraherende stat, eller ved afhændelse af rørlig  

 formue, der hører til et fast sted, som en person, der er hjemmehørende i en  

 kontraherende stat, har til rådighed til udøvelse af frit erhverv i den anden  

 kontraherende stat, herunder også fortjeneste ved afhændelse af et sådant  

 fast driftssted (særskilt eller sammen med hele foretagendet), eller af et  

 sådant fast sted, kan beskattes i denne anden stat.
 3. Fortjeneste, som en person, der er hjemmehørende i en kontraherende  

 stat, erhverver ved afhændelse af aktier eller dermed sammenlignelige  

 interesser i et selskab, hvis aktiver helt eller hovedsageligt består af fast  

 ejendom beliggende i den anden kontraherende stat, kan beskattes i denne  

 anden stat.
 4. Fortjeneste, som et foretagende i en kontraherende stat erhverver ved  

 afhændelse af skibe eller luftfartøjer, der anvendes i international trafik,  

 eller af rørlig formue, som er knyttet til driften af sådanne skibe eller  

 luftfartøjer, eller af containere (herunder anhængere og lignende udstyr til  

 transport af containere), hvis anvendelse er et led i driften af sådanne  

 skibe eller luftfartøjer, kan kun beskattes i denne kontraherende stat.  

 Bestemmelserne i dette stykke finder dog ikke anvendelse, hvis de pågældende  

 containere eller anhængere og lignende udstyr alene anvendes til transport  

 mellem steder beliggende i den anden kontraherende stat.
 5. Med hensyn til kapitalgevinster oppebåret af det danske, norske og  

 svenske luftfartskonsortium Scandinavian Airlines System (SAS) skal  

 bestemmelserne i stykke 4 kun finde anvendelse på den del af  

 kapitalgevinsterne, som svarer til den andel i konsortiet, der ejes af den  

 danske partner i Scandinavian Airlines System (SAS), Det Danske  

 Luftfartsselskab (DDL).
 6. Fortjeneste ved afhændelse af aktier, bortset fra de som er omhandlet i  

 stykke 3, som repræsenterer en deltagelse på mindst 10 pct. i et selskab, som  

 er hjemmehørende i en kontraherende stat, kan beskattes i denne stat.
 7. Fortjeneste ved afhændelse af alle andre aktiver end de i stykke 1, 2,  

 3, 4, 5 og 6 omhandlede kan kun beskattes i den kontraherende stat, hvori  

 afhænderen er hjemmehørende.
 8. I tilfælde hvor en fysisk person, der har været hjemmehørende i en  

 kontraherende stat, er blevet hjemmehørende i den anden kontraherende stat,  

 skal stykke 6 og 7 i denne artikel ikke berøre den førstnævnte stats ret til  

 i henhold til dens nationale lovgivning at beskatte formueforøgelse, som  

 denne person har opnået i forbindelse med aktier indtil tidspunktet for  

 flytning af personens skattemæssige hjemsted.
 I tilfælde, hvor aktierne derefter afhændes og fortjenesten ved en sådan  

 afhændelse beskattes i den anden kontraherende stat i overensstemmelse med  

 denne artikel, skal denne anden stat indrømme fradrag i skatten af indkomsten  

 med et beløb svarende til den indkomstskat, som er betalt i den førstnævnte  

 stat.
 Et sådant fradrag skal imidlertid ikke kunne overstige den del af  

 indkomstskatten, således som denne skat er beregnet inden indrømmelsen af  

 fradraget, som kan henføres til den indkomst, som kan beskattes i den  

 førstnævnte stat i henhold til den første sætning i dette stykke.
Artikel 14 Frit erhverv 1. Indkomst ved frit erhverv eller ved andet arbejde af selvstændig  

 karakter oppebåret af en person, der er hjemmehørende i en kontraherende  

 stat, kan kun beskattes i denne stat, undtagen i følgende tilfælde, hvor  

 sådan indkomst også kan beskattes i den anden kontraherende stat:
(a) Hvis han har et fast sted, som til stadighed står til rådighed for ham  

 i den anden kontraherende stat med henblik på udøvelse af hans virksomhed; i  

 dette tilfælde kan indkomsten beskattes i den anden kontraherende stat, men  

 kun i det omfang den kan henføres til dette faste sted; eller (b) Hvis hans ophold i den anden kontraherende stat strækker sig over en  

 eller flere perioder, der tilsammen udgør 183 dage eller derover i det  

 pågældende skatteår; i dette tilfælde kan indkomsten beskattes i den anden  

 stat, men kun i det omfang den hidrører fra hans virksomhed i denne stat.
 2. Udtrykket »frit erhverv« omfatter især selvstændig  

 videnskabelig, litterær, kunstnerisk, uddannelsesmæssig eller  

 undervisningsmæssig virksomhed samt selvstændig virksomhed som læge, advokat,  

 ingeniør, arkitekt, tandlæge og revisor.
Artikel 15 Personligt arbejde i tjenesteforhold 1. Medmindre bestemmelserne i artiklerne 16, 18, 19 og 21 medfører andet,  

 kan gage, løn og andet lignende vederlag for personligt arbejde i  

 tjenesteforhold oppebåret af en person, der er hjemmehørende i en  

 kontraherende stat, kun beskattes i denne stat, medmindre arbejdet er udført  

 i den anden kontraherende stat.
Er arbejdet udført der, kan det vederlag, som  

 oppebæres herfor, beskattes i denne anden stat.
 2. Uanset bestemmelserne i stykke 1 kan vederlag, som en person, der er  

 hjemmehørende i en kontraherende stat, oppebærer for personligt arbejde i  

 tjenesteforhold udført i den anden kontraherende stat, kun beskattes i den  

 førstnævnte stat, såfremt:
(a) modtageren opholder sig i den anden stat i en eller flere perioder,  

 der tilsammen ikke overstiger 183 dage i nogen 12-månedersperiode, der  

 begynder eller slutter i det pågældende skatteår, og (b) vederlaget betales af eller for en arbejdsgiver, der ikke er  

 hjemmehørende i den anden stat, og (c) vederlaget ikke udredes af et fast driftssted eller et fast sted, som  

 arbejdsgiveren har i den anden stat.
 3. Uanset de foranstående bestemmelser i denne artikel kan vederlag for  

 personligt arbejde i tjenesteforhold, som udføres om bord på et skib eller  

 luftfartøj, der anvendes i international trafik af et foretagende i en  

 kontraherende stat, kun beskattes i denne stat.
 4. I tilfælde, hvor en person, der er hjemmehørende i Danmark, modtager  

 vederlag for personligt arbejde udført på et luftfartøj, som anvendes af  

 Scandinavian Airlines System (SAS) i international trafik, kan et sådant  

 vederlag kun beskattes i Danmark.
Artikel 16 Bestyrelseshonorarer Bestyrelseshonorarer og lignende vederlag, som oppebæres af en person, der  

 er hjemmehørende i en kontraherende stat, i hans egenskab af medlem af  

 bestyrelsen for et selskab, der er hjemmehørende i den anden kontraherende  

 stat, kan beskattes i denne anden stat.
Artikel 17 Kunstnere og sportsfolk 1. Indkomst, som en person hjemmehørende i en kontraherende stat oppebærer  

 som optrædende kunstner, såsom teater-, film-, radio- eller fjernsynskunstner  

 eller som musiker eller sportsudøver, ved virksomhed, som han i denne  

 egenskab udøver i den anden kontraherende stat, kan beskattes i denne anden  

 stat.
 2. I tilfælde hvor indkomst ved den virksomhed, som udøves af en  

 optrædende kunstner eller en sportsudøver i hans egenskab som sådan, ikke  

 tilfalder kunstneren eller sportsudøveren selv, men en anden person, kan  

 denne indkomst uanset bestemmelserne i artiklerne 7, 14 og 15 beskattes i den  

 kontraherende stat, hvor kunstnerens eller sportsudøverens virksomhed finder  

 sted.
 3. Indkomst oppebåret af optrædende kunstnere eller sportsfolk, som er  

 hjemmehørende i en kontraherende stat, ved virksomhed udøvet i den anden  

 kontraherende stat under et kulturudvekslingsprogram mellem de to  

 kontraherende staters regeringer skal uanset bestemmelserne i stykke 1 og 2  

 være fritaget for beskatning i denne anden kontraherende stat.
Artikel 18 Pensioner og lignende betalinger 1. Medmindre bestemmelserne i artikel 19, stykke 2, medfører andet, kan  

 pensioner og andre lignende vederlag, der udbetales for tidligere  

 tjenesteydelser til en person, der er hjemmehørende i en kontraherende stat,  

 kun beskattes i denne stat.
 2. I tilfælde hvor en fysisk person, der var hjemmehørende i en  

 kontraherende stat, er blevet hjemmehørende i den anden kontraherende stat,  

 skal stykke 1 i denne artikel ikke berøre den førstnævnte stats ret til i  

 henhold til dens nationale lovgivning at beskatte pensioner, andre lignende  

 vederlag og livrenter, der tilfalder en sådan fysisk person fra den  

 førstnævnte stat.
 3. Udtrykket »livrente« betyder en fastsat sum, der er periodisk  

 betalbar til fastsatte tidspunkter, enten for livstid eller for et bestemt  

 tidsrum eller et tidsrum, som lader sig bestemme, i henhold til en  

 forpligtelse til at præstere disse betalinger mod rimeligt og fuldt vederlag  

 i penge eller penges værdi.
Artikel 19 Offentligt hverv 1. (a) Vederlag, undtagen pensioner, der udbetales af en kontraherende  

 stat eller en politisk underafdeling eller en lokal myndighed til en fysisk  

 person for udførelse af hverv for denne stat eller underafdeling eller  

 myndighed, kan kun beskattes i denne stat.
 (b) Sådant vederlag kan imidlertid kun beskattes i den anden kontraherende  

 stat, hvis hvervet er udført i denne stat, og den pågældende er en i denne  

 stat hjemmehørende, som:
(i) er statsborger i denne stat; eller (ii) ikke blev hjemmehørende i denne stat alene med det formål at udføre  

 hvervet.
 2. (a) Enhver pension, som udbetales af en kontraherende stat eller en  

 politisk underafdeling eller en lokal myndighed - eller af midler  

 tilvejebragt af disse - til en fysisk person for udførelse af hverv for denne  

 stat eller underafdeling eller myndighed, kan beskattes i denne stat.
 (b) En sådan pension kan imidlertid kun beskattes i den anden  

 kontraherende stat, hvis modtageren er hjemmehørende og statsborger i denne  

 anden stat.
 3. Bestemmelserne i artiklerne 15, 16 og 18 skal finde anvendelse på  

 vederlag og pensioner, der udbetales for hverv i forbindelse med  

 erhvervsvirksomhed, der drives af en kontraherende stat eller en politisk  

 underafdeling eller en lokal myndighed.
Artikel 20 Studerende og praktikanter 1. Beløb, som en studerende eller en erhvervspraktikant, som er eller som  

 umiddelbart før han besøger en kontraherende stat var hjemmehørende i den  

 anden kontraherende stat, og som opholder sig i den førstnævnte stat  

 udelukkende i studie- eller uddannelsesøjemed, modtager til sit underhold,  

 sit studium eller sin uddannelse, skal ikke beskattes i denne stat under  

 forudsætning af, at sådanne beløb hidrører fra kilder uden for denne stat.
 2. Vederlag, som en studerende eller en erhvervspraktikant, der er eller  

 tidligere var hjemmehørende i en kontraherende stat, og som opholder sig i  

 den anden kontraherende stat udelukkende i studie- eller uddannelsesøjemed,  

 oppebærer for tjenesteydelser udført i denne anden stat, skal uanset  

 bestemmelserne i stykke 1 ikke beskattes i denne anden stat under  

 forudsætning af, at sådanne tjenesteydelser har tilknytning til hans studium  

 eller uddannelse, og at vederlaget for sådanne tjenesteydelser er nødvendigt  

 for at supplere de midler, der står til rådighed for hans underhold.
Artikel 21 Lærere, professorer og forskere En fysisk person, som er eller som umiddelbart før han besøger en  

 kontraherende stat var hjemmehørende i den anden kontraherende stat, og som  

 opholder sig i den førstnævnte kontraherende stat med det hovedformål at  

 undervise, holde forelæsninger eller drive forskning ved et universitet, en  

 læreanstalt, skole eller uddannelsesinstitution eller videnskabelig  

 forskningsinstitution, som er godkendt af myndighederne i den førstnævnte  

 kontraherende stat, skal i en periode på to år regnet fra datoen for den  

 pågældendes første ankomst til den førstnævnte kontraherende stat være  

 fritaget for beskatning i denne kontraherende stat af vederlag for sådan  

 undervisning, forelæsningsvirksomhed eller forskning.
Artikel 22 Andre indkomster 1. Indkomster, der oppebæres af en person hjemmehørende i en kontraherende  

 stat, og som ikke er omhandlet i de foranstående artikler i denne aftale,  

 kan, uanset hvorfra de hidrører, kun beskattes i denne stat.
 2. Dog kan enhver sådan indkomst, som oppebæres fra kilder i den anden  

 kontraherende stat af en person, som er hjemmehørende i en kontraherende  

 stat, også beskattes i denne anden stat.
3. Bestemmelserne i stykke 1 skal ikke finde anvendelse på indkomst,  

 bortset fra indkomst af fast ejendom som defineret i artikel 6, stykke 2,  

 hvis modtageren af sådan indkomst, som er hjemmehørende i en kontraherende  

 stat, driver erhvervsvirksomhed i den anden kontraherende stat gennem et der  

 beliggende fast driftssted eller udøver frit erhverv i denne anden stat fra  

 et der beliggende fast sted, og den rettighed eller ejendom, som ligger til  

 grund for den udbetalte indkomst, har direkte forbindelse med et sådant fast  

 driftssted eller fast sted.
I så fald skal bestemmelserne henholdsvis i  

 artikel 7 eller i artikel 14 finde anvendelse.
Artikel 23 Virksomhed i forbindelse med forundersøgelser, efterforskning eller  

 udvinding af kulbrinter Uanset bestemmelserne i artiklerne 5 og 14 skal en person, der er  

 hjemmehørende i en kontraherende stat og som udøver virksomhed i forbindelse  

 med forundersøgelser, efterforskning eller udvinding af kulbrinteforekomster  

 i denne anden kontraherende stat, anses for med hensyn til denne virksomhed  

 at udøve virksomhed i denne anden stat gennem et der beliggende fast  

 driftssted eller et der beliggende fast sted.
Artikel 24 Ophævelse af dobbeltbeskatning 1. I Vietnam skal dobbeltbeskatning undgås således:
I tilfælde hvor en person, der er hjemmehørende i Vietnam, oppebærer  

 indkomst, som iflg. bestemmelserne i denne aftale kan beskattes i Danmark,  

 skal Vietnam indrømme fradrag i den pågældende persons indkomstskat med et  

 beløb svarende til den indkomstskat, der er betalt i Danmark.
Fradragsbeløbet  

 kan imidlertid ikke overstige den del af indkomstskatten, beregnet uden  

 sådant fradrag, der svarer til den indkomst, som kan beskattes i Danmark.
 2. I Danmark skal dobbeltbeskatning undgås således:
 a) I tilfælde hvor en person, der er hjemmehørende i Danmark, oppebærer  

 indkomst, som ifølge bestemmelserne i denne aftale kan beskattes i Vietnam,  

 skal Danmark, medmindre bestemmelserne i punkt c) medfører andet, indrømme  

 fradrag i den pågældende persons indkomstskat med et beløb svarende til den  

 indkomstskat, som er betalt i Vietnam.
 b) Fradragsbeløbet skal imidlertid ikke overstige den del af  

 indkomstskatten, beregnet uden sådant fradrag, der svarer til den indkomst,  

 som kan beskattes i Vietnam.
 c) I tilfælde hvor en person, der er hjemmehørende i Danmark, oppebærer  

 indkomst, som ifølge bestemmelserne i denne aftale kun kan beskattes i  

 Vietnam, kan Danmark medregne denne indkomst i beskatningsgrundlaget, men  

 skal i skatten af indkomsten fradrage den del af indkomstskatten, som svarer  

 til den indkomst, der hidrører fra Vietnam.
 d) Ved anvendelsen af litra a) og b) i dette stykke skal vietnamesisk skat  

 på royalties (som ifølge artikel 12, stykke 2, ikke kan overstige 5 pct. af  

 bruttobeløbet) anses for at være at være betalt med 12,5 pct. af  

 bruttobeløbet, når royalties modtages som vederlag for anvendelsen af ethvert  

 patent, mønster eller model, tegning, hemmelig formel eller  

 fremstillingsmetode, eller for oplysninger om industrielle, kommercielle  

 eller videnskabelige erfaringer, og dette har fundet sted i forbindelse med  

 virksomhed (bortset fra virksomhed inden for den finansielle sektor), som er  

 udøvet i Vietnam.
 Denne bestemmelse finder ikke anvendelse, når royalties betales i  

 forbindelse med aktiver som omhandlet ovenfor, som sælges og leases tilbage  

 af den, som betaler royalties (eller et dermed forbundet foretagende som  

 omhandlet i artikel 9).
e) Hvor der i medfør af lovgivningen i Vietnam er indrømmet fritagelse for  

 eller nedsættelse af vietnamesisk skat, der i overensstemmelse med artikel 7  

 skal betales af fortjeneste, som et dansk foretagende har oppebåret fra et  

 fast driftssted i Vietnam, skal der ved anvendelsen af litra a) og b)  

 indrømmes fradrag i dansk skat for vietnamesisk skat, som om en sådan  

 fritagelse eller nedsættelse ikke var blevet indrømmet.
Det er en  

 forudsætning for dette, at det faste driftssted driver erhvervsvirksomhed  

 (bortset fra virksomhed inden for den finansielle sektor), og at ikke over 25  

 pct. af sådan fortjeneste består af renter og fortjeneste ved afhændelse af  

 aktier og obligationer eller består af fortjeneste, der hidrører fra  

 tredjeland.
 f) I tilfælde hvor udbytte er betalt af et selskab, der er hjemmehørende i  

 Vietnam, til en person (som er et selskab), der er hjemmehørende i Danmark,  

 og som direkte eller indirekte ejer 25 pct. eller mere af aktiekapitalen i  

 det førstnævnte selskab, skal sådant udbytte være fritaget for beskatning i  

 Danmark, forudsat at det udbyttebetalende selskab driver erhvervsmæssig  

 virksomhed (bortset fra virksomhed inden for den finansielle sektor), og at  

 ikke over 25 pct. af selskabets fortjeneste består af renter og fortjeneste  

 fra afhændelse af aktier og obligationer eller består af fortjeneste, der  

 hidrører fra tredjelande.
 g) I tilfælde hvor udbytte betales af et selskab, som er hjemmehørende i  

 Vietnam, til et selskab, som er hjemmehørende i Danmark, og som ejer mindst  

 10 pct. af aktiekapitalen i det udbyttebetalende selskab, skal der ved  

 anvendelsen af litra a) og b) i dette stykke, hvis udbyttet ikke er fritaget  

 for dansk beskatning i medfør af litra f), tages hensyn til den vietnamesiske  

 skat, som det udbyttebetalende selskab skal betale med hensyn til den  

 fortjeneste, hvoraf udbyttet betales.
h) Bestemmelserne i litra d), e) og f) skal finde anvendelse i de første  

 10 år, hvori aftalen er gældende.
De kompetente myndigheder skal rådføre sig  

 med hinanden for at afgøre, om denne periode skal forlænges.
En sådan  

 forlængelse skal være gældende fra den dato og under iagttagelse af sådanne  

 ændringer og betingelser, herunder betingelser vedrørende ophør, som måtte  

 blive fastsat mellem de kontraherende stater gennem udveksling af noter ad  

 diplomatisk vej eller på enhver anden måde, der er i overensstemmelse med  

 deres forfatningsmæssige procedurer.
Artikel 25 Begrænsning af aftalefordele I tilfælde, hvor en hvilken som helst person oppebærer indkomst fra en  

 kilde uden for Vietnam, og sådan indkomst er fritaget for beskatning efter  

 vietnamesisk lovgivning og også fritaget for beskatning i Danmark efter denne  

 aftale, kan Danmark, med forbehold af artikel 24, stykke 1, litra f), uanset  

 bestemmelserne i denne aftale beskatte sådan indkomst efter dansk lovgivning.
Artikel 26 Ikke-diskriminering 1. Statsborgere i en kontraherende stat skal ikke i den anden  

 kontraherende stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som statsborgere i denne anden stat under samme forhold er  

 eller måtte blive undergivet.
2. Beskatningen af fast driftssted, som et foretagende i en kontraherende  

 stat har i den anden kontraherende stat, må ikke være mindre fordelagtig i  

 denne anden stat end beskatningen af foretagender i denne anden stat, der  

 driver samme virksomhed.
Denne bestemmelse skal ikke kunne fortolkes som  

 forpligtende en kontraherende stat til at indrømme personer, der er  

 hjemmehørende i den anden kontraherende stat, de personlige skattemæssige  

 begunstigelser, lempelser og nedsættelser, som den som følge af ægteskabelig  

 stilling eller forsørgerpligt over for familie indrømmer personer, der er  

 hjemmehørende inden for dens eget område.
 3. Medmindre bestemmelserne i artikel 9, stykke 1, artikel 11, stykke 7,  

 eller artikel 12, stykke 6, finder anvendelse, skal renter, royalties og  

 andre betalinger, der udredes af et foretagende i en kontraherende stat til  

 en person hjemmehørende i den anden kontraherende stat, kunne fratrækkes ved  

 opgørelsen af et sådant foretagendes skattepligtige indkomst under samme  

 betingelser, som hvis betalingerne var sket til en person hjemmehørende i den  

 førstnævnte stat.
 4. Foretagender i en kontraherende stat, hvis formue helt eller delvis  

 ejes eller kontrolleres, direkte eller indirekte, af en eller flere personer,  

 der er hjemmehørende i den anden kontraherende stat, skal ikke i den  

 førstnævnte stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som andre tilsvarende foretagender i den førstnævnte stat er  

 eller måtte blive underkastet.
 5. Bestemmelserne i stykke 2 og 4 finder ikke anvendelse på den  

 vietnamesiske skat på overførsel af erhvervsindkomst (»profit remittance  

 tax«), som i intet tilfælde kan overstige 10 pct. af bruttobeløbet for  

 den overførte indkomst, og på vietnamesisk beskatning for så vidt angår  

 produktionsvirksomhed i landbrugssektoren.
 6. Intet i denne artikel skal kunne fortolkes som forpligtende en  

 kontraherende stat til at indrømme fysiske personer, som ikke er  

 hjemmehørende i denne stat, nogen personlig skattemæssig begunstigelse,  

 lempelse eller nedsættelse, som indrømmes til fysiske personer, som er  

 hjemmehørende i denne stat.
 7. Bestemmelserne i denne artikel finder kun anvendelse på de skatter, som  

 er omhandlet af denne aftale.
 8. Så længe Vietnam fortsat giver licens til investorer efter lov om  

 udenlandske investeringer i Vietnam, hvori der fastsættes bestemmelser om  

 beskatningen af den udenlandske investor, skal sådan beskatning uanset  

 bestemmelserne i denne artikel ikke anses som et brud på denne artikels  

 stykke 2 og 4.
Artikel 27 Indgåelse af gensidige aftaler 1. I tilfælde hvor en person, som er hjemmehørende i en kontraherende  

 stat, mener, at foranstaltninger truffet af en af eller begge de  

 kontraherende stater, for ham medfører eller vil medføre en beskatning, som  

 ikke er i overensstemmelse med bestemmelserne i denne aftale, kan han, uanset  

 hvilke retsmidler der måtte være fastsat i disse staters interne lovgivning,  

 indbringe sin sag for den kompetente myndighed i den kontraherende stat, i  

 hvilken han er hjemmehørende eller, hvis tilfældet er omfattet af artikel 26,  

 stykke 1, for den kompetente myndighed i den af de kontraherende stater, i  

 hvilken han er statsborger.
Sagen skal forelægges inden tre år fra den dag,  

 hvor der er givet ham underretning om den foranstaltning, der medfører en  

 beskatning, som ikke er i overensstemmelse med bestemmelserne i aftalen.
2. Den kompetente myndighed skal, hvis indsigelsen synes at være  

 begrundet, og hvis den ikke selv kan nå til en rimelig løsning, søge at løse  

 sagen ved gensidig aftale med den kompetente myndighed i den anden  

 kontraherende stat med henblik på at undgå en beskatning, der ikke er i  

 overensstemmelse med aftalen.
Enhver indgået aftale skal gennemføres uden  

 hensyn til frister, der måtte gælde ifølge de kontraherende staters interne  

 lovgivning.
3. De kompetente myndigheder i de kontraherende stater skal søge ved  

 gensidig aftale at løse vanskeligheder eller tvivlsspørgsmål, der måtte opstå  

 med hensyn til anvendelsen af aftalen.
De kan også forhandle om undgåelse af  

 dobbeltbeskatning i tilfælde, som ikke er omhandlet i aftalen.
4. De kontraherende staters kompetente myndigheder kan træde i direkte  

 forbindelse med hinanden med henblik på indgåelse af aftaler i  

 overensstemmelse med de foranstående stykker.
De kompetente myndigheder skal  

 gennem konsultationer udvikle passende bilaterale procedurer, betingelser,  

 metoder og teknikker for indgåelse af gensidige aftaler i overensstemmelse  

 med denne artikel.
Endvidere kan en kompetent myndighed fastsætte passende  

 ensidige procedurer, betingelser, metoder og teknikker til at lette  

 ovennævnte bilaterale mekanismer og iværksættelsen af proceduren for  

 gensidige aftaler.
Artikel 28 Udveksling af oplysninger 1. De kontraherende staters kompetente myndigheder skal udveksle sådanne  

 oplysninger, som er nødvendige for at gennemføre bestemmelserne i denne  

 aftale eller i de kontraherende staters interne lovgivning vedrørende  

 skatter, der omfattes af aftalen, i det omfang denne beskatning ikke strider  

 mod aftalen.
Udvekslingen af oplysninger er ikke begrænset af artikel 1. Alle  

 oplysninger, der modtages af en kontraherende stat, skal behandles som  

 hemmelige på samme måde som oplysninger, der modtages i henhold til denne  

 stats interne lovgivning, og må kun meddeles til personer eller myndigheder  

 (herunder domstole og forvaltningsmyndigheder), der er beskæftiget med  

 påligning, opkrævning, inddrivelse, retsforfølgning eller klagebehandling i  

 forbindelse med de skatter, der er omfattet af aftalen.
Sådanne personer  

 eller myndigheder må kun benytte oplysningerne til de nævnte formål.
De kan  

 meddele oplysningerne under offentlige retsforhandlinger eller i  

 retsafgørelser.
 2. Bestemmelserne i stykke 1 skal i intet tilfælde kunne fortolkes  

 således, at der pålægges en kontraherende stat pligt til:
(a) at udføre forvaltningsakter, der strider mod denne stats eller den  

 anden kontraherende stats lovgivning og forvaltningspraksis; (b) at meddele oplysninger, som ikke kan opnås ifølge denne stats eller  

 den anden kontraherende stats lovgivning eller normale forvaltningspraksis; (c) at meddele oplysninger, som ville røbe nogen erhvervsmæssig,  

 forretningsmæssig, industriel, kommerciel eller faglig hemmelighed eller  

 nogen fremstillingsmetode, eller oplysninger, hvis offentliggørelse ville  

 stride mod almene interesser.
Artikel 29 Personer ansat ved diplomatiske og konsulære repræsentationer Intet i denne aftale berører de skattemæssige begunstigelser, som ansatte  

 ved diplomatiske eller konsulære repræsentationer måtte nyde i kraft af  

 folkerettens almindelige regler eller særlige aftaler.
Artikel 30 Territorial udvidelse 1. Denne aftale kan enten i sin helhed eller med de fornødne ændringer  

 udvides til områder under Danmarks suverænitet, som specielt er holdt uden  

 for denne aftales anvendelse, eller til ethvert område, for hvis  

 internationale forbindelser Danmark er ansvarlig, og som påligner skatter af  

 væsentlig samme art som de skatter, aftalen finder anvendelse på.
Enhver  

 sådan udvidelse skal have virkning fra det tidspunkt og være undergivet  

 sådanne ændringer og betingelser, herunder betingelser vedrørende opsigelse,  

 som måtte blive fastsat mellem de kontraherende stater i noter, der skal  

 udveksles ad diplomatisk vej, eller på enhver anden måde, der er i  

 overensstemmelse med deres forfatningsmæssige regler.
 2. Medmindre de kontraherende stater har aftalt andet, skal opsigelsen af  

 aftalen af en af dem i henhold til artikel 32 også - på den måde, som er  

 angivet i nævnte artikel - bringe anvendelsen af aftalen til ophør på ethvert  

 område, til hvilken den er blevet udvidet i henhold til denne artikel.
Artikel 31 Ikrafttræden 1. De kontraherende staters regeringer skal give hinanden underretning,  

 når de forfatningsmæssige betingelser for aftalens ikrafttræden er opfyldt.  

 Aftalen skal træde i kraft på dagen for den sidste af disse underretninger.
 2. Denne aftale skal have virkning:
 (a) i Vietnam:
(i) for så vidt angår skatter indeholdt ved kilden, på skattepligtige  

 beløb betalt fra og med den 1. januar i det år, der følger efter det  

 kalenderår, hvor aftalen træder i kraft; (ii) for så vidt angår andre vietnamesiske skatter, på indkomst eller  

 fortjenester som opstår i det kalenderår, der følger efter det kalenderår,  

 hvor aftalen træder i kraft; (b) i Danmark:
(i) for så vidt angår skatter indeholdt ved kilden, på skattepligtige  

 beløb betalt fra og med den 1. januar i det år, der følger efter det  

 kalenderår, hvor aftalen træder i kraft; (ii) for så vidt angår andre danske skatter, på indkomst eller  

 fortjenester som opstår i det skatteår, der begynder 1. januar eller senere i  

 det kalenderår, der følger efter det år, hvor aftalen træder i kraft.
Artikel 32 Opsigelse Denne aftale skal forblive i kraft, indtil den opsiges af en af de  

 kontraherende stater.
Hver af de kontraherende stater kan opsige aftalen ved  

 ad diplomatisk vej at give skriftlig meddelelse om opsigelsen mindst 6  

 måneder før udløbet af ethvert kalenderår, som følger efter et tidsrum af 5  

 år fra det tidspunkt, hvor aftalen er trådt i kraft.
I så fald skal aftalen  

 ophøre at have virkning:
 (a) i Vietnam:
(i) for så vidt angår skatter indeholdt ved kilden, på skattepligtige  

 beløb betalt fra og med 1. januar i det år, der følger efter det kalenderår,  

 hvor meddelelse om opsigelse er givet; (ii) for så vidt angår andre vietnamesiske skatter, på indkomst eller  

 fortjenester der opstår i det kalenderår, der følger efter det kalenderår,  

 hvor meddelelse om opsigelse er givet, og i efterfølgende kalenderår; (b) i Danmark:
(i) for så vidt angår skatter indeholdt ved kilden, på skattepligtige  

 beløb betalt fra og med den 1. januar i det år, der følger efter det  

 kalenderår, hvor meddelelse om opsigelse er givet; (ii) for så vidt angår andre danske skatter, på indkomst eller  

 fortjenester som opstår i det skatteår, som begynder den 1. januar eller  

 senere i det kalenderår, der følger efter det år, hvor meddelelse om  

 opsigelse er givet, og i efterfølgende skatteår.
 Til bekræftelse heraf har de undertegnede, dertil behørigt befuldmægtigede  

 af deres respektive regeringer, underskrevet denne aftale.
Udfærdiget i København, den 31. maj 1995 i to eksemplarer på vietnamesisk,  

 dansk og engelsk, hvilke tre tekster har samme gyldighed.
I tvivlstilfælde  

 skal den engelske tekst være afgørende.
For Den Socialistiske Republik Vietnams Regering Ho Te For Kongeriget Danmarks Regering Carsten Koch PROTOKOL På tidspunktet for undertegnelsen af Aftalen mellem Den Socialistiske  

 Republik Vietnam og Kongeriget Danmark til undgåelse af dobbeltbeskatning og  

 forhindring af skatteunddragelse for så vidt angår indkomstskatter er de  

 undertegnede blevet enige om følgende bestemmelser, som skal udgøre en  

 integrerende del af aftalen:
For så vidt angår artikel 5, stykke 4 og 5 For så vidt angår artikel 5, stykke 4, litra a) og b) er det forståelsen,  

 at opretholdelse af et varelager udelukkende med henblik på fremtidig  

 levering eller af indretninger anvendt udelukkende med henblik på fremtidig  

 levering i den anden kontraherende stat af varer fra et foretagende i en  

 kontraherende stat ikke skal udgøre et fast driftssted i den anden  

 kontraherende stat, så længe betingelserne i stykke 5, litra b) ikke er  

 opfyldt.
For så vidt angår artikel 13, stykke 8 De kompetente myndigheder i en kontraherende stat skal på anmodning fra  

 den anden kontraherende stat underrette de kompetente myndigheder i denne  

 anden stat i tilfælde, hvor skat pålignes i overensstemmelse med  

 bestemmelserne i dette stykke.
Der skal i enkeltheder gives oplysning om  

 skatteberegning og om beskatningsgrundlaget.
 Til bekræftelse heraf har de undertegnede, dertil behørigt befuldmægtigede  

 af deres respektive regeringer, underskrevet denne protokol.
Udfærdiget i København, den 31. maj 1995 i to eksemplarer på vietnamesisk,  

 dansk og engelsk, hvilke tre tekster har samme gyldighed.
I tvivlstilfælde  

 skal den engelske tekst være afgørende.
For Den Socialistiske Republik Vietnams Regering Ho Te For Kongeriget Danmarks Regering Carsten Koch Bemærkninger til lovforslaget Almindelige bemærkninger Formålet med lovforslaget er at bemyndige regeringen til at tiltræde en  

 dobbeltbeskatningsaftale mellem Danmark og Vietnam og dermed gennemføre dens  

 bestemmelser i Danmark, når aftalens betingelser herfor er opfyldt.
Dobbeltbeskatningsaftalen har til formål at undgå international  

 dobbeltbeskatning som følge af, at både Danmark og Vietnam beskatter en  

 person eller et selskab af den samme indkomst.
Dette sker typisk, når en  

 person eller et selskab, der er hjemmehørende i den ene stat, modtager  

 indkomst fra den anden stat.
Den foreliggende dobbeltbeskatningsaftale indeholder regler for, hvornår  

 Danmark hhv.
Vietnam kan beskatte indkomst, som en person, der er  

 hjemmehørende i den ene stat (bopælsstaten), modtager fra den anden stat  

 (kildestaten). Desuden indeholder aftalen bestemmelser om, hvordan  

 dobbeltbeskatning undgås, den såkaldte metodebestemmelse (aftalens  

 artikel 24), og bestemmelser om administrativ bistand gennem udveksling af  

 oplysninger.
Metodebestemmelsen er nødvendig, fordi dobbeltbeskatningsaftalen  

 ikke afskærer bopælsstaten fra at medregne den udenlandske indkomst i sit  

 beskatningsgrundlag.
Dobbeltbeskatningen ophæves først  

 »efterfølgende«.
Hovedprincippet i metodebestemmelsen er ordinær credit .  

 Dette indebærer for Danmarks vedkommende, at hvis en person eller et selskab  

 hjemmehørende i Danmark modtager indkomst fra en kilde i Vietnam, og Vietnam  

 efter aftalen har ret til at beskatte denne indkomst, vil Danmark skulle  

 nedsætte sin skat af indkomsten med den skat, der er betalt i Vietnam.  

 Nedsættelsen kan dog ikke overstige den danske skat af den pågældende  

 indkomst.
Samme lempelsesmetode anvendes i de interne danske lempelsesregler,  

 jfr. ligningslovens § 33.
 Den dansk-vietnamesiske dobbeltbeskatningsaftale indeholder dog visse  

 undtagelser fra dette hovedprincip, jfr. gennemgangen af aftalens artikel 24  

 nedenfor.
Aftalen omfatter kun indkomstskatter, idet formuebeskatning ved aftalens  

 indgåelse ikke eksisterer i Vietnam.
Der har ikke tidligere været nogen  

 dobbeltbeskatningsaftale mellem Danmark og Vietnam.
Den dansk-vietnamesiske dobbeltbeskatningsaftale følger i vidt omfang den  

 model, som er udarbejdet i OECD-regi (OECD-modellen), og som også ligger til  

 grund for det danske forhandlingsoplæg.
Aftalen indeholder desuden visse  

 elementer fra en model udarbejdet i FN-regi som en model for aftaler mellem  

 industrialiserede lande og udviklingslande (FN-modellen).
Disse modeller er på ingen måde bindende for de kontraherende stater.
I  

 praksis ses mange afvigelser fra modellerne, og en dobbeltbeskatningsaftale  

 må nødvendigvis være et kompromis mellem to landes synspunkter.
Under  

 gennemgangen af aftalen nedenfor redegøres for de væsentligste afvigelser fra  

 modellerne.
 Lovforslaget skønnes ikke at have væsentlige administrative konsekvenser.
 Lovforslaget har ikke EU-retlige aspekter.
 Lovforslagets økonomiske og erhvervsmæssige konsekvenser:
Generelt giver dobbeltbeskatningsaftaler virksomheder og personer bedre  

 erhvervsmæssige vilkår i forbindelse med etablering, investering og arbejde i  

 udlandet, end hvis sådanne aftaler ikke foreligger.
En  

 dobbeltbeskatningsaftale opstiller bl.a. nogle rammer for, hvordan en  

 investering i udlandet kan beskattes af den udenlandske stat, og indgåelse af  

 en aftale indebærer således en langt højere grad af skattemæssig sikkerhed og  

 forudsigelighed for den udenlandske investor.
Dertil kommer, at en  

 dobbeltbeskatningsaftale i visse tilfælde direkte kan medføre  

 skattebesparelser for danske virksomheder, jfr. gennemgangen af aftalens  

 artikel 8 (skibsfart og luftfart) og artikel 24 (metodebestemmelsen)  

 nedenfor.
Således opkræver Vietnam ved aftalens indgåelse en fragtskat på 3 pct. af  

 værdien af udgående last af udenlandske skibe i international trafik.
Når  

 aftalen træder i kraft, vil Vietnam ikke længere kunne opkræve denne skat af  

 danske skibe.
Herved opnår Danmark en provenumæssig fordel, idet lempelsen  

 efter ligningslovens § 33 reduceres.
Fordelen tilfalder rederne, hvis disse  

 ikke betaler dansk skat som følge af underskud.
Vietnam er i øjeblikket inde i en økonomisk liberaliseringsproces, der  

 bl.a. har til formål at tiltrække udenlandske investeringer.
I denne  

 forbindelse er der fra dansk erhvervslivs side udtrykt ønsker om  

 tilvejebringelse af en dobbeltbeskatningsaftale mellem Danmark og Vietnam.  

 Vietnam er i færd med at indgå sådanne aftaler med andre industrialiserede  

 lande, og fraværet af en dansk-vietnamesisk dobbeltbeskatningsaftale vil  

 kunne stille danske virksomheder ringere end udenlandske konkurrenter i  

 forbindelse med aktiviteter i Vietnam.
Således indeholder aftalens artikel 24  

 bestemmelser, der specifikt tager sigte på at gøre det muligt for Vietnam at  

 tiltrække danske erhvervsinvesteringer via skattemæssige incitamenter.
Blandt  

 disse incitamenter er, at Danmark i en 10-årig periode indrømmer matching  

 credit vedrørende visse indkomster fra Vietnam til Danmark.
Det drejer sig om  

 industrielle royalities og fortjeneste fra et fast driftssted bortset fra  

 virksomhed inden for den finansielle sektor.
Endvidere indrømmer Danmark  

 skattefrihed for udbytte fra vietnamesiske datterselskaber og giver credit  

 for underliggende vietnamesisk selskabsskat, hvis den danske skatteyder ejer  

 mellem 10 pct. og 25 pct. af aktierne i et vitnamesisk selskab, bortset fra  

 udbytte fra finansielle virksomheder.
 Det skal dog samtidig understreges, at der fra dansk side under  

 forhandlingerne er lagt afgørende vægt på, at sådanne bestemmelser er  

 udformet på en sådan måde, at misbrug ikke vil finde sted.
 Det er ikke holdepunkter for et skøn de provenumæssige virkninger af de  

 enkelte elementer i aftalen, men der er antagelig tale om begrænsede  

 beløbsstørrelser.
Bemærkninger til lovforslagets enkelte bestemmelser Efter lovforslagets § 1 bemyndiges regeringen til at tiltræde  

 dobbeltbeskatningsaftalen mellem Danmark og Vietnam.
Aftalen er optaget som  

 bilag til lovforslaget, og dens bestemmelser gennemgås nedenfor.
Regeringen  

 vil efter lovens vedtagelse kunne gennemføre aftalens bestemmelser i Danmark,  

 når aftalens betingelser herfor er opfyldt.
Disse betingelser er, at de kontraherende staters regeringer skal give  

 hinanden underretning, når de forfatningsmæssige betingelser for aftalens  

 ikrafttræden er opfyldt.
Dette vil for Danmarks vedkommende sige, at  

 nærværende lovforslag er endeligt vedtaget.
Aftalen træder i kraft på dagen  

 for den sidste af disse underretninger, og den finder anvendelse fra det  

 kalenderår eller skatteår, der følger efter det år, hvor aftalen træder i  

 kraft, jfr. aftalens artikel 31.
 Dobbeltbeskatningsaftalen vil herefter være en del af de to landes  

 skattelovgivning.
 De enkelte artikler i den dansk-vietnamesiske dobbeltbeskatningsaftale har  

 følgende bestemmelser:
Artikel 1. De af aftalen omfattede personer Aftalen omfatter fysiske eller juridiske personer, der er hjemmehørende  

 (d.v.s. fuldt skattepligtige) i en eller begge stater.
Typisk vil situationen  

 være den, at en person er fuldt skattepligtig til den ene stat (bopælsstaten)  

 og begrænset skattepligtig til den anden stat af indkomster fra denne  

 (kildestaten).
Artikel 2. De af aftalen omfattede skatter Artiklen opregner de skatter, der er omfattet af aftalen.
Aftalen omfatter  

 kun indkomstskatter, da formueskatter ved aftalens indgåelse ikke eksisterer  

 i Vietnam.
Alle danske indkomstskatter er omfattet, uanset om de pålignes af  

 staten, amterne eller kommunerne.
Aftalen omfatter desuden alle skatter af  

 samme eller væsentligt samme art, der efter aftalens underskrivelse pålignes  

 som tillæg til eller i stedet for de gældende skatter.
Artikel 3. Almindelige definitioner Artiklen definerer i stk. 1 en række generelle begreber, der anvendes i  

 aftalen, og som overalt i aftalen har den anførte betydning.
De to staters  

 geografiske territorium er defineret.
Udtrykket Danmark omfatter i  

 denne forbindelse også de havområder, hvor Danmark i overensstemmelse med  

 international ret kan udnytte naturforekomster.
Færøerne og Grønland er ikke  

 omfattet af definitionen.
 Udtrykket person omfatter fysiske personer og selskaber samt enhver  

 anden sammenslutning af personer, mens udtrykket selskab omfatter  

 juridiske personer samt enhver anden sammenslutning, der i skattemæssig  

 henseende behandles som en juridisk person.
Artiklen definerer endvidere udtrykkene en kontraherende stat,  

 foretagende i en kontraherende stat, international trafik, kompetent  

 myndighed og statsborger . Sidstnævnte udtryk omfatter såvel  

 fysiske som juridiske personer, der består i kraft af den lovgivning, der er  

 gældende i en kontraherende stat.
Man vil således i  

 dobbeltbeskatningsaftalens forstand betragte et dansk selskab som en dansk  

 statsborger.
 Endelig fastsættes i stk. 2, at med mindre andet følger af sammenhængen,  

 skal alle udtryk, som ikke er defineret i aftalen, have den betydning, som de  

 har i skattelovgivningen i den stat, der skal anvende aftalen.
Artikel 4. Skattemæssigt hjemsted Artiklen fastsætter, hvornår en person i skattemæssig henseende anses for  

 at være hjemmehørende i en af de kontraherende stater.
Udtrykket en  

 person, der er hjemmehørende i en kontraherende stat betyder efter stk. 1  

 en person, der er (fuldt) skattepligtig til den pågældende stat på grund af  

 hjemsted, bopæl, ledelsens sæde, registreringssted eller ethvert andet  

 lignede kriterium.
Imidlertid kan en person være fuldt skattepligtig i begge stater efter  

 disses interne lovgivning, og stk. 2 og stk. 3 opstiller en række kriterier  

 for løsning af dette problem.
Det er nemlig nødvendigt at fastslå, i hvilken  

 stat den pågældende person i aftalens forstand i en sådan situation er  

 hjemmehørende, den såkaldte bopælsstat, idet dette vil være afgørende for  

 beskatningsrettens fordeling mellem de to stater (bopælsstaten og  

 kildestaten). Man kan i aftalens forstand aldrig være hjemmehørende i mere  

 end en stat.
 For fysiske personer afgøres spørgsmålet i henhold til kriterierne i stk.  

 2, litra a) - d). Kriterierne anvendes i den rækkefølge, de står anført i  

 aftalen.
 For selskaber m.v. anvendes bestemmelserne i stk. 3. Ofte vil man i en  

 aftale anse en »ikke-fysisk« person, som er fuldt skattepligtig i  

 begge stater, for at være hjemmehørende i den stat, hvor den virkelige  

 ledelse har sit sæde - dette gør man i OECD-modellen - men den  

 dansk-vietnamesiske aftale afviger fra modellerne på dette område.
Det fastslås således i artikel 4, stk. 3, at en sådan  

 »ikke-fysisk« person skal anses for at være hjemmehørende i den  

 stat, hvor den er registreret.
Er en sådan person imidlertid registreret i  

 den ene stat og har sin virkelige ledelses sæde i den anden, skal de  

 kompetente myndigheder ved gensidig aftale afgøre, hvor den pågældende skal  

 anses for at være hjemmehørende.
Så længe sådan gensidig aftale ikke  

 foreligger, er ingen af staterne forpligtet til at anse vedkommende som  

 hjemmehørende i den anden stat.
Med andre ord: De to stater kan i en sådan  

 situation se bort fra dobbeltbeskatningsaftalen.
Formålet med denne bestemmelse er at hindre spekulation i dobbelt fuld  

 skattepligt, og baggrunden er, at Vietnam ved aftalens indgåelse ikke  

 beskatter indkomst fra ikke-vietnamesiske kilder.
Vietnam anvender således  

 ikke globalindkomstprincippet.
Hvis man i denne situation anvendte den gængse  

 OECD-bestemmelse, ville et selskab ved at placere sit ledelsessæde i Vietnam  

 kunne opsamle indkomst, som Vietnam ville have beskatningsretten til, men  

 hvor denne beskatningsret ikke blev udnyttet.
Jfr. også  

 anti-misbrugsbestemmelsen i artikel 25.
Artikel 5. Fast driftssted Artikel 5 fastsætter, hvornår erhvervsvirksomhed, som et foretagende i den  

 ene stat udøver i den anden stat, er af en sådan beskaffenhed, at den skal  

 anses for at udgøre et fast driftssted.
Er der tale om fast  

 driftssted, vil kildestaten kunne beskatte den fortjeneste, som det faste  

 driftssted opnår.
Ellers er hovedreglen, at fortjeneste indvundet af et  

 foretagende ved erhvervsvirksomhed i den anden stat kun kan beskattes i  

 bopælsstaten, jfr. artikel 7.
Artikel 5 afviger på visse punkter fra OECD-modellen, idet der efter  

 vietnamesisk ønske er medtaget elementer fra FN-modellen for  

 dobbeltbeskatningsaftaler mellem i-lande og u-lande.
Denne model har en  

 bredere definition af begrebet »fast driftssted« og dermed en  

 større adgang til kildestatsbeskatning end OECD-modellen, da u-landet i  

 sådanne tilfælde oftere vil være kildestat end i-landet.
Begrebet »fast driftssted« omfatter efter stk. 2 og stk. 3 især  

 et sted hvorfra foretagendet ledes, en filial, et kontor, en fabrik, et  

 værksted, en mine, en olie- eller gaskilde eller et andet sted, hvor  

 naturforekomster udvindes.
Bygge-, anlægs-, monterings- og  

 installationsarbejder udgør dog først et fast driftssted, hvis arbejdet  

 strækker sig over mere end 6 måneder.
Dette følger FN-modellen, OECD-modellen  

 har 12 måneder.
Ligeledes vil konsulentbistand m.v. udgøre et fast  

 driftssted, hvis denne bistand ydes i mere end 6 måneder inden for en  

 12-månedersperiode, hvilket også følger FN-modellen.
Endvidere skal virksomhed i forbindelse med forundersøgelser,  

 efterforskning og udvinding af kulbrinteforekomster altid anses for at være  

 udøvet fra et fast driftssted eller et fast sted (jfr. artikel 14). Denne  

 bestemmelse har sin rod i det danske forhandlingsoplæg vedr. beskatning af  

 virksomhed omkring udvinding af kulbrinteforekomster.
Tilsvarende  

 bestemmelser findes ikke i nogen af modellerne.
I den dansk-vietnamesiske  

 dobbeltbeskatningsaftale er bestemmelsen placeret i artikel 23.
Artikel 5, stk. 4, fastslår, at opretholdelse af forskellige  

 hjælpefunktioner ikke i sig selv udgør et fast driftssted, mens stk. 5 og  

 stk. 6 behandler spørgsmålet om virksomhed udøvet gennem en agent i  

 kildestaten.
Princippet er, at virksomhed udøvet gennem en uafhængig agent  

 ikke udgør et fast driftssted, mens der vil foreligge fast driftssted, hvis  

 agenten har fuldmagt til at indgå aftaler i foretagendets navn.
Endvidere vil  

 der foreligge fast driftssted, hvis agenten udelukkende eller næsten  

 udelukkende udøver virksomhed for det pågældende foretagende, samt i visse  

 tilfælde når agenten eller foretagendet selv opretholder et varelager med  

 henblik på regelmæssig levering af varer for foretagendet.
Dette følger  

 FN-modellen.
 Endelig fastslås i stk. 7, at det forhold, at et moderselskab i den ene  

 stat har et datterselskab i den anden, ikke i sig selv skal medføre, at det  

 ene selskab anses for et fast driftssted af det andet.
Artikel 6. Indkomst af fast ejendom Artiklen bestemmer, at indkomst af fast ejendom altid kan beskattes i den  

 stat, hvor den faste ejendom er beliggende.
Definitionen af fast ejendom  

 omfatter også rettigheder til efterforskning eller udnyttelse af  

 naturresourcer.
Artikel 7. Fortjeneste ved erhvervsvirksomhed Stk. 1 fastslår den hovedregel, at fortjeneste ved erhvervsvirksomhed kun  

 kan beskattes i bopælsstaten, med mindre virksomheden udøves gennem et fast  

 driftssted i kildestaten.
Er dette tilfældet, kan kildestaten beskatte den  

 fortjeneste, der kan henføres til det faste driftssted.
Dette følger  

 OECD-modellen.
Denne hovedregel er suppleret med det, som sædvanligvis betegnes som en  

 »force of attraction«-bestemmelse, og som er hentet fra  

 FN-modellen.
Denne bestemmelse siger, at hvis et foretagende i den ene stat  

 har et fast driftssted i den anden stat, kan denne stat (kildestaten) ikke  

 alene beskatte fortjeneste opnået i det faste driftssted, men også  

 fortjeneste opnået ved tilsvarende virksomhed udøvet i kildestaten uden om  

 det faste driftssted, med mindre det kan godtgøres, at disse yderligere  

 aktiviteter ikke med rimelighed ville kunne have været udøvet gennem det  

 faste driftssted.
En sådan bestemmelse ønskes af mange u-lande for at dæmme op for en  

 bestemt form for skattetænkning.
Visse u-lande har erfaring for, at faste  

 driftssteder, der driver handel, kun effektuerer mindre ordrer.
Hvis en  

 virkelig stor ordre indfinder sig, effektueres den ikke gennem det faste  

 driftssted, men af virksomheden selv i bopælsstaten.
Indeholder  

 dobbeltbeskatningsaftalen ikke en »force of  

 attraction«-bestemmelse, vil kildestaten være afskåret fra at beskatte  

 fortjenesten af den store handel.
Stk. 2-7 indeholder bestemmelser om opgørelsen af den skattepligtige  

 indkomst i et fast driftssted.
Stk. 8 fastslår, at hvis en fortjeneste  

 omfatter indkomster, der er særskilt omhandlet i andre artikler, skal de  

 pågældende indkomster behandles efter bestemmelserne i disse artikler.
Artikel 8. Skibsfart og luftfart Artiklen bestemmer i stk. 1, at fortjeneste opnået ved drift af skibe og  

 fly i international trafik kun kan beskattes i den stat, hvor det  

 foretagende, der driver de pågældende skibe eller fly, er registreret, d.v.s.  

 i bopælsstaten.
Vietnam opkræver ved aftalens indgåelse i lighed med en række andre lande  

 fragtskatter på udenlandske skibe i international trafik.
Den vietnamesiske  

 fragtskat udgør 3 pct. af udgående last.
Fragtskatten opkræves uden hensyn  

 til, om det udenlandske rederi har overskud ved sejlads på Vietnam eller ej.  

 Danmark har ikke tilsvarende fragtskatter.
Når dobbeltbeskatningsaftalen træder i kraft, vil Vietnam ikke længere  

 kunne opkræve denne fragtskat af danske skibe.
Herved opnår Danmark en  

 provenumæssig fordel, idet lempelsen til rederierne efter ligningslovens § 33  

 reduceres.
Fordelen tilfalder rederierne, hvis disse ikke betaler dansk skat  

 som følge af underskud.
Ud over fortjeneste ved drift af skibe og fly omfatter bestemmelsen efter  

 stk. 2 også indkomst fra udleje af skibe og fly på såkaldt  

 »bare-boat«-basis - befragteren lejer skibet uden besætning og  

 afholder selv alle omkostninger - og indkomst fra anvendelse og udleje af  

 containere, når sådan udleje eller anvendelse har tilknytning til driften af  

 skibe eller fly i international trafik.
Herved sikres især, at danske  

 rederiers fortjeneste ved containertrafik eller containerudleje kun kan  

 beskattes i Danmark.
 Endelig er i stk. 3 og stk. 4 optaget bestemmelser, hvorefter konsortier  

 m.v. også er omfattet, og hvorefter SAS's fortjeneste ved beflyvninger på  

 Vietnam vil blive beskattet i Danmark i forhold til Det Danske  

 Luftfartsselskabs andel af SAS.
Artikel 9. Forbundne foretagender Artiklen knæsætter det såkaldte »arm's length«-princip for  

 transaktioner mellem forbundne foretagender.
Herved forstås, at hvis  

 forbundne foretagender som f.eks. et moderselskab i den ene stat og et  

 datterselskab i den anden handler med hinanden på andre vilkår end de, der  

 ville gælde i et frit marked, kan de to stater foretage en regulering af  

 indkomsten og dermed af beskatningsgrundlaget, således at indkomsten  

 fastsættes som den ville have været, hvis man havde handlet på almindelige  

 markedsmæssige vilkår.
Artikel 10. Udbytter Artiklerne 10-12 om beskatning af udbytter, renter og royalties er  

 traditionelt »konfliktstof« i dobbeltbeskatningsforhandlinger  

 mellem i-lande og u-lande.
U-landene finder det ofte i egen interesse at opnå  

 så høj en kildestatsbeskatning som muligt, mens i-landene ofte ønsker at  

 begrænse denne mulighed.
 I den dansk-vietnamesiske aftale kan udbytter efter artikel 10,  

 stk. 1 og stk. 2, når modtageren er den retmæssige ejer af udbytterne, højst  

 beskattes i kildestaten med følgende satser:
 a) 5 pct. hvis der er tale om moder/datterselskabsforhold med en ejerandel  

 på mindst 70 pct., eller hvis det udbyttemodtagende selskab har investeret  

 mindst 12 millioner U.S. .
 b) 10 pct. i moder/datterselskabsforhold, hvor ejerandelen er mellem 25  

 pct. og 70 pct.
 c) 15 pct. i alle andre tilfælde.
OECD-modellen har 5 pct. i moder/datterselskabsforhold (ejerandel mindst  

 25 pct.) og 15 pct. i alle andre tilfælde.
FN-modellen lader procentsatserne  

 stå åbne.
 Begrebet »udbytte« er defineret i stk. 3. Ud over den gængse  

 forståelse omfatter begrebet også ». . . indkomst fra andre  

 selskabsrettigheder, der er undergivet samme skattemæssige behandling som  

 indkomst af aktier i henhold til lovgivningen i den stat, i hvilken det  

 selskab, der foretager udlodningen, er hjemmehørende«.
 Hvis udbytter indgår i indkomsten i et fast driftssted eller et fast sted  

 som omhandlet i artikel 14, og den aktiebesiddelse, der ligger til grund for  

 udlodningen, har direkte forbindelse med det faste (drifts)sted, skal sådanne  

 udbytter efter stk. 4 beskattes som indkomst ved erhvervsmæssig virksomhed  

 efter bestemmelserne i artikel 7 eller artikel 14.
En stat kan efter bestemmelserne i stk. 5 ikke beskatte et selskab i den  

 anden stat af udloddet eller ikke-udloddet fortjeneste under henvisning til,  

 at den underliggende indkomst er indtjent i den førstnævnte stat.
Dog kan en  

 aktionær bosiddende i den førstnævnte stat naturligvis beskattes af sin del  

 af udbyttet.
Artikel 11. Renter Renter kan, hvis modtageren er den retmæssige ejer, efter stk. 1 og stk. 2  

 højst beskattes med 10 pct. i kildestaten, hvilket svarer til OECD-modellen.  

 Efter stk. 3 fritages renter af statslån og lån fra hel- og halvofficielle  

 institutioner fra beskatning i kildestaten.
I Danmark eksisterer der kun i meget beskedent omfang begrænset  

 skattepligt for renter.
Danmark vil derfor som kildestat kun sjældent kunne  

 udnytte beskatningsretten efter artikel 11.
 Begrebet »renter« defineres i stk. 4, mens stk. 5 gentager  

 princippet fra artikel 10, stk. 4, således at renter af fordringer, der har  

 direkte forbindelse med et fast (drifts)sted eller med virksomhed omfattet af  

 »force of attraction«-bestemmelsen i artikel 7, stk. 1, beskattes  

 som erhvervsindkomst efter artikel 7 eller artikel 14.
 Stk. 6 bestemmer, hvornår en stat anses for at være kildestat, mens stk. 7  

 gentager det »arm's length«-princip, der er omhandlet i artikel 9.
Artikel 12. Royalties Aftalen skelner mellem to typer royalties, nemlig industrielle  

 royalties og andre royalties , om end disse betegnelser ikke  

 anvendes direkte i aftalen.
Hvis modtageren er den retmæssige ejer af  

 royalty-beløbet, kan kildestaten efter stk. 1 og stk. 2 højst beskatte  

 industrielle royalties med 5 pct. og andre royalties med 15 pct.  

 OECD-modellen opererer med fuld bopælsstatsbeskatning for alle royalties,  

 mens FN-modellen opererer med en kildestatsbeskatning, hvor procentsatsen dog  

 står åben.
Begrebet »royalties« er defineret i stk. 3, mens de typer  

 royalties, der kan beskattes med 5 pct., allerede er opregnet i stk. 2. Disse  

 er vederlag for anvendelsen af ». . . ethvert patent, mønster eller  

 model, tegning, hemmelig formel eller fremstillingsmetode, eller for  

 oplysninger om industrielle eller videnskabelige erfaringer eller for  

 anvendelsen eller retten til at anvende industrielt, kommercielt eller  

 videnskabeligt udstyr, der medfører overførsel af know-how . . .« Tilbage bliver hovedsagelig ophavsrettigheder til litterære og  

 kunstneriske værker - filmrettigheder, TV-rettigheder etc. -  

 ophavsrettigheder til videnskabelige arbejder og varemærker samt ovennævnte  

 anvendelse af industrielt, kommercielt eller videnskabeligt udstyr, når dette  

ikke medfører overførsel af know-how.
Sådanne royalties kan beskattes  

 med op til 15 pct. i kildestaten.
 Stk. 4 indeholder en bestemmelse, som er parallel med bestemmelserne i  

 artikel 10, stk. 4, og artikel 11, stk. 5. Stk. 5 bestemmer, hvornår en stat  

 anses for at være kildestat, mens stk. 6 på samme måde som artikel 11, stk.7,  

 gentager det »arm's length«-princip, der er omhandlet i artikel 9.
Artikel 13. Fortjeneste ved afhændelse af aktiver Artiklen omhandler kapitalgevinster.
Efter stk. 1 og stk. 2 kan  

 fortjeneste ved afhændelse af fast ejendom eller af rørlig formue, som udgør  

 en del af erhvervsformuen i et fast (drifts)sted - eller af det faste  

 (drifts)sted som sådant - beskattes i den stat, hvor ejendommen eller det  

 faste (drifts)sted er beliggende, d.v.s. i kildestaten.
Dette følger  

 OECD-modellen.
Denne bestemmelse er i stk. 3 udvidet med en bestemmelse hentet fra  

 FN-modellen, hvorefter fortjeneste ved afhændelse af aktier i et selskab,  

 hvis aktiver hovedsagelig består af fast ejendom, ligeledes kan beskattes i  

 den stat, hvor den faste ejendom er beliggende.
Herved beskattes fortjeneste  

 på sådanne ejendomsaktier på samme måde som fortjeneste på selve den faste  

 ejendom.
Uden en sådan bestemmelse vil man kunne omgå kildestatens  

 beskatningsret til fortjeneste ved afhændelse af fast ejendom ved at lade et  

 selskab eje den faste ejendom og i stedet afhænde aktierne, idet fortjeneste  

 ved afhændelse af aktier efter stk. 7 generelt kun kan beskattes i  

 afhænderens bopælsstat, jfr. dog nedenfor.
En sådan bestemmelse optræder  

 hyppigt i dobbeltbeskatningsaftaler, også mellem i-lande indbyrdes.
 Endvidere er kildestatens beskatningsret i forhold til OECD-modellen  

 udvidet til også at omfatte fortjenester ved afhændelse af aktier, hvis den  

 afhændede aktiepost repræsenterer en deltagelse på mindst 10 pct. i et  

 selskab, der er hjemmehørende i kildestaten, jfr. stk. 6. Denne bestemmelse  

 er ligeledes hentet fra FN-modellen.
 Fortjeneste ved afhændelse af skibe og fly eller containere, der anvendes  

 i international trafik, kan kun beskattes i bopælsstaten (stk. 4), og der er  

 som i artikel 8 indsat en bestemmelse til regulering af de særlige forhold  

 omkring SAS (stk. 5).
Endelig findes i stk. 8 en bestemmelse, som ikke findes i nogen af  

 modellerne, men som på dansk foranledning er indsat af hensyn til de danske  

 bestemmelser om beskatning af aktieavancer ved fraflytning.
Efter  

 skatteflugtsbestemmelserne i aktieavancebeskatningsloven beskattes  

 ikke-realiserede aktieavancer under visse betingelser på  

 fraflytningstidspunktet.
Bestemmelsen i stk. 8 har til formål at sikre, at  

 den avance, der er beskattet ved fraflytningen, ikke beskattes en gang til i  

 forbindelse med senere afhændelse af aktierne i den anden stat.
Vietnam vil i  

 denne situation således kun kunne beskatte den del af aktieavancen, der er  

 opstået efter fraflytningen fra Danmark.
Artikel 14. Frit erhverv Indkomst fra frit erhverv som f. eks. selvstændig virksomhed som læge,  

 advokat, ingeniør, arkitekt el. lign., som en person hjemmehørende i den ene  

 stat udøver i den anden stat, kan beskattes i denne anden stat (kildestaten)  

 hvis a) den pågældende har et såkaldt fast sted til sin rådighed i  

 kildestaten, eller b) den pågældende opholder sig i kildestaten i  

 mindst 183 dage i det pågældende skatteår.
Sidstnævnte bestemmelse er hentet  

 fra FN-modellen.
 Begrebet »fast sted« er i modsætning til begrebet »fast  

 driftssted« ikke defineret i aftalen, men det vil sædvanligvis omfatte  

 et kontor eller en klinik el. lign., hvor kunder kan henvende sig.
Artikel 15. Personligt arbejde i tjenesteforhold Artiklen omhandler beskatning af lønindkomst.
Udfører en person, der er  

 hjemmehørende i den ene stat, lønarbejde i den anden stat, kan denne anden  

 stat (kildestaten) beskatte denne lønindkomst, med mindre  

 lønmodtageren højst opholder sig i kildestaten i 183 dage i en  

 12-månedersperiode, der begynder eller slutter i det pågældende skatteår,  

og lønnen ikke betales af eller for en arbejdsgiver hjemmehørende i  

 kildestaten, og lønnen ikke udredes af et fast (drifts)sted, som en  

 arbejdsgiver i bopælsstaten har i kildestaten, jfr. stk. 1 og stk. 2. Alle  

 tre betingelser skal være opfyldt.
 En arbejdstager, som er hjemmehørende i Danmark, og som af en  

 ikke-vietnamesisk arbejdsgiver uden fast (drifts)sted i Vietnam udsendes til  

 arbejde i Vietnam i op til 183 dage i en 12-månedersperiode, vil således  

 blive beskattet i Danmark af sin lønindkomst optjent i Vietnam, når denne er  

 betalt af den ikke-vietnamesiske arbejdsgiver.
 Efter stk. 3 kan lønindkomst ved arbejde om bord på skibe eller fly i  

 international trafik kun beskattes i den stat, hvor rederiet eller  

 luftfartsselskabet er hjemmehørende, mens stk. 4 omhandler de særlige forhold  

 omkring SAS.
Artikel 16. Bestyrelseshonorarer Bestyrelseshonorarer kan beskattes i kildestaten.
Artikel 17. Kunstnere og sportsfolk Kunstnere og sportsfolk kan beskattes i den stat, hvor de udøver deres  

 virksomhed, undtagen når der er tale om aktiviteter under et  

 kulturudvekslingsprogram (stk. 1 og stk. 3). Dette gælder også, når  

 vederlaget tilfalder en anden end kunstneren eller sportsudøveren selv, jfr.  

 stk. 2. Dette vil typisk være et selskab.
Artikel 18. Pensioner og lignende betalinger Pensionsbestemmelserne i den dansk-vietnamesiske dobbeltbeskatningsaftale  

 findes i tre forskellige artikler.
Private pensionsordninger er  

 omhandlet i artikel 18, tjenestemandspensioner i artikel 19 og  

sociale pensioner i artikel 22. Det skal tilføjes, at  

 kapitalpensionsordninger, der kommer til udbetaling i Danmark, pålægges en  

 afgift på 40 pct., som falder uden for dobbeltbeskatningsaftalens  

 anvendelsesområde.
Sådanne udbetalinger skal således ikke behandles efter  

 bestemmelserne i aftalen.
Artikel 18, stk. 1, er en gengivelse af OECD-modellen, hvorefter private  

 pensionsudbetalinger kun kan beskattes i bopælsstaten.
Denne bestemmelse skal  

 imidlertid sammenholdes med bestemmelsen i stk. 2, hvorefter en kontraherende  

 stat fortsat kan beskatte pensionbeløb, der udbetales til en person, der er  

 flyttet til den anden stat.
Danmark vil således som kildestat kunne beskatte  

 pensionsudbetalinger til en person, der har været hjemmehørende i Danmark,  

 men som senere er blevet hjemmehørende i Vietnam.
Artikel 19. Offentligt hverv Danmark kan som kildestat beskatte tjenestemandspensioner, undtagen i  

 tilfælde, hvor tjenestemandspensioner udbetales til en person, der både er  

 hjemmehørende i Vietnam og er vietnamesisk statsborger - for Vietnams  

 vedkommende vice versa - jfr. stk. 2.
Vederlag til offentligt ansatte i øvrigt beskattes efter stk. 1 som  

 hovedregel i den udbetalende stat (kildestaten), men i den anden stat  

 (bopælsstaten) hvis arbejdet er udført der og modtageren enten er statsborger  

 i denne stat eller ikke er blevet hjemmehørende i denne stat alene for at  

 påtage sig det pågældende hverv.
Bestemmelsen følger OECD-modellen og har  

 alene betydning for ambassadepersonale o.lign.
Artikel 20. Studerende og praktikanter Stipendier o.lign. til studerende beskattes i kildestaten.
Bopælsstaten  

 afstår endvidere fra at beskatte visse andre indkomster hos den studerende.
Artikel 21. Lærere, professorer og forskere Lærere, gæsteforskere o.l. skal i en periode på to år fra deres ankomst  

 til arbejdsstaten være fritaget for beskatning i denne stat af vederlag for  

 undervisning, forelæsningsvirksomhed eller forskning.
Artikel 22. Andre indkomster Alle indkomster, der ikke er specifikt omhandlet andre steder i aftalen,  

 behandles efter bestemmelserne i artikel 22. Dette gælder således bl.a.  

 sociale pensioner, jfr. gennemgangen af artikel 18 og 19 ovenfor.
Hovedreglen er - i overensstemmelse med OECD-modellen - at sådanne  

 indkomster kun kan beskattes i bopælsstaten, jfr. stk. 1. Dog er der i  

 aftalen i overensstemmelse med FN-modellen i stk. 2 tilføjet en mulighed for  

 kildestatsbeskatning.
Eksempelvis vil Danmark i medfør af denne bestemmelse  

 kunne beskatte en social pension, der udbetales til en person hjemmehørende i  

 Vietnam.
Endvidere efter stk. 3, at »andre indkomster« oppebåret af et  

 fast (drifts)sted kan beskattes i den stat, hvor det faste (drifts)sted er  

 beliggende.
Som eksempel kan nævnes en bankfilial, der modtager renteindkomst  

 fra en kunde i et tredjeland, og denne renteindkomst har direkte forbindelse  

 med filialen.
Sådan indkomst kan beskattes i den stat, hvor bankfilialen er  

 beliggende.
Bestemmelsen i stk. 3 omfatter ikke indkomst af fast ejendom,  

 idet sådan indkomst efter artikel 6 altid kan beskattes i den stat, hvor den  

 faste ejendom er beliggende.
Artikel 23. Virksomhed i forbindelse med forundersøgelser,  

 efterforskning eller udvinding af kulbrinter Som omtalt under gennemgangen af artikel 5 skal virksomhed i forbindelse  

 med forundersøgelser, efterforskning og udvinding af kulbrinteforekomster  

 altid anses for at være udøvet gennem et fast (drifts)sted.
Artikel 24. Ophævelse af dobbeltbeskatning Artikel 24 indeholder den såkaldte metodebestemmelse , d.v.s. den  

 fremgangsmåde der skal anvendes, når der konstateres tilfælde af  

 dobbeltbeskatning.
For begge landes vedkommende er hovedreglen ordinær  

 credit .
 Dette betyder for Danmarks vedkommende, at hvis en person eller et selskab  

 m.v., der er hjemmehørende i Danmark, modtager en indkomst fra en  

 vietnamesisk kilde, og Vietnam også kan beskatte denne indkomst, skal Danmark  

 give nedslag med det mindste af to beløb, nemlig enten den skat, der er  

 betalt i Vietnam, eller den del af den danske skat, der falder på den  

 vietnamesiske indkomst, jfr. stk. 1 litra a) og b). (I Vietnams tilfælde  

 omvendt, jfr. stk. 2). Samme lempelsesmetode anvendes i de interne danske  

 regler, jfr. ligningslovens § 33.
I tilfælde, hvor en indkomst kun kan beskattes i Vietnam, anvender  

 Danmark exemption med progressionsforbehold , jfr. stk. 1, litra c).  

 Dette betyder, at den danske skat nedsættes med det beløb, der  

 forholdsmæssigt falder på den udenlandske indkomst.
Lempelsen er således  

 uafhængig af størrelsen af den vietnamesiske skat.
Imidlertid indgår  

 indkomsten i den danske skatteberegning og får således progressionsvirkning  

 for beskatningen som helhed - heraf udtrykket  

 »progressionsforbehold«.
Samme lempelsesmetode anvendes ved  

 lempelse for udenlandsk lønindkomst efter ligningslovens § 33A.
Derudover giver Danmark i et begrænset omfang såkaldt matching  

 credit , jfr. stk. 1, litra d) og e). Ved begrebet »matching  

 credit« forstås eksempelvis den situation, at et u-land med henblik på  

 at tiltrække udenlandske investeringer nedsætter skatten for nyetablerede  

 udenlandske virksomheder, samtidig med at virksomhedens bopælsstat alligevel  

 giver credit, som om virksomheden havde betalt fuld skat i kildestaten.
Uden  

 matching credit ville virksomhedens skattebesparelse i kildestaten i  

 realiteten blot havne i bopælsstatens kasse.
 Danmark giver efter aftalen matching credit i følgende tilfælde:
1. Ved betaling af industrielle royalties , jfr. gennemgangen af  

 artikel 12. Det er en betingelse, at de pågældende erhvervsaktiviteter finder  

 sted i Vietnam.
Der er indsat en bestemmelse, der eksempelvis gør det umuligt  

 for vietnamesisk selskab at sælge et patent til et selskab i Danmark for  

 derefter at lease det tilbage og opnå matching credit, ligesom den  

 finansielle sektor er udelukket.
Ved matching credit skal den vietnamesiske  

 skat anses for at være betalt med 12,5 pct.
2. Ved erhvervsvirksomhed uden for den finansielle sektor udøvet  

 gennem et fast driftssted i Vietnam.
Det er en betingelse, at højst 25  

 pct. af fortjenesten består af renter og fortjeneste ved afhændelse af aktier  

 og obligationer eller af fortjenester fra tredjeland.
Tilsvarende bestemmelse  

 findes bl.a. i de danske dobbeltbeskatningsaftaler med de baltiske lande.
Endvidere gives efter stk. 1, litra f) dansk exemption for  

 udbytter, der betales fra et vietnamesisk datterselskab til et dansk  

 moderselskab (ejerandel mindst 25 pct.) på samme betingelser, som der gives  

 matching credit til faste driftssteder.
Herved opnås en form for ligelig  

 behandling af datterselskaber og faste driftssteder.
Bestemmelsen svarer til  

 selskabsskattelovens bestemmelser om datterselskabslempelse.
 De her nævnte bestemmelser om matching credit og exemption gælder i 10 år  

 fra aftalens ikrafttræden med mulighed for forlængelse efter forhandling  

 mellem de to parter.
 Endelig skal gælde den regel, at Danmark skal give credit for  

 underliggende selskabsskat i tilfælde, hvor udbytte betales fra et  

 vietnamesisk selskab til et dansk selskab, hvis det danske selskab ejer  

 mindst 10 pct. af aktierne i det vietnamesiske selskab, og udbyttet i øvrigt  

 ikke er fritaget for beskatning i Danmark i medfør af bestemmelsen i stk. 1,  

 litra f). Der er tale om credit for faktisk betalt skat i Vietnam.
Artikel 25. Begrænsning af aftalefordele Artiklen er en anti-misbrugsbestemmelse, som er nødvendig, fordi Vietnam  

 ved indgåelsen af aftalen ikke beskatter efter globalindkomstprincippet.  

 Bestemmelsen hindrer, at tredjelandsindkomst kanaliseres ind i Vietnam, hvor  

 de efter de p.t. gældende vietnamesiske regler ikke vil blive beskattet, og  

 derfra skattefrit videre til Danmark.
I sådanne tilfælde vil Danmark altid  

 kunne beskatte, dog med forbehold af bestemmelsen om datterselskabslempelse i  

 artikel 24, stk. 1, litra f). Efter denne kan op til 25 pct. af  

 datterselskabets indkomst bestå af fortjenester fra tredjelande.
Jfr. også  

 bestemmelsen i artikel 4, stk. 3.
Artikel 26. Ikke-diskriminering Efter artiklens bestemmelser må de to stater ikke diskriminere hinandens  

 statsborgere i skattemæssig henseende.
Dette gælder både for fysiske og for  

 juridiske personer.
Der gælder dog en undtagelse for den vietnamesiske skat på overførsel af  

 erhvervsindkomst, som højst kan udgøre 10 pct., og som i sagens natur kun  

 pålægges udenlandske erhvervsdrivende.
Endvidere undtages vietnamesisk skat  

 på aktiviteter i landbrugssektoren, hvor man ved aftalens indgåelse har en  

 indbygget diskriminering af den udenlandske partner i joint-ventures.
Endelig  

 tages der højde for, at man efter intern vietnamesisk lovgivning individuelt  

 kan aftale de skattemæssige vilkår for en udenlandsk investering.
Artikel 27. Indgåelse af gensidige aftaler Artiklen foreskriver den fremgangsmåde, der skal anvendes, hvis en person,  

 som er hjemmehørende i en af de kontraherende stater, mener sig udsat for en  

 beskatning, som er i strid med aftalen.
Der er herunder fastsat, at de  

 kompetente myndigheder i de to stater skal søge ved gensidig aftale at løse  

 de vanskeligheder eller tvivlsspørgsmål, der måtte opstå med hensyn til  

 anvendelsen af aftalen.
Aftalen pålægger imidlertid ikke de to staters kompetente myndigheder  

 nogen pligt til at blive enige, og den indeholder intet om  

 voldgiftsprocedurer.
I praksis når man dog i de fleste tilfælde frem til en  

 løsning, som er acceptabel for alle parter, men aftalen rummer ingen garanti  

 for, at alle dobbeltbeskatningskonflikter vil kunne løses.
Artikel 28. Udveksling af oplysninger Aftalen pålægger de to staters kompetente myndigheder at udveksle  

 oplysninger, som er nødvendige for, at aftalens bestemmelser kan føres ud i  

 livet.
En kontraherende stat er dog ikke forpligtet til at meddele  

 oplysninger eller udføre forvaltningsakter, som strider mod denne stats  

 lovgivning eller forvaltningspraksis, eller som vil røbe  

 forretningshemmeligheder eller stride mod almene interesser.
Udvekslede  

 oplysninger skal behandles som fortrolige.
Artikel 29. Personer ansat ved diplomatiske og konsulære  

 repræsentationer Aftalen berører ikke skattemæssige begunstigelser for diplomater.
Artikel 30. Territorial udvidelse Efter bestemmelserne i denne artikel kan Færøerne og/eller Grønland blive  

 omfattet af aftalen eller dele af denne.
Artikel 31. Ikrafttræden Aftalen træder i kraft, når de forfatningsmæssige betingelser for dette er  

 opfyldt i begge lande - hvilket for Danmarks vedkommende vil sige, at  

 nærværende lovforslag er endeligt vedtaget - og de to lande har underrettet  

 hinanden om dette.
Aftalen finder anvendelse på indkomst optjent i det  

 kalenderår eller skatteår, der følger efter det år, hvor aftalen træder i  

 kraft.
Artikel 32. Opsigelse Aftalen kan tidligst opsiges 5 år efter, at den er trådt i kraft.
Protokol Endelig indeholder aftalen en protokol, som afklarer visse detaljer  

 omkring begrebet »fast driftssted«, og som afstikker visse  

 administrative retningslinier for anvendelsen af artikel 13, stk. 8.
 Efter lovforslagets § 2 træder loven i kraft dagen efter  

 bekendtgørelsen i Lovtidende.
Efter lovforslagets § 3 gælder loven ikke for Færøerne og Grønland,  

 idet skattespørgsmål hører under det færøske og det grønlandske hjemmestyres  

 kompetence.
Dobbeltbeskatningsaftalen vil således ikke gælde for disse dele  

 af rigsfællesskabet.
Imidlertid kan Færøerne og/eller Grønland efter  

 bestemmelserne i aftalens artikel 30 blive omfattet af aftalen enten i sin  

 helhed eller med de fornødne ændringer, hvis de måtte ønske dette, og der  

 selvsagt kan opnås enighed med Vietnam.
