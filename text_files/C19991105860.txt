Vejledning til bekendtgørelse om  

 spildevandstilladelser m.v. efter miljøbeskyttelseslovens kapitel 3 og  

 4 Indholdsfortegnelse Forord 1.
Bekendtgørelsens anvendelsesområde 1.1 Bekendtgørelsens dækningsområde 1.2 Anvendelse af bekendtgørelsen på eksisterende  

 spildevandsanlæg 2.
Definitioner 2.1 Bekendtgørelsens begreber 2.1.1 Spildevand 2.1.2 Husspildevand 2.1.3 Tag- og overfladevand 2.1.4 Humane affaldsprodukter 2.1.5 Personækvivalent 2.1.6 Samletank 2.1.7 Spildevandsanlæg 2.1.8 Kapacitet 2.1.9 Offentligt spildevandsanlæg 2.1.10 Privat spildevandsanlæg 2.1.11 Bedste, tilgængelige teknik 3.
Spildevandsplanens indhold 3.1 Baggrund 3.2 Miljøbeskyttelseslovens krav til  

 spildevandsplanlægningen 3.2.1 Generelt 3.2.2 Eksisterende og planlagte kloakeringsområder samt  

 ejerskab 3.2.3 Områder hvor tilslutningspligt kan ophæves 3.2.4 Tilstand og fornyelse af kloakanlæg 3.2.5 Spildevandsplanlægning for det åbne land 3.2.6 Områder med nedsivning 3.2.7 Spredt bebyggelse omfattet af rensekrav 3.2.8 Kommunale/private anlæg 3.2.9 Tidsfølgeplan og økonomiplan 3.3 Spildevandsbekendtgørelsens supplerende krav til  

 spildevandsplaner 3.3.1 Spildevandsplanens overensstemmelse med anden  

 planlægning 3.3.2 Øvrig bortskaffelse af spildevand i kommunen 3.3.3 Planlagte og eksisterende udledninger 3.3.4 Økonomi 3.3.5 Afgivelse af areal og pålæggelse af servitut 3.3.6 Etablering af fælles privat spildevandsanlæg 3.3.7 Revision af spildevandsplanen 4.
Behandling af forslag til og vedtagelse af spildevandsplan 4.1 Baggrund 4.2 Den offentlige høring 4.3 Amtsrådets inddragelse i spildevandsplanlægningen 4.4 Kommunalbestyrelsens vedtagelse af planforslaget 4.5 Spildevandsplanens retsvirkning 4.6 Klageadgang 5.
Tilslutning af spildevand til spildevandsanlæg 5.1 Miljøbeskyttelseslovens generelle bestemmelser 5.2 Tilslutningsret og  pligt 5.3 Myndighedskompetence for tilslutningstilladelser 5.3.1 Tilslutning til offentlige spildevandsanlæg 5.3.2 Tilslutning til private spildevandsanlæg 5.4 Meddelelse af tilslutningstilladelse 5.4.1 Tilslutning af almindeligt husspildevand fra boliger til kloak 5.4.2 Miljøvurdering af tilslutning af spildevand 5.4.3 Oplysninger i ansøgning om tilslutning 5.4.4 Forhold til kapacitet af renseanlæg og opland 5.4.5 Fastsættelse af vilkår i tilslutningstilladelsen 5.4.6 Relation til lov om miljø og genteknologi 5.5 Ændring af spildevandstilslutninger 5.5.1 Ændringer af vilkår i tilslutningstilladelse 5.5.2 Ændringer af fysiske forhold ved spildevandssystemer 5.6 Relation til byggeloven for virksomheder 5.7 Tilsyn og håndhævelse 5.8 Oversigt over kompetencefordeling m.v. ved tilslutning 5.9 Klageadgang 6.
Ophævelse af tilslutningspligten 6.1 Baggrund 6.2 Spildevandstilledninger, der kan udtrædes for 6.3 Betingelser for udtræden 6.3.1 Forhold til den kommunalbestyrelsens spildevandsplan 6.3.2 Aftale mellem kommunen og grundejeren 6.4 Hensyn til kloakforsyningens økonomi 6.5 Tekniske hensyn for kloakforsyningen 6.6 Tilladelse til alternativ bortskaffelse 6.6.1 Hensyn til regionplanens målsætninger 6.7 Hensyn til Vandmiljøplanens krav 6.8 Klageadgang 7.
 Udledning af spildevand til vandløb, søer eller  

 havet.
7.1 Miljøbeskyttelseslovens generelle bestemmelser 7.2 Ansøgningsprocedure 7.3 Kommunalbestyrelsens kompetence 7.3.1 Husspildevand 7.3.2 Processpildevand svarende til 30 PE eller derunder 7.3.3 Tag- og overfladevand 7.3.4 Kopi til amtet 7.4 Amtsrådets kompetence 7.4.1 Større offentlige spildevandsanlæg 7.4.2 Virksomheder 7.4.3 Vejvand og afstrømning fra jernbanearealer 7.4.4 Overløb fra fælleskloakker 7.5 Udledning fra godkendelsespligtige virksomheder 7.6 Bestemmelser i udledningstilladelser 7.6.1 Vilkår for udledning 7.6.2 Prøveudtagning og analysemetoder 7.6.3 Kontrol med udledning 7.7 Nedsivningsanlæg tæt på vandløb, søer og  

 havet.
7.8 Fastsættelse af et anlægs kapacitet 7.9 Tilsyn og håndhævelse 7.10 Oversigt over kompetencefordeling 7.11 Ændring af udledningstilladelser 7.12 Klageadgang 8.
Grænseværdier for visse stoffer ved udledning fra  

 offentlige spildevandsanlæg 8.1 Baggrund 8.1.1 Fastsættelse af anlægskapacitet 8.2 Anlæg omfattet af nationale udlederkrav 8.3 Nationale udlederkrav 8.3.1 Kontrolmetode for udledninger 8.3.2 Mindste antal afløbsprøver 8.4 Administrative bestemmelser 8.5 Tilsyn og håndhævelse 9.
Begrænsning af udledning af kvælstof og fosfor for  

 større industrielle virksomheder 9.1 Virksomhederne 9.2 Definitioner 9.3 Omfang af rensekravene 9.4 Nedbringelsen af udledningen 9.5 Afløbskontrol 9.6 Kompetenceovergang 9.7 Retsbeskyttelse 9.8 Tilsyn og håndhævelse 9.9 Klageadgang 10.
Forbud mod tilførsel af visse stoffer direkte til  

 grundvandet 10.1 Forbud mod tilførsel af visse stoffer 10.2 Dispensationsmulighed 10.3 Tilsyn 10.4 Klageadgang 11.
Spildevandsbortskaffelse fra spredt bebyggelse 11.1 Baggrund 11.2 Definition på spredt bebyggelse 11.3 Krav om renseniveau i udledningstilladelse eller påbud 11.4 Spildevandsløsninger, der opfylder de fire renseklasser 11.5 Forudsætning for meddelelse af påbud om forbedret  

 spildevandsrensning.
11.5.1 De konkrete dokumentationskrav ved påbud 11.6 Tilsyn 11.7 Klageadgang m.v.
 12.
Afledning af spildevand til jorden (nedsivning) 12.1 Miljøbeskyttelseslovens generelle bestemmelser 12.2 Ansøgningsprocedure 12.3 Kommunale tilladelser til nedsivning af husspildevand m.v.
12.3.1 Generelt 12.3.2 Spildevandets mængde og karakter 12.3.3 Beskyttelsesområder for vandindvindinger efter  

 miljøbeskyttelseslovens § 22 12.3.4 Nedsivningsanlæggets afstand til  

 vandindvindingsanlæg 12.3.5 Nedsættelse af afstandskrav til  

 vandindvindingsanlæg 12.3.6 Afstand til vandløb, søer eller havet 12.3.7 Jordbundens egnethed til nedsivning 12.3.8 Udformning af nedsivningsanlæg 12.3.9 Afstand til højeste grundvandsspejl 12.3.10 Vejledende afstandskrav 12.4 Kommunale tilladelser til nedsivning af tag- og overfladevand fra  

 befæstede arealer 12.4.1 Karakter og mængde af tag- og overfladevand 12.4.2 Afstand til vandindvindingsanlæg m.v.
12.4.3 Udformning af nedsivningsanlægget 12.4.4 Afstand til vandløb, søer eller havet 12.4.5 Afstandskrav i øvrigt 12.5 Amtskommunal tilladelse til nedsivning 12.5.1 Generelt 12.5.2 Spildevandets mængde og karakter 12.5.3 Hensyn til kommunal og amtslig planlægning for  

 området 12.5.4 Beskyttelse af vandindvindinger og grundvandsressourcen 12.5.5 Hensyn til vandkvaliteten af vandløb, søer og  

 havet 12.5.6 Udformning af anlæg til nedsivning af klorholdigt  

 spildevand 12.6 Overdragelse af amtsrådets tilladelseskompetence til  

 kommunalbestyrelsen 12.6.1 Generelt 12.6.2 Afstand til vandindvindinger 12.6.3 Nedsivningsanlæggets udformning 12.6.4 Afstand til vandløb, søer og havet 12.6.5 Afstand til grundvand m.v.
12.7 Nedsivning hvor afstandskrav til grundvandspejl ikke er opfyldt 12.8 Etablering af nedsivningsanlæg 12.9 Ændring eller tilbagekaldelse af nedsivningstilladelser 12.10 Administrative procedurer ved påbud om nedsivning 12.11 Ansvar ved tilladelse eller påbud om nedsivning 12.12 Tilsyn og håndhævelse 12.13 Oversigt over kompetencefordeling m.v. ved nedsivning 12.14 Klageadgang 13.
Udledning og udsprøjtning på jordoverfladen af spildevand  

 uden jordbrugsmæssig værdi 13.1 Miljøbeskyttelseslovens generelle bestemmelser 13.2 Anvendelsesområde 13.2.1 Afgrænsning til anden lovgivning 13.2.2 Anvendelse af affaldsprodukter fra alternative toiletformer 13.3 Ansøgningsprocedure efter spildevandsbekendtgørelsen 13.4 Amtsrådets tilladelser til udsprøjtning og udledning på  

 jordoverfladen af spildevand uden jordbrugsmæssig værdi 13.4.1 Udtalelse fra embedslægen og kredsdyrlægen 13.4.2 Beskyttelse af grundvand og overfladevand 13.4.3 Hensyn til sundhedsfare og gener for omboende 13.4.4 Hensyn til kommunal og amtslig planlægning for  

 området 13.4.5 Kontrakt for udledning/udsprøjtning 13.5 Tilsyns- og håndhævelsesforpligtelser 13.6 Ændring eller tilbagekaldelse af tilladelse 13.7 Klageadgang 14.
 Etablering af samletanke for spildevand - opsamling, tømning og  

 transport.
14.1 Miljøbeskyttelseslovens generelle bestemmelser 14.2 Kommunalbestyrelsens kompetence 14.2.1 Krav til samletankens kvalitet 14.2.2 Samletankens placering og størrelse 14.2.3 Afstand til vandindvindingsanlæg 14.2.4 Sundhedsrisici og gener for omboende 14.2.5 Tømning og bortskaffelse 14.3 Amtsrådets kompetence 14.3.1 Afgrænsning til anden lovgivning 14.3.2 Tømning og bortskaffelse 14.4 Ikke nedgravede samletanke 14.4.1 Tømning og bortskaffelse 14.5 Etablering og tømning af samletanke for affaldsprodukterne fra  

 alternative toiletsystemer 14.6 Afløbsfrie bassinanlæg 14.6.1 Kommunalbestyrelsens kompetence 14.6.2 Amtsrådets kompetence 14.6.3 Afløbsfrie bassinanlæg uden tæt bund 14.7 Tilsyn og håndhævelse 14.8 Ændring eller tilbagekaldelse af tilladelser 14.9 Klageadgang 15.
 Tømningsordninger for bundfældningstanke og samletanke  

 m.v.
15.1 Miljøbeskyttelseslovens generelle bestemmelser 15.2 Tømningsordning for samletanke m.v.
15.2.1 Generelt om samletanke 15.2.2 Samletanke m.v. omfattet af kontraktligt medlemskab af  

 kloakforsyningen 15.3 Tømningsordning for bundfældningstanke 15.3.1 Generelt om bundfældningstanke 15.3.2 Ejendomme omfattet af tømningsordning for  

 bundfældningstanke 15.3.3 Bundfældningstanke omfattet af kontraktligt medlemskab af  

 kloakforsyningen 15.4 Tømningsordning for øvrige afløbsinstallationer 15.4.1 Tømningsordning for fedtudskillere og sandfang 15.4.2 Tømning af olie- benzinudskillere 15.5 Tømningshyppighed 15.5.1 Generelt 15.5.2 Tømningshyppighed for samletanke m.v.
15.5.3 Tømningshyppighed for bundfældningstanke 15.5.4 Tømningshyppighed for øvrige  

 afløbsinstallationer 15.6 Administration af tømningsordning 15.7 Klageadgang 16.
Kvalitetskrav og krav til udledning af visse farlige stoffer 16.1 Baggrunden for bekendtgørelse nr. 921 af 8. oktober 1996 16.2 Udledninger omfattet af bekendtgørelse nr. 921 16.3 Grundlag for fastsættelse af krav til udledninger 16.3.1 Nationalt og amtsligt fastsatte kvalitetskrav 16.3.2 Hvornår skal der fastsættes nye kvalitetskrav? 16.3.3 Fagligt grundlag for fastsættelse af kvalitetskrav 16.3.4 Kvalitetskrav til grupper af stoffer 16.4 Fastsættelse af krav til udledning 16.4.1 Opfyldelse af kravet om den bedste, tilgængelige teknik og  

 kvalitetskravet (Den kombinerede fremgangsmåde) 16.4.2 Initialfortynding 16.4.3 Afgrænsning af et spildevandsnærområde 16.4.4 I forvejen forekommende stofkoncentrationer i  

 vandområdet 16.4.5 Ingen øget forurening af vandområderne 16.4.6 Mængdebetragtning 16.5 Fastsættelse af kontrolvilkår 16.6 Revision af eksisterende udledningstilladelser 16.7 Klageadgang 16.8 Kommende revision af bilag 2 til bekendtgørelse nr. 921 17.
Andre bestemmelser 17.1 Register over tilladelser 17.2 Generelt om vilkår for spildevandstilladelser 17.2.1 Tidsbegrænsning af tilladelser 17.2.2 Bestemmelser om tilsyn og kontrol 17.3 Tinglysning 18.
Administrative bestemmelser og bestemmelser om klageadgang 18.1 Administrative bestemmelser 18.2 Klage og søgsmål 18.2.1 Klageadgang 18.2.2 Miljøklagenævnet 19.
Tilsyn og håndhævelse 19.1 Tilsyn 19.2 Håndhævelse 20.
Straf 20.1 Straf for overtrædelse af spildevandsbekendtgørelsen 20.2 Straf for overtrædelse af kommunale forskrifter 20.3 Strafansvar for juridiske personer m.v.
Bilagsfortegnelse Bilag 1 Bekendtgørelse nr. 501 af 21. juni 1999  

 om spildevandstilladelser m.v. efter miljøbeskyttelseslovens kapitel 3  

 og 4.
Forord Lov om miljøbeskyttelse, jf. lovbekendtgørelse nr. 698 af  

 22. september 1998 med senere ændringer, danner grundlag for  

 administration af spildevandsområdet.
 Lovens kapitel 3 omhandler beskyttelse af jord og  

 grundvand, mens lovens kapitel 4 omhandler beskyttelse af overfladevand.
 Særligt med hjemmel i disse to kapitler er der med  

 Miljø- og Energiministeriets bekendtgørelse nr. 501 af  

 21. juni 1999 om spildevandstilladelser m.v. efter  

 miljøbeskyttelseslovens kapitel 3 og 4 fastsat nærmere  

 detaljerede regler for kommunernes og amternes administration på  

 spildevandsområdet.
 Bekendtgørelse 501 af 21. juni 1999 erstatter  

 bekendtgørelse nr. 310 af 25. april 1994 om spildevandstilladelser  

 m.v. efter miljøbeskyttelseslovens kapitel 3 og 4  

 (spildevandsbekendtgørelsen).
 Den ny spildevandsbekendtgørelse af 21. juni 1999  

 er i høj grad en videreførelse af de hidtil gældende  

 bestemmelser i en omredigeret udgave.
Med den ny bekendtgørelse er der endvidere tale om  

 en række fornyelser som opfølgning på lov nr. 325 af 14.  

 maj 1997 om ændring af miljøbeskyttelsesloven og lov om  

 betalingsregler for spildevandsanlæg m.v. (spildevandsrensning i det  

 åbne land m.v.) Som i den tidligere spildevandsbekendtgørelse,  

 indeholder den nye spildevandsbekendtgørelse bestemmelser, der  

 gennemfører Rådets direktiv nr. 91/217 om rensning af  

 byspildevand (Byspildevandsdirektivet) med senere ændringer  

 (Kommissionens direktiv 98/15/EF) og Rådets direktiv nr. 80/68 om  

 beskyttelse af grundvandet mod forurening forårsaget af visse farlige  

 stoffer.
 Denne vejledning beskriver med udgangspunkt i den nye  

 spildevandsbekendtgørelse og kapitel 3 og 4 i  

 miljøbeskyttelsesloven reguleringen og den gældende praksis  

 på området.
 I vejledningens kapitel 16 beskrives endvidere anvendelsen  

 af bekendtgørelse nr. 921 af 8. oktober 1996, om kvalitetskrav for  

 vandområder og krav til udledning af visse farlige stoffer til  

 vandløb, søer eller havet, i forbindelse med fastlæggelse  

 af kvalitetskrav for vandområder og krav til spildevandsudledninger  

 indeholdende sådanne stoffer.
 Vejledning er således tænkt som en samlet  

 fremstilling af administrationsgrundlaget på  

 spildevandsområdet.
 Vejledningen erstatter:
Cirkulære nr. 92 af 17. april 1974 om spildevand Cirkulære nr. 73 af 21. april 1980 om afledning af spildevand  

 til jorden Cirkulære nr. 58 af 30. maj 1986 om tilførsel af  

 spildevand til vandløb, søer eller havet m.v.
Vejledning nr. 42 af 11. januar 1988 om grænseværdier for  

 visse stoffer ved udledninger til vandløb, søer eller havet for  

 kommunale spildevandsanlæg 1. Bekendtgørelsens anvendelsesområde 1.1 Bekendtgørelsens dækningsområde I spildevandsbekendtgørelsens § 1 fastsættes  

 anvendelsesområdet for reguleringen i bekendtgørelsen.  

 Bekendtgørelsens regler finder således anvendelse på alle  

 spildevandsanlæg - både offentlige og private anlæg.
Som i den tidligere spildevandsbekendtgørelse  

 reguleres i den nye bekendtgørelse endvidere spørgsmålet  

 om tilførsel af stoffer direkte til grundvandet.
Reguleringen af dette  

 spørgsmål er en implementering af Rådsdirektiv 80/68/EF.  

 Der henvises til kapitel 10 i vejledningen.
 Bekendtgørelsen omfatter ikke regler om tilladelse  

 til udledning og udsprøjtning af spildevand med jordbrugsmæssig  

 værdi, jf. bekendtgørelsens § 3. Udledning og  

 udsprøjtning af spildevand og slam til jordbrugsformål er  

 reguleret i Miljø- og Energiministeriets bekendtgørelse nr. 823  

 af 16. september 1996 om anvendelse af affaldsprodukter til  

 jordbrugsformål (slambekendtgørelsen). Der henvises til kapitel  

 13 i vejledningen.
1.2 Anvendelse af bekendtgørelsen på eksisterende  

 spildevandsanlæg Når et eksisterende spildevandsanlæg eller forholdene, der har  

 indflydelse på anlægget ændres væsentligt - herunder  

 at anlægget flyttes eller omlægges, kræves en fornyet  

 spildevandstilladelse efter bekendtgørelsens § 2. Det samme  

 gælder, hvis spildevandsmængden eller sammensætning af  

 spildevandet, der tilledes anlægget, ændres, særligt hvis  

 mængden af spildevand forøges.
 Afgørelsen af, om en ændring af et  

 spildevandsanlæg kræver fornyet tilladelse, beror på en  

 konkret vurdering i det enkelte tilfælde.
 Det er tilladelsesmyndigheden, der afgør om en  

 ændring er væsentlig og om ny tilladelse er fornøden.
Eksempelvis vil ændringer af et  

 spildevandsanlæg med afledning til et nedsivningsanlæg for  

 husspildevand, der kan medføre en større belastning på  

 anlægget, f.eks. ændring af en ejendoms  

 afløbsinstallationer ved etablering af eksempelvis et ekstra  

 badeværelse, kunne medføre, at der skal søges om ny  

 nedsivningstilladelse.
Dette vil særligt være tilfældet,  

 hvis der er tale om ældre siveanlæg med lille  

 bundfældningstank.
Der skal ved vurderingen af, om fornyet tilladelse  

 er nødvendig, både ses på belastningen af  

 spildevandsanlægget med organisk stof og den hydrauliske  

 spidsbelastning.
En omlægning af installationer, hvor der ikke  

 ændres ved antallet af installationer, vil normalt ikke betyde, at der  

 skal søges om ny nedsivningstilladelse.
Ændringer af et kommunalt renseanlæg, hvor der  

 sker ombygninger af anlægget, f.eks. etablering af nye tanke,  

 ændret beluftningsudstyr m.v., vil ikke i sig selv medføre, at  

 der skal søges om ny udledningstilladelse.
Derimod vil  

 kapacitetsændringer herunder forøget hydraulisk belastning  

 medføre, at der skal søges om ny udledningstilladelse.
2. Definitioner 2.1 Bekendtgørelsens begreber § 4 giver definitionerne på en række begreber, der  

 anvendes i bekendtgørelsen og loven.
2.1.1 Spildevand Definition af spildevand Begrebet spildevand defineres i bekendtgørelsens § 4,  

 stk. 1 og omfatter i princippet alt vand, der afledes fra beboelse,  

 erhvervsvirksomheder, bebyggelse i øvrigt samt fra befæstede  

 arealer.
Begrebet omfatter således husspildevand, spildevand fra  

 erhvervsvirksomheder, herunder kølevand og filterskyllevand, samt  

 regnvand fra tagarealer og befæstede arealer.
Befæstede arealer Ved befæstede arealer forstås arealer, som på grund af  

 anvendelse til f.eks. veje, bebyggelser m.m. er helt eller delvis  

 uigennemtrængelige for vand.
Dette kan også omfatte grusarealer  

 og græsarealer.
Vand fra omfangsdræn ved kloakerede bygninger  

 betragtes almindeligvis også som spildevand, ligesom drænvand fra  

 kirkegårde betragtes som spildevand, mens andre typer drænvand  

 normalt ikke falder ind under definitionen.
Perkolat fra lossepladser  

 betragtes ligeledes som spildevand.
Vand, der kan sidestilles med spildevand Den kompetente myndighed efter lovens § 28 er ikke afskåret fra  

 at meddele tilladelse til afledning for vand, der ikke er omfattet af  

 definitionen på spildevand.
Vandet kan sidestilles med spildevand -  

 hvis det har en sammensætning, der ikke afviger væsentligt fra  

 sammensætningen af vand, der direkte er omfattet af definitionen  

 på spildevand.
 Den kompetente myndighed må for sådanne typer  

 af vand forholde sig konkret til en ansøgning og stille de  

 nødvendige vilkår, herunder renseforanstaltninger og  

 udledningssted, hvis der meddeles tilladelse til udledning.
Vand fra afværgepumpninger Vand fra afværgepumpninger kan sidestilles med spildevand, forudsat  

 at der ikke er tale om koncentrerede mængder af det/de forurenende  

 stoffer eller om en bevidst fortynding, men om stoffer, der er havnet i  

 grundvandet ved diffus tilførsel.
Hvis afværgevandet er meget  

 forurenet, kan det være nødvendigt at opsamle vandet eller lave  

 lokal rensning i stedet.
Dette kan f.eks. være tilfældet ved  

 oppumpning af afværgevand i forbindelse med en olieforurenet grund.
Vand fra grundvandssænkninger Vand fra grundvandssænkninger i forbindelse med bygge- og  

 anlægsarbejder kan som udgangspunkt ikke sidestilles med spildevand,  

 men bortskaffes efter vandforsyningslovens bestemmelser.
Hvis der  

 undtagelsesvis skulle være behov for at aflede vandet til et  

 spildevandsanlæg, skal der meddeles en særskilt  

 tilslutningstilladelse.
Forbud mod udledning af ajle, gylle og ensilagesaft Med lovens § 27 er der et generelt forbud imod, at stoffer, der kan  

 forurene vandet, tilføres vandløb, søer eller havet.  

 Dette forbud omfatter ajle, gylle, ensilagesaft og møddingvand, idet  

 disse emner ikke er omfattet af definitionen på spildevand.
2.1.2 Husspildevand Definition af husspildevand Husspildevand er efter bekendtgørelsens § 4, stk. 2,  

 spildevand fra husholdninger, herunder afløb fra vandklosetter.  

 Sanitært spildevand fra erhvervsvirksomheder, dvs. afløb fra  

 baderum, toiletter og køkkener falder også ind under denne  

 definition.
I denne vejledning anvendes endvidere begreberne »sort«  

 spildevand og »gråt« spildevand.
Ved sort spildevand forstås  

 alene spildevand fra vandklosetter, mens der ved gråt spildevand  

 forstås spildevand fra bad, køkken, vask og øvrigt  

 sanitært spildevand, der ikke er sort spildevand.
2.1.3 Tag- og overfladevand Definition af tag- og overfladevand Tag- og overfladevand er efter bekendtgørelsens § 4,  

 stk. 3 regnvand fra tagarealer og andre helt eller delvist  

 befæstede arealer, herunder jernbaner.
Tag- og overfladevandet må  

 ikke indeholde andre stoffer, end hvad der sædvanligt tilføres  

 regnvandet i forbindelse med afstrømning på veje,  

 parkeringspladser m.v. eller have en væsentlig anden  

 sammensætning.
 Vand fra vaskepladser, oplagspladser og lignende falder  

 således ikke ind under definitionen, idet vandet tilføres andre  

 stoffer end ved afstrømning på veje og parkeringspladser.  

 Regnvand fra oplagspladser for emner, der indeholder tungmetaller, falder  

 således heller ikke under definitionen, da koncentrationen af  

 tungmetaller kan være større end for vejvand.
2.1.4 Humane affaldsprodukter I bekendtgørelsens § 4, stk. 4 er humane affaldsprodukter  

 defineret som urin og fæces.
De humane affaldsprodukter afledes fra  

 sanitære installationer, hvor der ikke tilføres vand eller kun  

 tilføres meget lidt vand.
Det kan være i forbindelse med  

 multtoiletter eller urinseparerende toiletter, altså både  

 løsninger, hvor urin og fæces samles i en beholder eller hvor  

 der sker separat opsamling af urin og/eller fæces.
2.1.5 Personækvivalent Definition af 1 PE Ved 1 personækvivalent (PE) forstås, jf. § 4,  

 stk. 5, 21,9 kg organisk stof pr. år målt som biokemisk  

 iltforbrug (BI5), 4,4 kg total kvælstof pr. år eller  

 1,0 kg total fosfor pr. år.
Spildevandsafledning op til 30 PE En vurdering af, om en spildevandsafledning svarer til 30 PE eller  

 derunder, skal foretages ud fra en vurdering af alle tre parametre, der  

 indgår i definitionen på en personækvivalent - organisk  

 stof, kvælstof og fosfor.
En spildevandsafledning kan  

 kapacitetsmæssigt vurderes til 30 PE eller derunder, hvis alle tre  

 parametre holder sig på niveauet svarende til 30 PE eller derunder.
 I relation til den afgrænsning af kompetence for  

 udledninger af spildevand, der fremgår af  

 miljøbeskyttelseslovens § 28 må spildevandet endvidere ikke  

 indeholde andre stoffer, end hvad der sædvanligt forekommer i  

 husspildevand, eller have en væsentlig anden sammensætning, jf.  

 bekendtgørelsens § 11 og § 14. Tilsvarende gælder for  

 nedsivning af spildevand efter bekendtgørelsens § 28, stk.1.
 En spildevandsafledning, hvor spildevandet indeholder  

 andre stoffer, end hvad der normalt forekommer i husspildevand, eller har en  

 væsentlig anden sammensætning, er således aldrig  

 sammenlignelig med en afledning af husspildevand på 30 PE eller  

 derunder, uanset om alle tre parametre ligger under niveauet svarende til 30  

 PE.
 Forhøjet temperatur, f.eks. på  

 kølevand, medfører ligeledes, at spildevandet ikke er  

 sammenligneligt med husspildevand.
Ved vurdering af, hvilken kapacitet angivet i PE, jf.  

 afsnit 2.1.8, en spildevandsafledning svarer til, kan der ikke ske en  

 udjævning af stofmængden.
Eksempelvis kan et stofindhold, der er  

 angivet i f.eks. kg/døgn, ikke udjævnes over et år, selvom  

 der i det pågældende tilfælde kun sker afledning et vist  

 antal dage om året.
2.1.6 Samletank Definition af samletank Ved samletanke til spildevand forstås efter bekendtgørelsens  

 § 4, stk. 6 tætte beholdere, der enten er typegodkendt efter  

 den til enhver tid gældende bekendtgørelse om kontrol med oplag  

 af olie eller kan godkendes til opbevaring af spildevand af  

 tilladelsesmyndigheden efter reglerne i bekendtgørelsens kapitel  

 14.
2.1.7 Spildevandsanlæg Definition af spildevandsanlæg Spildevandsanlæg omfatter efter bekendtgørelsens § 4,  

 stk. 7 såvel åbne som lukkede ledninger og andre  

 anlæg, der tjener til afledning og/eller behandling af spildevand,  

 forinden det udledes til vandløb, søer eller havet, afledes til  

 jorden eller bortskaffes på anden måde.
Der skal således  

 ikke nødvendigvis ske både en afledning og en behandling i et  

 spildevandsanlæg.
Afgrænsning mellem spildevandsanlæg og vandløb Afgrænsningen mellem vandløb og spildevandsanlæg  

 afhænger af udledningspunktet, som bør fremgå af den  

 foreliggende udledningstilladelse.
Det er derfor ikke udelukket, at enkelte  

 mindre sidevandløbsstrækninger kan klassificeres som dele af et  

 spildevandsanlæg.
Såfremt der ikke eksisterer en  

 udledningstilladelse, der angiver udledningspunktet, må  

 tilladelsesmyndigheden fastsætte dette.
Et spildevandsanlæg skal  

 i øvrigt fremgå af kommunens spildevandsplan, jf. lovens  

 § 32 og bekendtgørelsens § 5.
Kommunalbestyrelsen kan i spildevandsplanen optage en del  

 af en vandløbsstrækning som et spildevandsanlæg.
Et  

 anlæg, der tillægges status som et spildevandsanlæg, er  

 ikke længere omfattet af vandløbslovens bestemmelser, men af  

 miljøbeskyttelseslovens bestemmelser om spildevand.
Amtsrådet skal efter vandløbsloven  

 høres over en påtænkt statusændring for et  

 vandløb, såfremt vandløbsstrækningen er  

 målsat i regionplanen.
Det skal sikres, at lodsejere ikke uforvarende  

 fratages deres ret til afledning af drænvand efter  

 vandløbsloven.
Drænledninger Drænledninger er administrativt at betragte som vandløb efter  

 vandløbslovens bestemmelser, med mindre drænledningerne  

 specifikt er optaget som en del af spildevandsanlægget.
2.1.8 Kapacitet Definition af kapacitet Ved et spildevandsanlægs kapacitet eller godkendte kapacitet  

 forstås efter bekendtgørelsens § 4, stk. 8 den  

 spildevandsmængde med indhold af forurenende stoffer angivet i  

 personækvivalenter (PE), der i henhold til en meddelt  

 spildevandstilladelse omfattet af miljøbeskyttelseslovens kapitel 3,  

 4, eller 5 kan afledes fra en eller flere ejendomme inden for et fastlagt  

 opland til anlægget.
I forbindelse med at amtsrådet meddeler  

 udledningstilladelse til et kommunalt renseanlæg, skal amtsrådet  

 således fastsætte anlæggets kapacitet angivet i PE, jf.  

 bekendtgørelsens § 17, og dermed fastlægge en  

 afgrænsning af oplandet til anlægget.
Kapaciteten er en administrativt fastsat størrelse Kapaciteten benyttes særligt til afgrænsning af  

 tilladelseskompetencen mellem amtsrådets og kommunalbestyrelsen, jf.  

 miljøbeskyttelseslovens § 28 (se ovenfor afsnit 2.1.5) og til  

 afgrænsning af hvilke kommunale spildevandsanlæg, der er omfattet  

 af de nationale faste udlederkrav, jf. bekendtgørelsens § 19. Den  

 godkendte kapacitet er således ikke nødvendigvis, den kapacitet  

 anlægget er dimensioneret for, og er som udgangspunkt ikke en  

 målelig størrelse, men en administrativt fastsat  

 størrelse, der kan være forskellig fra anlæggets fysiske  

 kapacitet.
2.1.9 Offentligt spildevandsanlæg Definition af offentligt spildevandsanlæg Et offentligt spildevandsanlæg er efter § 4, stk. 9 et  

 anlæg, hvor én eller flere kommunalbestyrelser har ansvaret for  

 anlæggets drift og/eller vedligeholdelse.
Undtaget fra denne definition  

 er dog anlæg, der er etableret efter § 7 a i lov om  

 betalingsregler for spildevandsanlæg m.v.
Disse anlæg er fortsat  

 private, selvom de etableres, drives og vedligeholdes af  

 kommunalbestyrelsen.
Udlicitering af drift Hvis kommunalbestyrelsen har udliciteret driften af et offentligt  

 renseanlæg, er det således fortsat kommunalbestyrelsen, der har  

 ansvaret for driften og dermed for overholdelse af udledningstilladelsen.
Det  

 er derfor stadig kommunalbestyrelsen, der kan retsforfølges, f.eks.  

 hvis der sker overskridelse af renseanlæggets udledningstilladelse.
2.1.10 Privat spildevandsanlæg Definition af privat spildevandsanlæg Et privat spildevandsanlæg er efter bekendtgørelsens  

 § 4, stk. 10 et spildevandsanlæg, der ikke falder ind under  

 definitionen af et offentligt spildevandsanlæg.
Spildevandsanlæg,  

 som staten er ansvarlig for, har derfor status som private anlæg.
Afgrænsning mellem offentligt og privat anlæg Det fremgår ikke direkte af definitionen på et offentligt  

 spildevandsanlæg, i hvilke tilfælde kommunalbestyrelsen har  

 ansvaret for et spildevandsanlægs vedligeholdelse og drift, men dette  

 bør fremgå af spildevandsplanen, jf. bekendtgørelsens  

 § 5, stk. 1, nr. 2. Definitionen må således  

 sammenholdes med afgrænsningen af kloakoplande i spildevandsplanen og  

 øvrige oplysninger om, hvilke anlæg kommunen i sin egenskab af  

 kloakforsyning har etableret, drevet og vedligeholdt.
Der er efter lovens § 28, stk. 4  

 tilslutningspligt for ejendomme, når der er ført stikledning  

 frem til grundgrænsen.
Kommunalbestyrelsen fører stikledning  

 frem til den enkelte ejendoms grundgrænse, eller frem til  

 områdeafgrænsningen for et privat spildevandsanlæg, som  

 skal tilsluttes et offentlig spildevandsanlæg.
Ledninger på private grunde I et offentligt kloakopland må en ledning, der går ind over en  

 ejendom for at betjene en anden ejendom, derfor antages at være  

 offentlig, medmindre andet er tinglyst på ejendommen eller direkte  

 fremgår af særskilte dokumenter, idet kommunen ellers ikke har  

 opfyldt sin forsyningspligt.
Hvis der ikke af tingbogen eller de nævnte  

 dokumenter fremgår, at der er tale om et privat spildevandsanlæg,  

 er ledningen, der løber over en anden ejendom, en del af det  

 offentlige spildevandsanlæg.
Dette betyder, at kommunalbestyrelsen skal  

 stå for ledningens vedligeholdelse og drift.
Ved etablering af en ledning på en privat ejendom,  

 der har til formål at forsyne en anden eller flere andre bagvedliggende  

 ejendomme, skal kommunalbestyrelsen have tilladelse til etablering af  

 spildevandsanlægget fra den grundejer, hvor ledningen skal  

 lægges.
Hvis ikke en sådan aftale kan opnås, må  

 kommunalbestyrelsen ekspropriere i fornødent omfang, jf. lovens  

 § 58.
 Alternativt må kommunalbestyrelsen føre en ny  

 stikledning frem til grundgrænsen for den eller de bagvedliggende  

 ejendomme og påbyde en ændret tilslutning efter lovens  

 § 30.
2.1.11 Bedste, tilgængelige teknik Definition af bedste, tilgængelige teknik Bedste, tilgængelige teknik (BAT) er efter bekendtgørelsens  

 § 4, stk. 11 den mest avancerede teknik indenfor en bestemt sektor,  

 herunder den måde hvorpå et anlæg konstrueres, bygges,  

 vedligeholdes, drives og lukkes ned.
Teknikken skal være teknisk og økonomisk  

 gennemførlig for den relevante sektor, og den skal sikre et så  

 højt beskyttelsesniveau som muligt.
Der skal altså foretages en  

 indbyrdes vurdering af prioriteringen af miljøhensyn, princippet om  

 forureningsbegrænsning og proportionalitetsprincippet.
 Krav om anvendelse af BAT-princippet skal ikke  

 fastsættes som krav om anvendelse af en nærmere bestemt teknik,  

 men som krav svarende til det forureningsniveau  

 (emissionsgrænseværdier eller tilsvarende parametre suppleret med  

 de nødvendige forureningsbegrænsende foranstaltninger), som det  

 har vist sig muligt at opnå ved den bedste tilgængelige teknik.  

 Det er i princippet virksomhedens valg, hvordan den vil opfylde kravene.
Forebyggelse eller rensning? Begrænsning af unødvendigt spild og anvendelse af ressourcer  

 til en forebyggende indsats står ikke i modsætning til  

 renseforanstaltninger, hvor forureningen reduceres efterfølgende.  

 BAT-princippet overflødiggør ikke renseløsningerne, men  

 renseløsninger er et supplement til forebyggelse.
Forebyggelse skal prioriteres før den traditionelle  

 renseteknologi således at man skal gøre brug af indgreb ved  

 kilden først.
Hvis dette ikke giver tilstrækkelig  

 miljøbeskyttelse, skal forureningen herefter begrænses ved  

 hjælp af renseforanstaltninger.
 Når en virksomhed skal undersøge mulighederne  

 for at anvende bedste tilgængelige teknik, vil den blandt andet kunne  

 søge informationer i følgende materiale:
Miljøstyrelsens brancheorienteringer Rådet for genanvendelse og mindre forurenende teknologi's  

 PC-baserede informationssystem.
 Referencelisten - Orientering fra Miljøstyrelsen nr. 3,  

 1994.
3. Spildevandsplanens indhold Formål De kommunale spildevandsplaner skal udarbejdes for at give en samlet  

 oversigt over den eksisterende og planlagte spildevandshåndtering i  

 kommunerne.
Spildevandsplanerne skal desuden belyse de  

 miljømæssige konsekvenser af denne spildevandshåndtering  

 og de økonomiske konsekvenser for kloakforsyningen.
Endelig er  

 spildevandsplanen det retlige grundlag for tilslutninger af eksisterende og  

 nye ejendomme til offentlig kloak.
3.1 Baggrund Med den første miljøbeskyttelseslovs vedtagelse i 1973 blev  

 kommunerne forpligtet til at udarbejde en samlet plan for bortskaffelse af  

 spildevand i kommunen.
Udarbejdelse af disse planer var primært  

 tænkt som strukturgivende for spildevandsafledning i kommunerne.
 Samtlige kommuner har i dag en vedtaget spildevandsplan.  

 Der vil derfor som udgangspunkt fremtidigt alene være behov for  

 ajourføring af den eksisterende plan for bortskaffelse af spildevand i  

 kommunen - herunder ajourføring af oplandsgrænser og  

 tidsfølgeplaner.
Med lov nr. 325 af 14. maj 1997 om ændring af lov om  

 miljøbeskyttelse og lov om betalingsregler for spildevandsanlæg  

 m.v. (spildevands- rensning i det åbne land), er der vedtaget en  

 række ændringer med hensyn til, hvad kommunernes spildevandsplan  

 fremtidigt skal indeholde.
For så vidt angår  

 spildevandsafledningen i det åbne land skal disse ændringer  

 indarbejdes i kommunernes spildevandsplaner 1 1/2 år efter  

 amtsrådet har vedtaget en regionplan, der indvirker på  

 spildevandsafledningen i det åbne land, dog tidligst 1. juli år  

 2000.
Med lovændringen blev der fastsat særlige  

 regler for spildevandsafledningen i det åbne land.
Dette er, foruden i  

 dette kapitel, belyst nærmere i kapitel 12.
3.2 Miljøbeskyttelseslovens krav til  

 spildevandsplanlægningen 3.2.1 Generelt Ifølge miljøbeskyttelseslovens § 32 skal kommunernes  

 spildevandsplan indeholde oplysninger om:
eksisterende og planlagte kloakeringsområder og  

 renseforanstaltninger eksisterende områder udenfor kloakeringsområder, hvor der  

 sker nedsivning, og planlagte områder udenfor kloakopland, hvor der  

 skal ske afledning til nedsivningsanlæg hvilke anlæg der etableres ved kommunal henholdsvis privat  

 foranstaltning Med ændringen af miljøbeskyttelsesloven ved  

 lov nr. 325 af 14. maj 1997 om spildevandsrensning i det åbne land m.v.  

 skal kommunernes spildevandsplaner som noget nyt endvidere indeholde  

 oplysninger om:
områder, hvor kommunalbestyrelsen er indstillet på at  

 ophæve tilslutningspligten og -retten helt eller delvist den eksisterende tilstand af kloakanlæg og planlagte fornyelser  

 af disse eksisterende områder udenfor kloakopland, hvor der sker  

 rensning svarende til et bestemt renseniveau og tilsvarende planlagte  

 områder udenfor kloakopland, hvor der skal ske rensning svarende til et  

 bestemt renseniveau efter hvilken tidsfølgeplan projekterne forudsættes at  

 være udarbejdet og anlæggene gennemført.
 I de følgende afsnit gennemgås  

 miljøbeskyttelseslovens bestemmelser og hvor der efter  

 spildevandsbekendtgørelsen § 5 direkte er knyttet supplerende  

 bestemmelser hertil er disse bestemmelser ligeledes angivet og uddybet.
3.2.2 Eksisterende og planlagte kloakeringsområder samt ejerskab Dette afsnit uddyber krav i lovens § 32, stk. 1, nr. 1 og  

 bekendtgørelsens § 5, stk.1, nr. 2.
Der skal i spildevandsplanen angives eksisterende og  

 planlagte fælles spildevandsanlæg i kommunen, herunder  

 afgrænsning af de enkelte kloakoplande.
Endvidere angives den maksimale  

 belastning fra angivne bolig- og virksomhedsoplande.
Det skal på kortbilag tydeligt angives, hvilke  

 ejendomme der er beliggende indenfor oplandsgrænsen.
Ejendomme indenfor  

 oplandsgrænsen til et offentligt spildevandsanlæg har såvel  

 pligt som ret til at aflede spildevand til anlægget, når der er  

 ført stikledning frem til grundgrænsen.
 Som egnede kort anbefales dels et oversigtskort i  

 målestok 1:25.000 eller 1:50.000, dels mere detaljerede kort  

 (matrikelkort) i målestok 1:10.000, der indeholder oversigt over de  

 enkelte kloakoplande og hovedledningernes placering.
Det skal for spildevandsanlæg angives om  

 anlægget er privat eller offentligt ejet.
Dette gælder dog ikke  

 almindelige interne private ledningsanlæg m.v. på privat  

 grund.
 Med hensyn til ejerskab af ledninger, både  

 eksisterende og planlagte ledninger, vil udgangspunktet for en  

 spildevandsplan være, at ledninger, på nær stikledninger  

 m.v. på privat grund, er kommunalt ejede.
 Det er derfor vigtigt, at det angives specifikt, når  

 der er afvigelser fra dette udgangspunkt.
Ved en senere tilslutning af en ejendom, jf.  

 miljøbeskyttelsesloven § 28, stk. 4, vil kommunens  

 forsyningsforpligtelse være afgrænset som angivet i  

 spildevandsplanen.
Det kan f.eks. for nykloakerede ejendomme være  

 angivet i spildevandsplanen, at tagvand skal nedsives ved privat  

 foranstaltning på grunden.
Kommunen skal i dette tilfælde kun  

 føre en separat spildevandsledning til ejendommens skel for  

 tilslutning af husspildevand m.m, når ejendommen tilsluttes.
 Er der ikke angivet særskilt, at tag- og  

 overfladevand skal bortskaffes ved grundejerens egen foranstaltning, vil  

 kommunen som udgangspunkt både skulle bortskaffe spildevand og tag- og  

 overfladevand (se dog afsnit 3.2.3).
3.2.3 Områder hvor tilslutningspligt kan ophæves Med lov nr. 325 af 14. maj 1997 om ændring af  

 miljøbeskyttelsesloven skal kommunen nu, jf. lovens § 32,  

 stk. 1, nr. 2, udpege de kloakoplande i spildevandsplanen, hvor kommunen  

 er indstillet på at ophæve tilslutningsretten og -pligten.
Dette  

 gælder for ejendomme, hvor spildevandet er tilsluttet offentlig kloak,  

 og hvor hele eller dele af spildevandet ønskes koblet fra den  

 offentlig kloak.
En ophævelse af tilslutning kan ske helt eller delvist  

 som beskrevet nærmere i kapitel 6.
 Kommunalbestyrelsen kan ikke tvinge tilsluttede ejendomme  

 til at frakoble hele eller dele af spildevandet fra kommunal kloak, idet der  

 jf. kapitel 6 og bekendtgørelsens § 12, stk. 1, nr. 2,,  

 kræves, at grundejeren og kommunen er enige om, at en ejendom skal  

 udtræde for hele eller dele af spildevandet.
Udtræden for tag- og overfladevand vil typisk  

 være en følge af, at der etableres lokal regnvandsafledning,  

 f.eks. til faskine.
Dette vil kunne ske på et større antal  

 ejendomme, helt eller delvist, og kræver derfor en organiseret proces  

 for udtræden.
For processpildevand vil der derimod konkret skulle tages  

 stilling til hvert enkelt sag, spildevandsplanen skal opdateres og tilladelse  

 til alternativ bortskaffelse foreligge, før udtræden kan  

 accepteres.
 I det følgende afsnit gennemgås proceduren  

 for udtræden for tag- og overfladevand og for processpildevand.
Ophævelse af tilslutning for tag- og overfladevand Med henblik på at sikre kommunerne mulighed for at  

 planlægge indsatsen på spildevandsområdet teknisk og  

 økonomisk, skal kommunerne i spildevandsplanen udpege områder,  

 hvor håndteringen af tag- og overfladevand med miljømæssig  

 og økonomisk fordel kan overlades til de enkelte grundejere, og hvor  

 kommunen derfor er indstillet på at ophæve tilslutningsretten og  

 -pligten for tag- og overfladevand.
 For at kommunalbestyrelsen ikke bliver fastlåst  

 planlægningsmæssigt, kan kommunalbestyrelsen lade en sådan  

 udpegning af områder følge af et tidsbegrænset tilbud om  

 udtræden (og evt. tilbagebetaling af tilslutningsbidrag). Med et  

 tidsbegrænset tilbud om eksempelvis udtræden for tag- og  

 overfladevand, har kommunen en bedre mulighed for at planlægge de  

 fremtidige investeringer i etablering og dimensionering af bassiner i  

 oplandet.
 Processen for ophævelse af tilslutninger for tag- og  

 overfladevand bliver:
1)	Udpegning af områder, hvor kommunen er indstillet på at  

 ophæve tilslutning (typisk tagvand) 2)	Grundejerne tager inden en given tidsfrist (f.eks. 1 år)  

 stilling til, om man er indstillet på at ophæve tilslutningen som  

 angivet i spildevandsplanen (f.eks. ved selv at etablere en faskine) 3)	Spildevandsplanens oplandsopgørelser korrigeres for  

 overfladevand, der er frakoblet De korrigerede oplandsopgørelser efter nr. 3  

 udløser ikke krav om ny revision af spildevandsplanen, men  

 ændringerne indarbejdes ved næste revision af  

 spildevandsplanen.
Denne proces er særligt møntet på lokal  

 afledning af regnvand, hvor grundejere selv etablerer faskiner, hvor tagvand  

 og måske også overfladevand nedsives i faskine.
Ved at nedsive  

 lokalt i områder, der er fælleskloakerede, og hvor der er  

 overløb, der ønskes reduceret, kan kommunen reducere behovet  

 for bassinvolumen.
Endvidere reduceres den hydrauliske belastning på  

 renseanlægget, og derudover vil nedsivningen i faskinen medvirke til en  

 øget grundvandsdannelse.
Ophævelse af tilslutning for processpildevand For at kunne udtræde for tilslutning af processpildevand  

 skal:
Spildevandsplanen revideres for den konkret virksomhed, herunder skal  

 belastningsopgørelser til renseanlæg revideres Der skal opnås de nødvendige alternative tilladelse til  

 bortskaffelse af processpildevandet.
 Med hensyn til processpildevand er det vigtigt, at  

 kommunen har endeligt sikret sig virksomhedens accept af udtræden,  

 før den ledige kapacitet af det kommunale spildevandsanlæg  

 planlægges disponeret til anden side.
Såfremt der ønskes gentilslutning af  

 spildevand/overfladevand fra en ejendom, der er udtrådt af det  

 offentlige kloakfællesskab, vil dette skulle ske på lige  

 vilkår med nye tilslutninger.
Dvs. ejendommen har som udgangspunkt  

 ingen ret til en sådan gentilslutning.
3.2.4 Tilstand og fornyelse af kloakanlæg Der skal, jf. lovens § 32, stk. 1, nr. 3, i spildevandsplanen  

 angives den eksisterende tilstand af kloakanlæg og den planlagte  

 fornyelse af kloakkerne.
 Ved kloakanlæg er her særligt tænkt  

 på separate og fælles spildevandsledninger.
 Årsagen til de nye bestemmelser er, at der har  

 været en utilstrækkelig viden i kommunerne om kloakledningernes  

 tilstand, og det ønskes med de nye bestemmelser at give et overblik  

 over ledningernes tilstand samt over behovet for fornyelse af  

 ledningerne.
En status for ledningernes tilstand bør baseres  

 på en inspektion af ledninger f.eks. ved en TV inspektion.
Er der ikke  

 lavet en status for kloakkernes tilstand ved udarbejdelsen af  

 spildevandsplanen, må der i spildevandsplanen angives en tidsplan for,  

 hvornår en sådan status er udarbejdet.
Målsætning og prioritering Som uddybning til lovens § 32, stk. 1, nr. 3, er det i  

 spildevandsbekendtgørelsen § 5, stk. 1, nr. 5, angivet, at  

 kommunen skal lave en renoveringsplan for de kommunale kloakker med  

 målsætning og prioritering af renoveringen.
En  

 målsætning bør inkludere kvalitet af ledninger,  

 overbelastningshyppighed under regn m.v.
Prioritering af renoveringen skal  

 tage udgangspunkt i en behovsopgørelse af, hvor behovet er  

 størst, både under hensyn til, hvor nedslidte ledningerne er, og  

 hvor kritisk den manglende vedligeholdelse er for omkringboende,  

 vandmiljøet m.v.
 Både status for kloakkernes tilstand samt plan for  

 fornyelse bør ud over i tekst angives på overskuelige  

 kortbilag.
3.2.5 Spildevandsplanlægning for det åbne land Af bemærkninger til lov nr. 325 af 14. maj 1997 om ændring af  

 miljøbeskyttelsesloven (spildevandsrensning i det åbne land  

 m.v.), fremgår det, at kommunalbestyrelsen på baggrund af de i  

 regionplanerne udpegede recipientfølsomme områder, for de  

 enkelte oplande i kommunen, skal planlægge kombinationen af kloakering,  

 nedsivning og lokal rensning af nærmere angivet type m.v., der skal  

 gælde for ejendomme i det åbne land.
 For områder, hvor der ikke er eller ikke er planlagt  

 fælles spildevandsrensning med en anlægskapacitet på mere  

 end 30 PE, skal spildevandsplanen, eller et tillæg hertil, indeholde en  

 inddeling i delområder med angivelse af miljømæssigt  

 betingede minimums nedsivnings- og/eller renseforanstaltninger, i henhold til  

 renseklasser angivet i bekendtgørelsens bilag 1, se i øvrigt  

 afsnit 11.3.
 Det skal endvidere fremgå af spildevandsplanen, om  

 den forbedrede rensning bør gennemføres som  

 enkeltejendomsanlæg eller som små fælles anlæg, og  

 hvordan disse foranstaltninger tænkes iværksat.
 Angivelsen af nedsivnings- og/eller renseforanstaltninger  

 for delområder/oplande i kommunen skal være baseret på  

 regionplanens udpegning af recipientfølsomme områder, hvor der  

 er behov for, at der gennemføres en forbedret rensning af spildevandet  

 fra ejendomme i det åbne land.
 I forbindelse med udarbejdelsen af en revideret  

 spildevandsplan, og før forslaget til spildevandsplanen  

 offentliggøres, indhenter kommunalbestyrelsen amtets kommentarer for  

 så vidt angår uoverensstemmelser mellem de i regionplanen  

 fastsatte målsætninger for vandområderne og  

 spildevandsplanens inddeling i delområder med angivelse af  

 miljømæssigt betingede fremtidige minimums nedsivnings- og/eller  

 renseforanstaltninger.
3.2.6 Områder med nedsivning For ejendomme beliggende udenfor kommunale kloakoplande, skal der, jf.  

 lovens § 32, stk. 1, nr. 4, områdevis angives, hvor der sker  

 nedsivning.
Dette bør fremgå tydeligt af kortbilag.  

 Oplysningerne skal medvirke til at give overblik over afledningen i det  

 åbne land og til vurdering af belastningen fra ikke-kloakerede  

 ejendomme på vandløb, søer og kystvande.
 Det skal angives, hvor det planlægges at etablere  

 nedsivning for enkelt- ejendomme.
Det vil i sidste ende bero på en konkret vurdering  

 efter bekendtgørelsens kapitel 12, om der kan nedsives på den  

 enkelte grund.
Der bør i spildevandsplanen angives hvilket renseniveau  

 (renseklasse), der er nødvendigt, hvis en konkret undersøgelse  

 senere viser, at der ikke kan nedsives på den enkelte grund.
 I bekendtgørelsens § 5, stk. 2, er det  

 angivet, at kommunalbestyrelsen for de områder, der er udpeget til  

 nedsivning i spildevandsplanen, skal sandsynliggøre, at der kan ske  

 nedsivning i de udpegede områder, Det skal herunder  

 sandsynliggøres at geologiske og hydrogeologiske forhold ikke strider  

 herimod, og at nedsivning i de udpegede områder ikke strider mod  

 reglerne i bekendtgørelsens § 28. Det er ikke i  

 bekendtgørelsen nærmere angivet, hvad denne  

 sandsynliggørelse omfatter, idet det vil være meget varierende  

 fra område til område, hvad behovet er for at  

 sandsynliggøre nedsivning.
 Kommunalbestyrelsen skal dog være opmærksom  

 på, at såfremt den overordnede udpegning af områder til  

 nedsivning ikke er tilstrækkelig nøjagtig, og kommunen ikke har  

 en relativ sikker viden om, at der kan nedsives i udpegede områder, kan  

 det blive problematiskt senere at påbyde nedsivning direkte efter den  

 nye påbudsbestemmelse i lovens § 30, stk. 5. Det kan give  

 merudgifter, hvis der skal vælges en anden spildevandsløsning og  

 desuden medføre, at den valgte spildevandsløsning i  

 spildevandsplanen er mindre hensigtsmæssig efter de ændrede  

 forudsætninger.
 Sandsynliggørelsen af at der kan nedsives sikres  

 bedst, i form af dokumentation svarende til, hvad der kræves ved et  

 påbud om nedsivning:
 Kommunen gennemfører en undersøgelse, der  

 kan sandsynliggøre, at der er mulighed for nedsivning, idet der  

 særligt skal lægges vægt på:
hydrogeologiske forhold, jordbundens egnethed til nedsivning, afstand til grundvandsspejl og beskyttelseszoner i forhold til vandindvindinger.
 Endvidere bør kommunen have sandsynliggjort en  

 given placering på grunden, der respekterer kravene i  

 bekendtgørelsens § 28, alternativt bekendtgørelsens  

 § 16.
Det bør allerede i planlægningsfasen  

 overvejes at vurdere vandforsyning og spildevandsafledning under et.
F.eks.  

 vil det i visse tilfælde ud fra en samlet afvejning være  

 hensigtsmæssigt at tilslutte enkeltejendomme med egne vandindvindinger  

 til fælles vandforsyning.
Hermed opnås en mulighed for, at der  

 kan etableres nedsivningsanlæg på de enkelte ejendomme.
3.2.7 Spredt bebyggelse omfattet af rensekrav Efter lovens § 32, stk. 1, nr. 5, skal der i  

 spildevandsplanen for områder udenfor kloakopland angives:
Eksisterende områder, hvor der sker rensning svarende til et  

 bestemt renseniveau, og Områder, hvor det er planlagt, at der skal ske rensning  

 svarende til et bestemt renseniveau.
 Med renseniveau forstås renseniveau i henhold til de  

 4 renseklasser angivet i bekendtgørelsens bilag 2 og denne vejlednings  

 afsnit 11.3.
 De udpegede områder bør angives på  

 tydelige kortbilag.
 Spildevandsplanens udpegning af områder er en del af  

 grundlaget for senere påbud om forbedret rensning efter lovens  

 § 30.
 Ved ansøgning om nye udledninger skal de for  

 områderne fastsatte renseniveauer som minimum respekteres.
 Såfremt der i forbindelse med udarbejdelsen af  

 spildevandsplanen er foretaget den fornødne kortlægning af  

 udledningerne i disse områder, vil dette være tilstrækkelig  

 dokumentation for senere påbud, se i øvrigt afsnit 11.3. Hvis  

 plangrundlaget er i orden, er det ved senere meddelelse af påbud ikke  

 nødvendigt at lave konkret vurdering af hver enkelt ejendoms  

 belastning af det modtagende vandområde.
3.2.8 Kommunale/private anlæg Det skal, jf. lovens § 32, stk. 1, nr. 6, angives hvilke  

 anlæg, der etableres på kommunal, og hvilke der etableres  

 på privat foranstaltning.
Her skal også henvises til  

 bekendtgørelsens § 5, stk.1, nr. 2, hvor det både for  

 eksisterende og planlagte fælles spildevandsanlæg skal angives,  

 om anlægget er privat eller offentligt ejet (se også afsnit  

 3.2.2.).
 Der skal ske afgrænsning af de enkelte kloakoplande.  

 Dette bør ske på et tydeligt kortbilag.
3.2.9 Tidsfølgeplan og økonomiplan Det skal, jf. lovens § 32, stk. 1, nr. 7, angives, efter hvilken  

 tidsfølge projekterne forudsættes at være udarbejdet og  

 anlæggene udført.
Dette omfatter både kommunale  

 anlæg, private anlæg, renovering af kloakledninger og anlæg  

 omfattet af påbud efter lovens § 30 og § 7 a i lov om  

 betalingsregler for spildevandsanlæg.
 Kloakforsyningens omkostninger som følge af  

 spildevandsplanen kan hensigtsmæssigt fremgå af  

 tidsfølgeplanen, særligt skal de økonomiske omkostninger  

 til forbedringen af spildevandsrensning i det åbne land specificeres,  

 efter bekendtgørelsens § 5, stk. 1, nr. 6. Se i  

 øvrigt afsnit 3.3.4.
3.3 Spildevandsbekendtgørelsens supplerende krav til  

 spildevandsplaner Ministeren har efter lovens § 32, stk. 4  

 bemyndigelse til at opstille nærmere regler om  

 spildevandsplanlægningen.
Dette er sket i bekendtgørelsens  

 § 5.
 I § 5, stk. 1 er der opstillet 7 supplerende  

 vilkår, hvoraf 2 allerede er beskrevet, § 5, stk. 1, nr. 2,  

 under afsnit 3.2.2. og § 5, stk. 1, nr. 5, under afsnit 3.2.4. De  

 øvrige 5 punkter gennemgås i de følgende afsnit.
3.3.1 Spildevandsplanens overensstemmelse med anden planlægning Dette afsnit uddyber kravene i bekendtgørelsens § 5, stk.1,  

 nr. 1.
 Spildevandsplanen skal være i overensstemmelse med  

 al øvrig planlægning, både lokalt og regionalt.
Forhold til regionalanlægning Med den regionale planlægning menes særligt regionplanen,  

 hvori de væsentligste hensyn i relation til spildevandsplanen er  

 målsætningerne for vandområdernes kvalitet.  

 Spildevandsudledninger omfattet af spildevandsplanen må således  

 ikke være til hinder for at de i regionplanen fastsatte  

 målsætninger for vandområderne, kan opfyldes.
Der bør derfor i spildevandsplanen angives  

 målsætning og kvalitet af vandområderne i kommunen,  

 særligt de ferske.
Der skal tages stilling til, hvorledes  

 målsætningerne opfyldes, i det omfang en manglende opfyldelse af  

 målsætningerne skyldes spildevandsudledninger omfattet af  

 spildevandsplanen.
Nye udledninger må ikke være til hinder for  

 opfyldelse af målsætninger for vandløb, søer og  

 kystvande.
Forhold til kommuneplaner- og lokalplaner Spildevandsplanen skal også være i overensstemmelse med  

 kommuneplanen, hvor den overordnede disponering af arealerne i kommunen er  

 angivet.
Endelig skal det sikres, at der også er overensstemmelse med  

 eventuelle lokalplaner, og særligt overensstemmelse med bestemmelser  

 heri, der vedrører eller indvirker på spildevandsafledningen.
I  

 lokalplanerne er der typisk fastsat begrænsninger i bebyggelsernes  

 karakter (og dermed spildevandsafledning) og befæstelse, og  

 kommunalbestyrelsen der skal sikre, at der er overensstemmelse med de i  

 spildevandsplanen fastsatte oplandsbelastninger.
Tidsmæssig planlægnng Det skal sikres, at der er overensstemmelse mellem den fysiske  

 planlægning (byggemodning m.v.) og hvornår de kommunale  

 spildevandsanlæg etableres.
Forhold til vandløbenes fysiske tilstand Kommunalbestyrelsen skal sikre, at udledninger til vandløb af  

 spildevand, særligt herunder tag- og overfladevand, sker på en  

 sådan måde, at vandet kan afledes videre i vandløbet uden  

 gener for omboende ved vandløbet, altså at vandløbets  

 hydrauliske kapacitet respekteres.
Derfor vil de i vandløbsregulativet  

 for det konkrete vandløb angivne forudsætninger skulle  

 respekteres.
Såfremt der i regulativet er angivet maksimale  

 tilledninger fra enkelte delområder vil disse tilledninger skulle  

 respekteres.
Kan de ikke det, må der enten ske en  

 forsinkelse/udjævning af overfladevandsbelastningen, eller der må  

 optages en vandløbsreguleringssag, som forudsætning for en  

 forøget tilledning af spildevand.
Hvis der ikke er udarbejdet et regulativ for  

 vandløbet eller regulativet ikke angiver maksimale tilledninger,  

 må det konkret vurderes, om vandløbets hydrauliske kapacitet  

 giver mulighed for forøget belastning.
Som hovedregel må der  

 enten ske forsinkelses/udjævning af belastningen med overfladevand,  

 eller der må gennemføres en regulering.
Den endelige vurdering af udledningers indflydelse  

 på vandløbenes fysiske tilstand vil skulle ske i forbindelse  

 med, at amtsrådet/kommunalbestyrelsen meddeler udledningstilladelse for  

 tag- og overfladevand.
Her er tilladelsesmyndigheden forpligtet til at sikre,  

 at udledningen sker under hensyn til vandløbets fysiske tilstand.
3.3.2 Øvrig bortskaffelse af spildevand i kommunen Efter bekendtgørelsens § 5, stk.1, nr. 3, skal der for  

 områder, der ligger udenfor kloakopland, og som ikke er omfattet af de  

 udpegede områder i lovens § 32, stk. 1, nr. 4 og 5, angives,  

 hvordan spildevandet bortskaffes.
Det kan være udsprøjtning af  

 spildevand, særskilte udledere, fælles private  

 spildevandsanlæg, vejanlæg m.v.
Der skal også for disse former for  

 spildevandsbortskaffelse tages stilling til, om bortskaffelsen er til hinder  

 for en opfyldelse af målsætningerne for de modtagende  

 vandområder, vandløb, søer og kystvande.
Såfremt  

 der er behov for forbedret spildevandsrensning for disse  

 udledere/udsprøjtninger, bør der i spildevandsplanen angives de  

 nødvendige reduktioner af stofindhold i vandet, der udledes eller  

 udsprøjtes.
3.3.3 Planlagte og eksisterende udledninger Det skal, jf. bekendtgørelsens § 5, stk. 1, nr. 4,  

 angives, hvilket vandområde spildevandet fra de enkelte oplande (jf.  

 lovens § 32, stk. 1, nr. 1) udledes eller ønskes udledt til,  

 udløbenes placering og de estimerede udledninger.
Udledningernes  

 placering bør angives på kortbilag.
 For at der kan foretages en samlet vurdering ved  

 tilvejebringelse af de i regionplanen fastsatte målsætninger og  

 dertil hørende kvalitetskrav, skal planen også indeholde  

 oplysninger om udledninger udenfor offentlige kloakoplande, hvilke  

 udledninger der findes, og hvilke der kan forventes etableret.
3.3.4 Økonomi Der skal, jf. bekendtgørelsens § 5, stk. 1, nr. 6,  

 angives udgifter, der forventes at måtte afholdes ved etablering og  

 drift af de offentlige anlæg samt anlæg etableret af  

 kommunalbestyrelsen efter § 7 a i lov om betalingsregler for  

 spildevandsanlæg m.v., jf. lovbekendtgørelse nr. 923 af 5.  

 december 1997.
Der bør angives, hvornår udgifterne skal  

 afholdes og hvorledes udgifterne fordeler sig på ledningsanlæg,  

 renseforanstaltninger m.v.
Særligt skal kloakforsyningens udgifter til  

 forbedret spildevandsrensning i det åbne land, kloakering og § 7 a  

 tilbud/kontrakter (jf. lov om betalingsregler for spildevandsanlæg  

 m.v.) udspecificeres.
3.3.5 Afgivelse af areal og pålæggelse af servitut Det skal, jf. bekendtgørelsens § 5, stk. 1, nr. 7,  

 fremgå af planen, hvilke ejendomme, der forventes at skulle afgive  

 areal eller få pålagt servitut ved gennemførelse af  

 projekter i overensstemmelse med spildevandsplanen.
3.3.6 Etablering af fælles privat spildevandsanlæg Som alternativ til en kommunal kloakering kan spildevandsbortskaffelsen  

 ske ved oprettelse af et fælles privat spildevandsanlæg.  

 Fælles private spildevandsanlæg skal angives i spildevandsplanen  

 for det eller de konkrete oplande, jf. bekendtgørelsens § 5,  

 stk. 1, nr. 2.
Bestemmelserne er rettet mod den situation, hvor en gruppe  

 bolig- og grundejere er enige om og tager initiativ til selv at etablere og  

 drive et fælles privat spildevandsanlæg, og derfor retter  

 henvendelse til kommunalbestyrelsen herom.
Det kan f.eks. være  

 begrundet med, at en fælles løsning er billigere og  

 miljømæssigt bedre end etablering af spildevandsanlæg  

 på hver enkelt grund.
 Bestemmelsen kan derimod ikke anvendes til at  

 kommunalbestyrelsen ensidigt tvinger et givent område ind i en  

 fælles privat spildevandsløsning.
 Forinden eller i forbindelse med udarbejdelsen af  

 spildevandsplanen skal de berørte bolig- og grundejere, ifølge  

 bekendtgørelsens § 5, stk. 3, oprette et spildevandslaug,  

 der skal varetage anlæggets etablering og drift.
Udkast til laugets vedtægter forelægges i  

 forbindelse med planforslagets offentliggørelse.
De endelige  

 vedtægter tinglyses på de berørte ejendomme, når det  

 fælles spildevandsanlæg er optaget i spildevandsplanen.
 Der er også mulighed for, efter ønske fra de  

 berørte grund- og boligejere, at det fælles private  

 spildevandsanlæg kan tilsluttes det offentlige spildevandsanlæg.  

 I så fald får området status som fælles privat  

 spildevandsanlæg indenfor kloakoplandsgrænsen for det offentlige  

 spildevandsanlæg.
 Kommunalbestyrelsen skal tillige i forbindelse med  

 tilslutningen til det offentlige spildevandsanlæg meddele  

 spildevandslauget en tilslutningstilladelse, jf. lovens § 28,  

 stk. 3.
3.3.7 Revision af spildevandsplanen Kommunalbestyrelsen skal, jf. bekendtgørelsens § 5,  

 stk. 4, ajourføre planen for bortskaffelse af spildevand i  

 kommunen - herunder ajourføre oplandsgrænser og  

 tidsfølgeplan.
Bekendtgørelsen og loven indeholder ikke  

 bestemmelser om tidspunkt for planens generelle revision.
Planen skal dog til  

 stadighed revideres for at sikre, at planen til stadighed ikke strider imod  

 regionplanen.
 Med hensyn til spildevandsudledninger fra den spredte  

 bebyggelse skal planen, jf. bekendtgørelsens § 8, revideres inden  

 1½ år efter en vedtaget regionplan, hvor der er vedtaget  

 ændringer, der vedrører spildevandsafledningen fra den spredte  

 bebyggelse (se endvidere kapitel 11).
4. Behandling af forslag til og vedtagelse af  

 spildevandsplan 4.1 Baggrund Proceduren omkring tilvejebringelse og vedtagelse af en spildevandsplan  

 blev med ændringen af miljøbeskyttelsesloven (lov nr. 358 af 6.  

 juni 1991), der trådte i kraft 1. januar 1992, kraftigt  

 afformaliseret.
 Spildevandsplanerne skulle oprindeligt godkendes endeligt  

 af amtsrådet, men med ændringen af miljøbeskyttelsesloven  

 i 1991, blev amtsrådenes forpligtelse til at påse, at kommunernes  

 spildevandsplanlægning var overensstemmende med den overordnede  

 planlægning for vandkvaliteten, helt ophævet.
 I dag er det således kommunalbestyrelsen, der har  

 kompetence til at udarbejde og vedtage en spildevandsplan, og  

 kommunalbestyrelsen har i den forbindelse pligt til at sikre, at planen er i  

 overensstemmelse med regionplanens målsætninger for  

 vandkvaliteten (se også afsnit 3.3.1).
4.2 Den offentlige høring Kommunalbestyrelsens forslag til spildevandsplan skal  

 offentliggøres i lokale blade med oplysning om, at der inden for en  

 frist af mindst 8 uger efter offentliggørelsen er adgang til at komme  

 med indsigelser og kommentarer til det fremlagte forslag.
 Kommunalbestyrelsen beslutter selv, om der er behov for at  

 afholde offentlige borgermøder om forslaget til spildevandsplan.
 Såfremt der afholdes borgermøder, skal  

 kommunalbestyrelsen sikre, at borgerne får rimelig tid efter  

 mødet/møderne til at fremkomme med  

 indsigelser/ændringsforslag til forslaget til spildevandsplan.
4.3 Amtsrådets inddragelse i spildevandsplanlægningen Samtidig med offentliggørelse af spildevandsplansforslaget sendes  

 forslaget til amtsrådet til orientering, således at  

 amtsrådet også får lejlighed til at kommentere forslaget,  

 jf. bekendtgørelsens § 6, stk. 2.
 Før en spildevandsplan offentliggøres efter  

 bekendtgørelsens § 7, skal kommunalbestyrelsen indhente  

 amtsrådets kommentarer for så vidt angår eventuel  

 uoverensstemmelse mellem de i regionplanen fastlagte målsætninger  

 for vandområderne og spildevandsplanens angivelse af fremtidige  

 minimums nedsivnings- og/eller renseforanstaltninger i delområderne,  

 jf. lovens § 32, stk. 1, nr. 4 og 5.
 Amtsrådet og kommunalbestyrelsen skal ikke  

 nødvendigvis være enige om samtlige detaljer i  

 spildevandsplanen, men det forventes, at parterne - før  

 spildevandsplanforslagets offentliggørelse og senere vedtagelse,  

 samarbejder om planens indhold, således at der blandt andet opnås  

 enighed om nødvendige tiltag for at nå regionplanens  

 retningslinier for anvendelsen og kvaliteten af vandområderne.
4.4 Kommunalbestyrelsens vedtagelse af planforslaget Som nævnt i afsnit 4.1, er det kommunalbestyrelsen, der har  

 kompetencen til at beslutte det endelige indhold af planen på baggrund  

 af de indkomne kommentarer.
 Når spildevandsplanen er endeligt vedtaget af  

 kommunalbestyrelsen, offentliggøres den endelige plan i de lokale  

 blade og sendes samtidigt til amtsrådet, jf. bekendtgørelsens  

 § 7.
4.5 Spildevandsplanens retsvirkning En vedtagen spildevandsplan udgør det retligt bindende grundlag for  

 en kommunes administration af spildevandsområdet.
Spildevandsplanen  

 fastlægger rammer for en kommunes håndtering af spildevandet i  

 kommunen.
Kommunalbestyrelsen er forpligtet til at udføre  

 eller foretage ændringer af de kommunale anlæg, som er optaget i  

 planen i overensstemmelse med den tidsplan, der er fastsat i  

 spildevandsplanen.
Ligeledes må det forventes, at kommunalbestyrelsen  

 foranlediger, i det omfang kompetencen hertil er henlagt til  

 kommunalbestyrelsen efter lovgivningen, at øvrige anlæg, der er  

 optaget i planen, ved hjælp af tilladelser, påbud m.v.,  

 udføres i overensstemmelse med den i spildevandsplanen fastsatte  

 tidsplan.
En spildevandsplan forpligter således ikke kommunens  

 borgere til alene på baggrund af planen at gennemføre konkrete  

 tiltag.
For kommunens borgere er spildevandsplanen blot en  

 »forhåndsorientering« om, at kommunen inden for kortere tid vil tage  

 initiativ til en ændret spildevandsafledning inden for en række  

 oplande.
 Hvis en kommune ønsker at udskyde vedtagne tiltag  

 eller ønsker at ændre den vedtagne plan i øvrigt -  

 herunder ændring af kloakoplandenes inddeling eller  

 afledningsforholdene inden for et opland, må kommunalbestyrelsen  

 foretage en revision af spildevandsplanen.
4.6 Klageadgang Efter miljøbeskyttelseslovens § 32, stk. 3, kan  

 kommunalbestyrelsens vedtagelse af en spildevandsplan ikke påklages til  

 anden administrativ myndighed.
 En kommunal spildevandsplan kan efter de generelle regler  

 om domstolsprøvelse indbringes for domstolene, jf. hertil  

 miljøbeskyttelseslovens § 101 om den særlige  

 søgsmålsfrist på miljøområdet.
5. Tilslutning af spildevand til spildevandsanlæg 5.1 Miljøbeskyttelseslovens generelle bestemmelser Miljøbeskyttelseslovens § 28, stk. 3 og 4 angiver kravene  

 for tilslutning af spildevand til private og offentlige  

 spildevandsanlæg.
 Det overordnede formål med at regulere tilslutninger  

 til spildevandsanlæg er:
at sikre, at alt spildevand fra ejendomme bortskaffes på  

 forsvarlig vis til renseanlæg at sikre, at tilledningen af spildevand sker under hensyntagen  

 til:
afløbssystemet, renseanlægget, herunder at anlæggets udledningstilladelse  

 kan overholdes renseanlæggets slamkvalitet vandkvaliteten i det modtagende vandområde sundhedsfare, særligt arbejdsmiljø for personale, der  

 arbejder med spildevandsanlæg I lovens § 29 er der fastsat en bemyndigelse til  

 ministeren til at fastsætte regler vedrørende  

 kommunalbestyrelsens behandling af sager efter § 28. Dette er sket i  

 bekendtgørelsens kapitel 5, §§ 9-11.
5.2 Tilslutningsret og -pligt Der er tilslutningspligt til offentlige spildevandsanlæg for  

 ejendomme, når stikledning er ført frem til grundgrænsen,  

 jf. lovens § 28, stk. 4. Kommunalbestyrelsen har kompetencen til at  

 kræve tilslutning og kommunalbestyrelsen afgør, hvornår  

 den fysiske tilslutning skal være gennemført.
Ejendomme skal  

 være indenfor det i spildevandsplanen godkendte kloakoplands  

 grænse og har såvel ret som pligt til at aflede spildevand til  

 anlægget.
Godkendelsespligtige virksomheders 8 års  

 retsbeskyttelse, jf. lovens § 41, berører ikke  

 tilslutningspligten efter lovens § 28, stk. 4. Det er således  

 for såvel listevirksomheder som andre virksomheder kommunalbestyrelsen,  

 der via spildevandsplanlægningen og opfølgningen heraf,  

 bestemmer, hvilke ejendomme der skal pålægges tilslutningspligt  

 og fra hvilket tidspunkt.
Kommunalbestyrelsen er således ikke i sin  

 afgørelse om tilslutningspligt bundet af retsbeskyttelsen efter lovens  

 § 41.
Indenfor det offentlige spildevandsanlæg er  

 grundejerne forpligtet til for egen regning at foretage tilslutning til  

 anlægget, når stik er ført frem til grundgrænsen.  

 Sanitært spildevand, processpildevand m.v. skal føres i lukkede  

 ledninger, jf. bekendtgørelsens § 9, hvorimod tag- og  

 overfladevand kan føres i åbne ledninger, når dette sker  

 teknisk og miljømæssigt forsvarligt.
Kommunalbestyrelsen  

 afgør, hvornår den fysiske tilslutning skal være  

 gennemført, jf. lovens § 28, stk. 4.
 Kommunalbestyrelsens afgørelser efter lovens  

 § 28, stk. 4 kan ikke indbringes for anden administrativ  

 myndighed.
 Med hensyn til ophævelse af tilslutninger henvises  

 til kapitel 6.
5.3 Myndighedskompetence for tilslutningstilladelser 5.3.1 Tilslutning til offentlige spildevandsanlæg Kommunalbestyrelsen har i henhold til lovens § 28, stk. 3  

 kompetence til at meddele tilladelse til tilslutning af spildevand til  

 offentlige spildevandsanlæg.
Desuden kan kommunalbestyrelsen meddele  

 tilladelse til tilslutning til udløbsledninger fra  

 spildevandsanlæg under overholdelse af amtsrådets  

 udledningstilladelse efter lovens § 28, stk. 1.
5.3.2 Tilslutning til private spildevandsanlæg I henhold til bekendtgørelsens § 10, stk. 1, meddeler  

 kommunalbestyrelsen tilladelse til tilslutning til private  

 spildevandsanlæg, når spildevandet efterfølgende ledes til  

 et offentligt spildevandsanlæg.
Tilledningen skal ske inden for  

 kapaciteten af det private spildevandsanlæg, der modtager spildevandet,  

 herunder kapacitet af spildevandsførende ledninger og/eller eventuelle  

 renseforanstaltninger.
 Der skal foreligge en skriftlig accept, jf.  

 bekendtgørelsen § 10, stk. 2, fra den, der er ansvarlig for  

 det modtagende private spildevandsanlæg.
 Bestemmelsen finder typisk anvendelse ved  

 spildevandsafledningen inden for havne- og lufthavnsarealer, hvor flere  

 virksomheder på lejebasis er beliggende inden for fælles  

 grundgrænse og afleder til det offentlige spildevandsanlæg via et  

 privat anlæg.
 Tilslutninger til privat/offentlig spildevandsanlæg  

 er illustreret ved 2 eksempler på figur 5.1.
5.4 Meddelelse af tilslutningstilladelse Kommunalbestyrelsen afgør hvilke oplysninger, der skal foreligge  

 ved behandling af sager om tilslutning.
 Enhver tilslutning af spildevand til et kommunalt eller  

 privat spildevandsanlæg kræver tilladelse efter lovens § 28.  

 Forudsætningen for, at kommunalbestyrelsen kan meddele tilladelse til  

 tilslutning er, at der foreligger en ansøgning, der indeholder  

 tilstrækkelige oplysninger om spildevandsmængder og indhold af  

 forurenende stoffer.
 Miljøstyrelsen har udarbejdet generelle  

 retningsliner for tilslutning af industrispildevand til kommunale  

 spildevandsanlæg i Vejledning nr. 6, 1994, »Tilslutning af  

 industrispildevand til kommunale spildevandsanlæg«.
Kommunalbestyrelsen bør, såfremt der sker  

 væsentlige ændringer i sammensætningen af spildevandet, der  

 ledes til renseanlægget med hensyn til tungmetaller og  

 miljøfremmede stoffer, holde amtsrådet orienteret herom, idet  

 der kan være behov for at revurdere udledningstilladelsen for  

 renseanlægget med hensyn til disse stoffer.
Såfremt  

 vandkvalitetskrav for de modtagende vandområder skal respekteres, kan  

 det være nødvendigt at stille udlederkrav for udvalgte  

 stoffer.
5.4.1 Tilslutning af almindeligt husspildevand fra boliger til kloak Efter lovens § 28, stk. 4 er grundejeren pligtig til at  

 tilslutte sig det offentlige spildevandsanlæg, når der er  

 ført stik frem til grundgrænsen.
Der er normalt ikke behov for  

 en egentlig tilslutningstilladelse for almindeligt husspildevand.
Spildevand  

 fra f.eks. offentlige institutioner, særligt sygehuse, anses i denne  

 forbindelse ikke som almindeligt husspildevand, og for denne type  

 institutioner vil det være nødvendigt at kræve en  

 tilslutningstilladelse med specificerede vilkår.
Etablering af spildevandsledninger på privat grund I bygningsreglementet, og bygningsreglementet for småhuse er det  

 fastsat, at afløbsinstallationer skal ske i henhold til DS 439,  

 afløbsinstallationer.
I DS 439 angives, at spildevandsledninger og  

 brønde i jord skal arrangeres på en sådan måde, at  

 fundering ikke svækkes.
Afløbsinstallationer skal overalt  

 anbringes, så de ikke giver risiko for forurening af anlæg for  

 forsyning med drikkevand.
 Reglerne for ledningsføring ved bygningsfundamenter  

 er fastsat i Dansk Ingeniørforenings norm for fundering, DS 415.
 Regler for ledningsføring i nærheden af  

 vandledninger er fastsat i Dansk Ingeniørforenings »norm for  

 vandinstallationer«, samt i vandforsyningslovgivningen.
 Regler for den mindste afstand i jord mellem gas- og  

 afløbsinstallationer er fastsat i gasreglementets kapitel 3.
Figur 5.1 Principskitse for tilslutninger og udledninger.
Figur 5.1, venstre side illustrerer tilslutninger af  

 spildevand til det offentlige spildevandsanlæg hhv. før og efter  

 det kommunale renseanlæg.
Tilslutningerne meddeles af kommunen.
Den  

 samlede udledning kontrolleres ved afledning til udløbsledning.
Figur 5.1, højre side illustrerer tilslutning til  

 privat spildevandsanlæg, hvor dette anlæg efterfølgende er  

 tilsluttet det offentlige spildevandsanlæg.
Her meddeler  

 kommunalbestyrelsen tilslutningstilladelserne.
Figur 5.2 illustrerer den særlige situation, hvor en  

 virksomhed er tilsluttet den offentlige udløbsledning efter det  

 kommunale renseanlæg.
Her vil det i særlige tilfælde  

 være muligt at opnå en særskilt udledningstilladelse for  

 virksomheden.
Tilladelsen meddeles af amtsrådet.
 Dette er tilfældet for visse virksomheder, der i  

 øvrigt er omfattet af bekendtgørelsens kapitel 9  

 (Vandmiljøplanen).
Figur 5.2 Principskitse for direkte udledning fra virksomheder via offentlig  

 udløbsledning.
Det er vigtigt, at kontrolpunkter for  

 tilslutninger/udledninger fastlægges så kontrol kan  

 udføres entydigt.
Ved en håndhævelse af en overskredet  

 tilladelse er det vigtigt entydigt at kunne udpege den tilslutning/udledning,  

 der er årsag hertil.
5.4.2 Miljøvurdering af tilslutning af spildevand Industrispildevand, der tilledes kloaknet, skal efter behov underkastes  

 forrensning med henblik på:
at beskytte helbredet hos det personale, der arbejder ved kloaknettet  

 og på renseanlæggene, at sikre, at kloaknettet, renseanlæggene og dertil knyttede  

 materialer ikke beskadiges, at sikre, at renseanlæggenes drift og behandling af slammet  

 ikke hindres, at sikre, at udledninger fra renseanlæggene ikke påvirker  

 vandmiljøet i uacceptabel grad og er til hinder for opfyldelse af  

 vandområdernes målsætning, at sikre, at slam fra renseanlæggene kan bortskaffes på  

 en forsvarlig og miljømæssig acceptabel måde 5.4.3 Oplysninger i ansøgning om tilslutning Ansøgning om tilslutning af spildevand skal rumme oplysninger om  

 spildevandsbelastningen, herunder:
maksimal belastning (typisk timebelastning) døgnbelastning for afledte vandmængder sammensætning af spildevand og redegørelse for indhold  

 af næringsstoffer, organisk stof, miljøfremmede stoffer og  

 tungmetaller Husspildevand Hvor tilslutning vedrører husspildevand, eller hvad der svarer  

 hertil, vil det normalt være tilstrækkeligt med oplysninger om  

 anslået vandmængde og/eller personækvivalenter.
Andet spildevand Ved tilslutning af andet spildevand end husspildevand er det  

 nødvendigt for myndighedsbehandlingen, at virksomheden  

 fremlægger den fornødne dokumentation om forhold af betydning  

 for spildevandsproduktionen.
En tilladelse til tilslutning bør derfor  

 koordineres med en evt. godkendelse af virksomheden efter  

 miljøbeskyttelseslovens kapitel 5, så virksomhedens  

 miljøforhold kan vurderes samlet.
Det kan være nødvendigt, at virksomheden  

 redegør for indretning og drift, herunder oplysninger om art og  

 forbrug af råvarer, mikroorganismer og hjælpestoffer samt  

 procesbeskrivelse.
Der skal jf. lovens § 3 dokumentation for, at den  

 pågældende aktivitet bygger på princippet om bedste,  

 tilgængelige teknik.
Dette bør være renere teknologi,  

 eventuelt i kombination med renseteknologi som en integreret del af  

 aktiviteten.
Oplysninger om anvendelse af forureningsbegrænsende  

 foranstaltninger i øvrigt skal også fremgå af  

 ansøgningen, jf. lovens § 3.
 Ansøgning bør endelig indeholde forslag til  

 egenkontrol for tilslutningen af spildevand.
Ny ejer En tilslutningstilladelse følger en given produktion på givet  

 sted.
Dette skal forstås således, at hvis en virksomhed får  

 ny ejer, men ellers fortsætter uændret produktionsmæssigt  

 set, er det den hidtil gældende tilslutningstilladelse, der fortsat  

 giver tilslutningsvilkårene.
Ny produktion Hvis en eksisterende virksomhed derimod ændrer  

 produktionsforholdene, er den hidtil gældende tilladelse ikke  

 dækkende for produktionen og den nye type spildevand.
I den situation  

 er virksomheden forpligtet til at ansøge om en ændret  

 tilslutningstilladelse for den nye produktion.
 Med hensyn til nærmere retningslinier for selve  

 myndighedsbehandlingen af en ansøgning om tilslutning til offentligt  

 spildevandsanlæg og de i den forbindelse fastsatte vilkår for  

 tilledning af forurenende stoffer skal der henvises til  

 Miljøstyrelsens vejledning nr. 6 fra 1994 »Tilslutning af  

 industrispildevand til kommunale spildevandsanlæg«.
5.4.4 Forhold til kapacitet af renseanlæg og opland En tilslutning af spildevand fra en virksomhed skal ske indenfor den  

 kapacitet, der i spildevandsplanen er udlagt for det konkrete opland.
For renseanlægget, hvortil spildevandet  

 ønskes afledt, skal der i udledningstilladelsen og spildevandsplanen  

 være fastsat en maksimal anlægskapacitet.
Det vil sige den  

 maksimale belastning fra et i spildevandsplanen afgrænset kloakopland  

 til renseanlægget.
 Hvis hele spildevandsanlæggets kapacitet allerede er  

 opbrugt, eller den pågældende tilleder ligger udenfor  

 oplandsgrænsen til renseanlægget, kan kommunalbestyrelsen ikke  

 meddele tilladelse til tilslutning af spildevand til anlægget,  

 før der er meddelt en revideret udledningstilladelse for  

 renseanlægget, og spildevandsplanen er revideret.
5.4.5 Fastsættelse af vilkår i tilslutningstilladelsen Kommunalbestyrelsen fastsætter på baggrund af virksomhedens  

 ansøgning vilkår for tilslutning af spildevand.
 Der skal sondres mellem funktionskrav og krav til  

 spildevandets sammensætning og mængde.
Funktionskrav Krav om simple renseforanstaltninger, f.eks. ved fedtudskillere på  

 afløb fra større køkkener (restaurationer,  

 institutioner, hospitaler m.v.), levnedsmiddelfabrikker m.m., anvendes hvor  

 der udledes fedtholdigt afløb fra vaske, opvaskemaskiner og andre  

 installationer.
Olie- og benzinudskillere anvendes ved tilslutninger, hvor  

 der vil kunne forekomme olie og fedt, f.eks. afløb fra tankpladser,  

 garageanlæg, parkeringshuse, bilvaske-anlæg, og befæstede  

 arealer, hvor der sker afvaskninger m.v., der genererer olieholdigt  

 spildevand.
Der henvises til SBI-anvisning nr. 185:  

 Afløbsinstallationer fra 1997, fra Statens Byggeforsknings  

 Institut.
 For yderligere oplysninger henvises til  

 Miljøstyrelsens vejledning nr. 6, 1994 »Tilslutning af  

 industrispildevand til kommunale spildevandsanlæg«.
Krav til vandmængder og indhold af stoffer På baggrund af ansøgningens dokumentation skal  

 kommunalbestyrelsen endeligt fastsætte den tilladelige vandmængde  

 og indholdet af stoffer, og kommunen bør herunder fastsætte krav  

 om egenkontrol for tilslutningen.
Prøveudtagning og analysemetoder Der skal i tilslutningstilladelsen angives vilkår for udtagning af  

 prøver samt analysemetoder.
Med hensyn til fastsættelse af  

 sådanne vilkår henvises til bekendtgørelse nr. 637 af 30.  

 juni 1997 om kvalitetskrav til miljømålinger udført af  

 akkrediterede laboratorier, samt Miljøstyrelsens vejledning nr. 6,  

 1994 »Tilslutning af industrispildevand til kommunale  

 spildevandsanlæg«.
Driftskrav Der kan fastsættes driftskrav i tilladelser.
Herved skal  

 forstås krav til tømningshyppighed for  

 afløbsinstallationer, frekvens for skift af filtre med videre.
5.4.6 Relation til lov om miljø og genteknologi Er der tale om tilslutning af spildevand fra en produktion, der anvender  

 genmodificerede organismer, gælder særlige forhold.
I dette  

 tilfælde reguleres vilkår for afledning af genetisk modificerede  

 organismer i medfør af lov nr. 356 af 6. juni 1991 om miljø og  

 genteknologi.
Myndighedskompetence Kompetence til at fastsætte vilkår for afledning af genetisk  

 modificerede organismer i industrielt spildevand fra produktion til et  

 kommunalt renseanlæg er efter denne lov tillagt amtsrådet.
For tiden kaldes produktionssagerne vedrørende  

 genteknologi dog ind til central afgørelse i Miljø- og  

 Energiministeriet.
Det er således Skov og Naturstyrelsen, der  

 fastsætter vilkårene for indholdet af genetisk modificerede  

 organismer i spildevandet.
Det forudsættes dog, at  

 pågældende kommunalbestyrelse bliver hørt herom, idet  

 kommunalbestyrelsen har ansvaret for det kommunale renseanlæg og  

 udledning herfra.
 Kompetencen til at give tilslutningstilladelse efter  

 miljøbeskyttelsesloven er ved produktion med genmodificerede  

 organismer fortsat hos kommunalbestyrelsen.
5.5 Ændring af spildevandstilslutninger Miljøbeskyttelseslovens § 30 giver hjemmel for  

 kommunalbestyrelsen til at påbyde forbedring og fornyelse af  

 vilkår, der må anses for utilstrækkelige eller  

 uhensigtsmæssige, eller påbyde ændringer ved tilsluttede  

 anlæg.
Et påbud efter lovens § 30 skal altid varsles  

 efter lovens § 75. Modtageren af påbudet bør opfordres til  

 inden for en givet frist at bidrage med oplysninger, der kan belyse  

 omkostninger, fordele og ulemper ved kommunalbestyrelsens beslutning.  

 Kommunalbestyrelsen bør i forbindelse med en forvarsling sikre sig en  

 tilsvarende viden om eksempelvis en virksomheds spildevand som ved behandling  

 af en ansøgning om tilslutning.
Dette kan opnås ved at anmode om  

 oplysninger til vurdering af spildevandsforholdene, alternativt påbyde  

 virksomheden at fremskaffe oplysningerne efter reglerne i lovens  

 § 72.
5.5.1 Ændringer af vilkår i tilslutningstilladelse Vurderer kommunalbestyrelsen, at en tilslutning finder sted på  

 vilkår, der er utilstrækkelige kan kommunalbestyrelsen meddele  

 påbud om ændrede tilslutningsvilkår.
Der vil typisk  

 være tale om forhold, hvor den gældende tilslutningstilladelse  

 ikke er tidssvarende under hensyn til den udbygning af renseanlægget,  

 som er sket i henhold til Vandmiljøplanen, slammets slutdisponering  

 m.m., udvikling indenfor renere teknologi eller ny viden om farlige stoffer.  

 Med den tilgængelige viden i dag om industritilslutningernes effekt  

 på spildevandsanlægget og dets biologiske processer samt  

 vandmiljøet er det nødvendigt, at der stilles vilkår til  

 indholdet af bl.a. miljøfremmede stoffer, herunder kontrol med  

 tilledningen.
Reguleringer af tilslutningstilladelser kan ikke ske for  

 at skabe ekstra kapacitet på renseanlægget som følge af et  

 for småt dimensioneret renseanlæg.
Her har virksomheden ret til  

 at aflede spildevand indenfor den kapacitet, der er afsat for det givne  

 opland i spildevandsplanen.
 Kvalitetskrav for de modtagende vandområder fastsat  

 efter bekendtgørelse nr. 921 af 8. oktober 1996 om kvalitetskrav for  

 vandområder og krav til udledning af visse farlige stoffer til  

 vandløb, søer eller havet, kan medføre, at der er behov  

 for at revidere vilkår i tilslutningstilladelser, se ligeledes i  

 kapitel 16 herom.
5.5.2 Ændringer af fysiske forhold ved spildevandssystemer Separering af spildevandsledninger m.v.
Når et kommunalt fællessystem ændres til et  

 separatsystem, f.eks. ved renovering af afløbssystemet, kan  

 kommunalbestyrelsen efter lovens § 30 påbyde at de  

 nødvendige ændringer ved tilsluttede anlæg eller i  

 øvrigt ændre vilkår for tilslutning til  

 spildevandsanlægget.
Herudover kan kommunalbestyrelsen påbyde  

 ejere at udføre de anlægsarbejder, der er forbundet med en  

 fysisk flytning af stikledningen for tilslutning til den kommunale kloak,  

 hvis dette er hensigtsmæssigt for afledning af spildevandet i  

 området.
5.6 Relation til byggeloven for virksomheder På trods af ovenstående afgrænsning for,  

 hvornår en kommunalbestyrelse kan meddele en tilladelse til tilslutning  

 af spildevand i modsætning til kommunalbestyrelsens mulighed for  

 meddelelse af påbud om ændrede tilslutningsvilkår, har der  

 i praksis vist sig administrative uklarheder, når der er tale om  

 nybyggeri og tilslutninger i forbindelse hermed.
 Problemet opstår særligt i forbindelse med  

 eksisterende virksomheder, der for år tilbage har fået meddelt  

 byggetilladelse, uden at kommunen samtidig har været opmærksom  

 på, at der ikke efter ansøgning var meddelt tilladelse til  

 tilslutning af spildevandet.
Efter Bygningsreglementet af 1. april 1995 (BR) og  

 Bygningsreglement for småhuse af 25. juni 1998, jf. byggelovens  

 § 16, stk. 3, har kommunalbestyrelsen pligt til at påse  

 overholdelse af anden lovgivning, som har væsentlig betydning for et  

 byggeri, før der kan meddeles byggetilladelse. (Se også Bygge-  

 og Boligstyrelsens vejledning nr. 130 af 31. juli 1997 om  

 kommunalbestyrelsens lovgennemgang i byggesager.) Ifølge kommentar til § 16, stk. 3 i  

 byggeloven, Karnovs Lovsamling,1998, side 2770 «...er det af hensyn til  

 retshåndhævelsen anset som tilstrækkeligt, at kommunens  

 pligt til at holde byggetilladelsen tilbage kun kommer til at gælde,  

 når en afgørelse efter anden lovgivning kan føre til, at  

 byggeriet slet ikke kan opføres det ansøgte sted eller til  

 betydelige ændringer af projektet.
Forhold som ikke behøver at  

 være afklaret før byggeriets påbegyndelse, som f.eks. krav  

 til enkeltheder i byggeprojektet vedrørende indretning er  

 således holdt udenfor de fastsatte bestemmelser i BR.« Retspraksis på området har dog vist, at selv  

 om den byggende som udgangspunkt selv bærer ansvaret for, at  

 lovgivningen overholdes, og ansvaret for at der f.eks. foreligger en  

 tilslutningstilladelse før afledning i praksis finder sted, så  

 har kommunalbestyrelsen som tilsynsmyndighed haft vanskeligt ved at  

 håndhæve dette.
 Det kan derfor anbefales, at den byggende i forbindelse  

 med en byggetilladelse gøres opmærksom på det forhold at,  

 hvis der er tale om afledning af spildevand fra byggeriet, skal der gennem  

 kommunen ansøges om den fornødne tilladelse efter  

 miljøbeskyttelsesloven.
Gamle tilslutninger uden tilladelse I en situation hvor en virksomhed derfor gennem flere år har tilledt  

 spildevand til det kommunale renseanlæg uden tilladelse efter  

 miljøbeskyttelsesloven, men alene på baggrund af en  

 byggetilladelse, må kommunen være bekendt med tilledningen.  

 Når kommunen i en sådan situation vurderer, at der er fagligt  

 grundlag for at stille særlige vilkår for tilslutning, vil dette  

 administrativt set kunne ske efter lovens § 30.
 For at få opdateret alle forhold af betydning for  

 tilslutningen af spildevand fra virksomheden vil det være  

 hensigtsmæssigt, at virksomheden selv ansøger om en ny  

 tilslutningstilladelse.
Nye tilslutninger uden tilladelse Drejer det sig derimod om en virksomhed, med eller uden byggetilladelse,  

 der igennem en kortere periode har været tilsluttet det kommunale  

 renseanlæg uden tilladelse efter miljøbeskyttelsesloven, skal  

 kommunen som tilsynsmyndighed efter lovens § 65, i det øjeblik  

 denne bliver vidende om forholdet, foranledige det ulovlige forhold bragt til  

 ophør, jf. lovens §§ 68-69. Retningslinier herfor findes i  

 vejledning fra Miljøstyrelsen, nr. 12, 1992 »Håndhævelse  

 af miljøbeskyttelsesloven«.
5.7 Tilsyn og håndhævelse Kommunalbestyrelsen har jf. bekendtgørelsens §§ 53-54 tilsyn  

 med:
 spildevandsanlæg som er tilsluttet offentligt  

 spildevandsanlæg samt dertil hørende udløbsledninger, dog  

 ikke industrielle tilslutninger, jf. bekendtgørelsens § 20, stk.2  

 (her har amtsrådet tilsynsforpligtelsen).
spildevandsanlæg, som er tilsluttet private  

 spildevandsanlæg, der afleder til offentlige  

 spildevandsanlæg Såfremt kommunalbestyrelsen konstaterer  

 overtrædelse af tilslutningstilladelser, skal kommunalbestyrelsen  

 håndhæve de ulovlige forhold i henhold til lovens kapitel 9.
 For godkendelsespligtige virksomheder efter lovens kapitel  

 5, hvor amtsrådet er godkendelsesmyndighed, er det kommunalbestyrelsen  

 der meddeler tilladelse til spildevandsafledning til offentlig kloak, jf.  

 lovens § 28, stk.3.
 Amtsrådet har det generelle tilsyn med virksomheden  

 og kommunalbestyrelsen har tilsyn med spildevandsinstallationerne, herunder  

 også med spildevandsinstallationerne inde på selve virksomheden.  

 Eksempelvis hvis der er fejlkoblinger af overfladevand på  

 spildevandssystemet, vil det være kommunalbestyrelsen, der kan  

 påbyde de enkelte installationer på virksomheden bliver  

 tilsluttet korrekt.
5.8 Oversigt over kompetencefordeling m.v. ved tilslutning Nedenstående tabel viser kompetencefordelingen ved meddelelse af  

 tilslutningstilladelser og tilsynet med disse.
Endvidere er angivet, om der  

 er klageadgang.
 Tabel 5.1.
 Oversigt over tilladelses- og tilsynsmyndigheder ved tilslutninger af  

 spildevand.
Ejer/ Producent Størrelse tilladelse hjemmel tilsyn Hjemmel klage hjemmel Privat = 30PE kom L § 28, stk. 3 kom L § 65 Nej S § 11, L § 28, stk. 5 Privat >30PE kom L § 28, stk. 3 kom L § 65 Ja L § 91 Kom = 30PE kom L § 28, stk. 3 kom S § 53 Nej S § 11, L § 28, stk. 5 Kom >30PE kom L § 28, stk. 3 kom S § 53 Ja L § 91 Godkendelspligtige virksomheder efter lovens kapitel  

 5:
Privat+ kom = 30PE kom L § 28, stk. 3 kom L § 65 Nej S § 11, L § 28, stk. 5 Privat + kom > 30PE kom L § 28, stk. 3 kom L § 65 Ja L § 91 Privat*) = 22 t N el. = 7,5 t P amt S § 20, stk. 2 amt S § 53, stk. 2 Ja L § 91 Kom: Kommunalbestyrelsen Amt: Amtsrådet L: 	Miljøbeskyttelsesloven S: 	Spildevandsbekendtgørelsen For kommunale anlæg føres tilsynet af kommunen, selvom  

 det er en kommunal virksomhed.
Dvs. lovens § 66, stk. 4 er sat ud  

 af kraft med bekendtgørelsens § 53, stk.1 ved hjælp af  

 lovens § 67.
 *)	Virksomheder, der er tilsluttet det offentlige renseanlægs  

 udløbsledning.
5.9 Klageadgang Kommunalbestyrelsens afgørelser efter lovens § 28, stk. 3  

 kan påklages til Miljøstyrelsen, jf. lovens § 91. I  

 bekendtgørelsens § 11 er dog angivet visse sager, der ikke kan  

 påklages:
 Følgende af kommunalbestyrelsens afgørelser  

 om tilslutning kan ikke påklages:
 1)	Afgørelser om tilslutning af husspildevand fra husstande med  

 en anlægskapacitet på 30 PE eller derunder med tilhørende  

 tag- og overfladevand fra befæstede arealer.
 2)	Afgørelser om tilslutning af processpildevand fra  

 erhvervsvirksomheder med en anlægskapacitet på 30 PE eller  

 derunder med tilhørende tag- og overfladevand, når spildevandet  

 efter sit indhold kan omregnes til PE og i øvrigt ikke indeholder  

 andre stoffer, end hvad der sædvanligvis forekommer i  

 husspildevand.
 3)	Afgørelser om tilslutning af tag- og overfladevand fra  

 befæstede arealer i øvrigt, dog med undtagelse af overfladevand  

 fra befæstede arealer, der anvendes til parkering for mere end 20 biler  

 samt vand fra veje.
 Ved nr. 2 skal herunder også forstås, at  

 spildevandet ikke må have en sammensætning, der afviger  

 væsentligt fra almindeligt husspildevand.
Ved en PE forstås 21,9 kg organisk stof som  

 BI5 pr. år, 4,4 kg kvælstof pr. år og 1 kg  

 fosfor pr. år.
En vurdering af sammensætningen skal foretages ud  

 fra samtlige 3 parametre, forstået således at samtlige 3  

 parametre skal holde sig under niveauet svarende til 30 PE.
En sommerproduktion eller kampagneproduktion kan ikke  

 udjævnes over hele året.
Det bør anføres, hvis  

 udledningen kun pågår i en måned, og det er kapaciteten i  

 denne måned, der skal angives.
 Forhøjet temperatur, f.eks. på  

 kølevand, medfører ligeledes, at spildevandet ikke er  

 sammenligneligt med husspildevand, hvorfor der i så tilfælde er  

 klagemulighed.
 Miljøstyrelsens afgørelser af klager over  

 tilslutningstilladelser til erhvervsvirksomheder kan påklages til  

 Miljøklagenævnet, når det drejer sig om større  

 eller principielle sager, jf. lovens § 103, stk. 1, nr. 2. Det er  

 Miljøklagenævnet, der afgør om nævnet er kompetent  

 til at behandle sagen, jf. lovens § 103, stk. 2.
6. Ophævelse af tilslutningspligten 6.1 Baggrund Miljøbeskyttelseslovens § 28, stk. 4 blev indtil  

 Miljøklagenævnets afgørelse af 12. august 1994,  

 administrativt fortolket således, at en ejendom, der var tilsluttet  

 offentlig kloak, var omfattet af en endelig tilslutningsret og -pligt.
 Miljøklagenævnet fandt imidlertid i  

 nævnets afgørelse af 12. august 1994, at  

 miljøbeskyttelseslovens § 28, stk. 4, som udgangspunkt  

 fastsætter, at ejendomme ikke alene har en pligt, men også en ret  

 til tilslutning til offentligt spildevandsanlæg.
 Bestemmelsen afgør imidlertid ikke, hvilke  

 ejendomme, der skal være omfattet af tilslutningsretten og -pligten.  

 Dette afgøres af kommunalbestyrelsen gennem den afgrænsning af  

 kloakoplande, der finder sted som led i spildevandsplanlægningen.
 På denne baggrund fandt  

 Miljøklagenævnet, at det således også er  

 kommunalbestyrelsen, der som led i administrationen af spildevandsplanen,  

 træffer endelig afgørelse om, hvorvidt en allerede tilsluttet  

 ejendom kan opnå fritagelse for tilslutningspligten, og hvorvidt en  

 afgørelse herom kræver en formel ændring af  

 spildevandsplanen.
 Spørgsmålet om fritagelse for  

 tilslutningspligt blev medtaget i kommissoriet for »Spildevandsudvalget«, der  

 blev nedsat som opfølgning på Miljøstyrelsens  

 »Spildevandsredegørelse 1995«.
Spildevandsudvalget fandt det hensigtsmæssigt at  

 opretholde Miljøklagenævnets fortolkning af  

 miljøbeskyttelseslovens § 28, stk. 4. Udvalget anbefalede  

 imidlertid, at der blev fastsat regler for, hvorledes en udtræden af  

 kloakfællesskabet kan finde sted - herunder for, hvilket grundlag, der  

 skal være tilvejebragt forud for en beslutning om ophævelse af  

 tilslutningspligten.
Udvalget anbefalede endvidere, at der blev fastsat  

 regler for, hvilke økonomiske konsekvenser en sådan  

 udtræden skal have.
I lov nr. 325 af 14. maj 1997 blev der i overensstemmelse  

 med Spildevandsudvalgets anbefaling i miljøbeskyttelseslovens  

 § 29 indsat en bemyndigelse til miljø- og energiministeren til at  

 fastsætte nærmere regler om hel eller delvis ophævelse af  

 tilslutningsretten og -pligten.
Endvidere blev der foretaget en ændring  

 af lov om betalingsregler for spildevandsanlæg m.v., der afklarer de  

 økonomiske konsekvenser af en udtræden.
Regler for udtræden af kloakfællesskabet I bekendtgørelsens § 12 er der fastsat regler for  

 udtræden af kloakfællessskabet.
Dette er sket på baggrund  

 af spildevandsudvalgets anbefalede procedure for hel eller delvis  

 udtræden af kloakfællesskabet.
Tilladelse til hel eller delvis udtræden af det  

 offentlige kloakfællesskab kan således ske under behørigt  

 hensyntagen til tre hovedhensyn: vandmiljøet, kloakforsyningens  

 tekniske funktion og kloakforsyningens økonomi.
Udtræden af  

 kloakfællesskabet kræver endvidere, at de betingelser, der  

 omtales nærmere under punkt 6.3, er opfyldt.
6.2 Spildevandstilledninger, der kan udtrædes for Hvad kan der udtrædes for Der er ikke i loven eller i bekendtgørelsen indsat  

 begrænsninger for, hvilke typer ejendomme, der kan tillades at  

 udtræde af kloakfællesskabet.
 Det er således muligt for både  

 erhvervsvirksomheder og private husstande at udtræde under de  

 nærmere angivne betingelser, ligesom det er muligt at udtræde  

 helt eller delvist - dvs. alene for en del af spildevandet.
 Det er Miljøstyrelsen vurdering at udtræden  

 kun bør ske, hvor det miljømæssigt og  

 samfundsøkonomisk er fordelagtigt.
For visse virksomheder med højt indhold af  

 forurenende stoffer kan det være en fordel for både virksomhed og  

 kloakforsyning, at reduktionen af de forurenende stoffer sker på selve  

 virksomheden, hvorved stofreduktionen i videst muligt omfang vil kunne ske  

 som en integreret del af virksomhedens håndtering af restprodukter og  

 den samlede miljøstyring.
I disse situationer kan det være  

 miljømæssigt og samfundsmæssigt forsvarligt at lade  

 virksomheden udtræde for processpildevandet under forudsætning  

 af, at der kan opnås en udledningstilladelse.
 For private husstande vil udtræden typisk være  

 aktuelt i forbindelse med tag- og overfladevand.
6.3 Betingelser for udtræden 6.3.1 Forhold til den kommunalbestyrelsens spildevandsplan Overensstemmelse med kommunalbestyrelsens spildevandsplan For at sikre kommunernes mulighed for at planlægge kommunernes  

 indsats på spildevandsområdet teknisk og økonomisk skal  

 kommunerne efter lovens § 32, stk. 1, nr. 2, fremtidigt i  

 spildevandsplanerne udpege eventuelle områder, hvor det med  

 miljømæssig og økonomisk fordel kan overlades til  

 grundejerne at forestå håndteringen af spildevandsafledningen -  

 og hvor kommunalbestyrelsen således er indstillet på at  

 ophæve tilslutningsretten og -pligten helt eller delvist.
 Der kan således alene ske udtræden af  

 kloakforsyningen, hvis dette indgår som en del af kommunens  

 spildevandsplanlægning.
Kravet i bekendtgørelsens § 12, stk. 1,  

 nr. 1, om overensstemmelse med kommunens spildevandsplanlægning skal  

 endvidere ses i sammenhæng med, at muligheden for at blive fritaget for  

 tilslutningspligten kan betyde en omlægning i spildevandsstrukturen fra  

 central spildevandshåndtering til kombinerede løsninger, hvor en  

 række industrier og private husstande vil få særskilt  

 udledning og/eller nedsivning.
Dette stiller krav til  

 spildevandsplanlægningen, således at udtræden af  

 kloakfællesskabet ikke medfører miljømæssigt mindre  

 acceptable løsninger, jf. nedenfor om kravet om tilladelse til  

 alternativ afledning og overensstemmelse med Vandmiljøplanens  

 krav.
6.3.2 Aftale mellem kommunen og grundejeren Kommunen og grundejeren skal være enige om udtræden En ejendom inden for kloakopland, hvor kommunen har ført  

 stikledning frem til grundgrænsen og påbudt tilslutning til  

 kloaknettet, har i princippet både en ret og en pligt til at aflede det  

 spildevand, ejendommen er tilsluttet for.
 Af hensyn til den store økonomiske byrde, der kan  

 pålægges grundejeren ved udtræden og af hensyn til  

 kloakforsyningens økonomi og forsvarlige funktion, er det fundet  

 hensigtsmæssigt, at udtræden af kloakforsyningen alene kan ske,  

 hvis kommunen og grundejeren er enige herom.
6.4 Hensyn til kloakforsyningens økonomi Kloakforsyningens økonomi må ikke forringes  

 væsentligt Kloakforsyningen er et 100 % brugerfinansieret fællesskab.
En  

 udtræden af fællesskabet kan få økonomiske  

 konsekvenser ikke blot for brugeren, der træder ud, men også for  

 de øvrige brugere.
 Udfra en samfundsøkonomisk betragtning er det  

 ønskeligt, at spildevandsrensningen er så billig som muligt.
 Alt afhængigt af den udtrædendes andel af  

 kloakforsyningens samlede omkostninger, kan kloakfællesskabet  

 både vinde og tabe økonomisk ved at ejendomme, der hidtil har  

 været tilsluttet, får tilladelse til at udtræde af  

 fællesskabet.
 Det er imidlertid vigtigt, at kloakforsyningen fortsat  

 økonomisk kan fungere - og at der ikke sker en sådan forringelse  

 af økonomien, at omkostningerne for de tilbageblevne brugere enten  

 bliver ubetalelig eller udtræden sker på bekostning af  

 nødvendige renoverings- og fornyelsestiltag af ledningsnet og  

 renseanlæg indenfor kloakforsyningen.
6.5 Tekniske hensyn for kloakforsyningen Kloakforsyningen skal kunne fungere teknisk forsvarligt Renseanlæg er i dag typisk udbygget og tilpasset biologisk og  

 driftsmæssigt til at behandle spildevandet fra de tilsluttede  

 industrier m.v.
Derfor vil der ved at tillade visse industrier at  

 udtræde være risiko for, at renseanlægget efter en  

 virksomheds udtræden får sværere ved at overholde de  

 gældende udlederkrav.
 Før der indgås aftale om, at eksempelvis en  

 virksomhed kan udtræde, skal der foretages en afvejning af den  

 positive/negative virkning, virksomhedens udtræden har for den samlede  

 spildevandshåndtering - således at det påses, at den  

 samlede spildevandsmængde ikke renses dårligere end, hvis  

 udtræden ikke var blevet tilladt, jf. bekendtgørelsens  

 § 12, stk. 2, nr. 3, og at de gældende udlederkrav stadig kan  

 overholdes, jf. bekendtgørelsens § 12, stk. 2, nr. 2.
6.6 Tilladelse til alternativ bortskaffelse Udtræden forudsætter en tilladelse til alternativ  

 bortskaffelse Efter bekendtgørelsens § 12, stk. 2 er det en  

 forudsætning for at give adgang til udtræden af kloakforsyningen,  

 at grundejeren forinden har opnået tilladelse til alternativ  

 bortskaffelse.
Udtræden vil således for virksomheder typisk  

 kræve en amtslig tilladelse til udledning direkte til  

 vandmiljøet i overensstemmelse med målsætningen for  

 området.
Boligejere vil derimod skulle søge kommunen om  

 tilladelse til alternativ bortskaffelse af spildevandet eller tag- og  

 overfladevandet.
6.6.1 Hensyn til regionplanens målsætninger Regionsplanens målsætninger for vandløb, søer  

 og havet samt målsætninger for grundvandet må ikke  

 tilsidesættes Kommunen skal, før der meddeles tilladelse til alternativ  

 bortskaffelse af spildevandet, påse at en tilladelse hertil ikke  

 strider mod regionplanens målsætninger for de amtslige  

 vandområder og grundvandsressourcer, og at tilladelse til alternativ  

 bortskaffelse ikke er til hinder for at regionplanens  

 målsætninger for et vandområde kan opfyldes, jf.  

 bekendtgørelsens § 12, stk. 2, nr. 1.
6.7 Hensyn til Vandmiljøplanens krav Vandmiljøplanens krav må ikke tilsidesættes eller  

 omgås Ved vurderingen af, om der kan meddeles tilladelse til alternativ  

 bortskaffelse, skal det sikres, at Vandmiljøplanens krav til  

 grænseværdier for visse stoffer ved udledning fra offentlige  

 renseanlæg, jf. bekendtgørelsens kapitel 8 ikke  

 tilsidesættes eller omgås.
I bekendtgørelsen § 12, stk. 2, nr. 2 er  

 det fastlagt, at udlederkravene angivet i kapitel 8 for et renseanlæg  

 fastholdes, uanset at der sker en reduktion i den godkendte kapacitet.
Det  

 vil sige, at uanset renseanlægget kommer under en af  

 kapacitetsgrænserne angivet i § 18 vil de krav, der var  

 gældende før der blev givet tilladelse til udtræden,  

 fortsat være gældende.
Desuden vil en virksomhed, der er  

 tilsluttet et renseanlæg omfattet af udlederkravene i kapitel 9, men  

 som ønsker at træde ud af kloakfællesskabet, ikke kunne  

 opnå lempeligere udlederkrav end de, der er gældende for  

 renseanlægget, som følge af bekendtgørelsens § 12,  

 stk. 2, nr. 2 og nr. 3.
 Desuden skal det sikres, at den samlede udledning af  

 forurenende stoffer fra den eller de udtrædende virksomheder og  

 renseanlægget ikke bliver større end den tidligere samlede  

 udledning fra renseanlægget, før virksomhedernes  

 udtræden.
6.8 Klageadgang Kommunalbestyrelsens afgørelse om tilladelse til udtræden  

 efter bekendtgørelsens § 12 kan efter  

 miljøbeskyttelseslovens almindelige regler påklages til  

 Miljøstyrelsen, jf. lovens § 91.
 Ligeledes vil tilladelserne til alternativ bortskaffelse  

 af spildevandet, der kræves i forbindelse med udtræden, kunne  

 påklages efter reglerne herom.
 Miljøstyrelsens afgørelser af klager over  

 kommunalbestyrelsens afgørelser kan påklages til  

 Miljøklagenævnet, jf. lovens § 103, såfremt  

 betingelserne herfor er tilstede.
7. Udledning af spildevand til vandløb, søer  

 eller havet 7.1 Miljøbeskyttelseslovens generelle bestemmelser Miljøbeskyttelseslovens § 27 og § 28 Lovens § 27, stk. 1 indeholder et generelt forbud mod at  

 tilføre vandmiljøet forurenende stoffer.
Efter tilladelse kan  

 spildevand dog tilføres vandløb, søer eller havet.  

 Kompetencefordelingen mellem amt og kommune fremgår af bestemmelserne i  

 lovens § 28, stk. 1 og 2 og er yderligere præciseret i  

 bekendtgørelsens kapitel 7.
Når der meddeles tilladelse til udledning af  

 spildevand, skal det sikres, at udledningen ikke er til hinder for, at  

 målsætningen for det vandområde hvortil der udledes, kan  

 opfyldes.
Vandkvalitetsmålsætningen er fastsat i amternes  

 regionplaner.
Etablering af udløb til havet kræver ud over  

 en udledningstilladelse tillige en tilladelse efter statens højret  

 over søterritoriet til ledningens nedlægning i havbunden.
Denne  

 tilladelse meddeles af kystinspektoratet i henhold til Trafikministeriets  

 bekendtgørelse nr. 352 af 6. maj 1994 om Kystinspektoratets  

 beføjelser.
7.2 Ansøgningsprocedure Fremsendelse af ansøgning Enhver ansøgning om tilladelse til udledning af spildevand skal  

 indsendes til kommunalbestyrelsen, jf. bekendtgørelsens § 13,  

 stk. 1. Efter bekendtgørelsens § 13, stk. 2  

 videresender kommunalbestyrelsen ansøgningen, hvis amtsrådet er  

 rette myndighed, jf. lovens § 28.
Kommunens forpligtelser Kommunalbestyrelsen bør i forbindelse med en videresendelse til  

 amtsrådet kommentere ansøgningens overensstemmelse med kommune-,  

 lokalplaner og spildevandsplaner m.v.
F.eks. bør kommunen være  

 opmærksom på, om der søges tilladelse til udledning til  

 vandmiljøet inden for et område, der er planlagt kloakeret,  

 eller et område, hvor det er planlagt, at spildevandet skal nedsives.  

 Der kan også være tale om den situation, hvor ejendommen, der  

 søger om udledningstilladelse, er beliggende inden for kloakoplandet  

 til et offentligt spildevandsanlæg, og kommunalbestyrelsen bør  

 da påse, at det pågældende område i spildevandsplanen  

 er udlagt til et område, hvor kommunen er indstillet på at  

 ophæve tilslutningspligten, jf. lovens § 32, stk. 1, nr.  

 2.
Nødvendige oplysninger Den kompetente myndighed afgør, hvilke oplysninger, der skal  

 foreligge i forbindelse med ansøgningen, jf. bekendtgørelsens  

 § 13, stk. 3. Dette vil almindeligvis omfatte oplysninger om de  

 samlede vand- og stofmængder og stofkoncentrationer samt oplysninger  

 om, hvilke renseforanstaltninger, der iværksættes for at  

 tilgodese målsætningen for det pågældende  

 vandområde.
Fælles private spildevandsanlæg For så vidt angår fælles private spildevandsanlæg  

 skal kommunalbestyrelsen navnlig påse, at projektet ikke strider mod  

 hensynet til en forsvarlig og hensigtsmæssig byudvikling, jf.  

 bekendtgørelsens § 13, stk. 4, nr. 1, og at  

 gennemførelsen af projektet er i overensstemmelse med  

 spildevandsplanen og retningslinierne i regionplanen for vandkvaliteten og  

 grundvandsbeskyttelsen, jf. bekendtgørelsens § 13, stk. 4,  

 nr. 2.
Tvivl om kompetance Hvis der er tvivl om, hvilken myndighed, der skal behandle sagen, er det  

 amtsrådet, der afgør, hvem, der er rette myndighed.
Udledning af miljøfremmede stoffer og tungmetaller For udledninger, der indeholder miljøfremmede stoffer og  

 tungmetaller, skal ansøgningen vurderes i forhold til  

 bekendtgørelse nr. 921 af 8. oktober 1996 om kvalitetskrav for  

 vandområder og krav til udledning af visse farlige stoffer til  

 vandløb, søer og havet, se denne vejlednings kapitel 16.
7.3 Kommunalbestyrelsens kompetence 7.3.1 Husspildevand Ifølge bekendtgørelsens § 14, stk. 1, nr. 1, har  

 kommunalbestyrelsen kompetencen til at meddele tilladelse til udledning af  

 spildevand fra anlæg med en kapacitet på 30  

 personækvivalenter eller derunder med tilhørende tag- og  

 overfladevand.
Dette vil typisk dreje sig om udledning af husspildevand fra  

 enkeltejendomme uden for kloakerede områder, men kan også dreje  

 sig om udledning fra flere ejendomme, der tilsammen bidrager med en  

 belastning svarende til 30 PE eller derunder, når disse er tilsluttet  

 et fælles privat spildevandsanlæg.
 Endvidere har kommunalbestyrelsen også kompetence  

 til at meddele tilladelse til udledning af spildevand fra offentlige  

 spildevandsanlæg med en kapacitet svarende til 30 PE eller  

 derunder.
 Endvidere vil også sanitært spildevand fra  

 erhvervsvirksomheder svarende til 30 PE eller derunder som hovedregel  

 være omfattet af kommunalbestyrelsens kompetence, idet dette også  

 falder ind under definitionen på husspildevand.
 Der er dog følgende undtagelse fra hovedreglen:
 For de godkendelsespligtige virksomheder, hvor  

 amtsrådet har godkendelseskompetencen, meddeles tilladelse til  

 udledning af sanitært spildevand svarende til 30 PE eller derunder af  

 amtsrådet.
 Tilladelseskompetencen overgår således  

 også til amtsrådet for kommunalt drevne listevirksomheder med  

 udledning af sanitært spildevand svarende til 30 PE eller derunder, da  

 det i alle tilfælde er amtsrådet, der godkender kommunalt drevne  

 listevirksomheder.
7.3.2 Processpildevand svarende til 30 PE eller derunder I tilfælde, hvor erhvervsvirksomheder udleder processpildevand, der  

 efter sit indhold kan omregnes til PE i overensstemmelse med definitionen i  

 afsnit 2.1.4, har kommunalbestyrelsen ligeledes kompetencen for anlæg  

 med en kapacitet på 30 PE eller derunder samt det tilhørende  

 tag- og overfladevand, jf. bekendtgørelsens § 14, stk. 1,  

 nr. 2.
 Der gælder dog den samme undtagelse som beskrevet i  

 afsnit 7.3.1.
7.3.3 Tag- og overfladevand Af bekendtgørelsens § 14, stk. 1, nr. 3 fremgår, at  

 kommunalbestyrelsen også har kompetencen til at meddele tilladelse til  

 særskilt udledning af tagvand og øvrigt overfladevand - for  

 parkeringspladser dog kun op til og med arealer for 20 biler.
Vejvand og  

 afstrømning fra jernbanearealer er ligeledes undtaget og  

 henhører således under amtets kompetence.
For definition af,  

 hvad der forstås ved tag- og overfladevand, henvises til afsnit  

 2.1.3.
7.3.4 Kopi til amtet Kommunalbestyrelsens afgørelser bør fremsendes til  

 orientering til amtet, bl.a. til amtets brug ved tilsyn med  

 vandområderne og planlægning af målsætningen for  

 vandområdernes anvendelse og kvalitet.
7.4 Amtsrådets kompetence Ifølge bekendtgørelsens § 15 har amtsrådet  

 kompetencen til at meddele tilladelse til udledning af spildevand i de  

 situationer, hvor kommunalbestyrelsen ikke har kompetencen, dvs. i alle de  

 situationer, der ikke direkte er nævnt i bekendtgørelsens  

 § 14.
7.4.1 Større offentlige spildevandsanlæg For offentlige spildevandsanlæg med en kapacitet større end  

 30 PE er det amtsrådet, der har kompetencen til at meddele tilladelse  

 til udledning.
Når kommunalbestyrelsen ønsker at opnå  

 tilladelse til at etablere en ny spildevandsudledning eller forøge  

 udledningen fra et eksisterende spildevandsanlæg, skal amtsrådet  

 således ansøges om tilladelse hertil, jf.  

 bekendtgørelsens § 15 og lovens § 28, stk. 1. Kommunens  

 vedtagne spildevandsplan er grundlaget for ansøgningen.
7.4.2 Virksomheder Tilladelse til udledning af spildevand fra virksomheder, der ikke er  

 godkendelsespligtige efter lovens kapitel 5, meddeles ligeledes af  

 amtsrådet efter bekendtgørelsens §15, forudsat der er tale om et  

 spildevandsanlæg med en kapacitet større end 30 PE.
 Tilladelse til udledning af spildevand fra  

 godkendelsespligtige virksomheder meddeles efter bestemmelserne i lovens  

 kapitel 5 og er beskrevet særskilt i denne vejlednings afsnit 7.5.
7.4.3 Vejvand og afstrømning fra jernbanearealer Amtsrådet har altid kompetencen til at meddele tilladelse til  

 udledning af vejvand og afstrømning fra jernbanearealer.
For  

 parkeringspladser har amtsrådet kompetencen ved udledning fra  

 befæstede arealer for mere end 20 biler.
7.4.4 Overløb fra fælleskloakker Tilladelse til udledning af opspædet spildevand (en blanding af  

 overfladevand og spildevand) fra fælleskloakerede områder i  

 forbindelse med regnskyl meddeles af amtsrådet.
Overløb kan ske  

 enten direkte fra et overløbsbygværk, der er placeret på  

 en spildevandsledning, eller fra bassiner, der er placeret i tilknytning til  

 spildevandsledningen.
Interne overløb på renseanlæg, herunder  

 delvist renset spildevand, skal enten reguleres med renseanlæggets  

 udledningstilladelse eller med en særskilt udledningstilladelse for  

 overløbet.
Dette kan f.eks. være et mekanisk-biologisk  

 anlæg, hvor der er overløb efter den mekaniske rensning.
Almindeligvis vil magasinering af de første 4-6 mm  

 af afstrømningen kunne sikre, at kloaksedimenter afledes til  

 renseanlæg.
Dimensionering af det enkelte overløb skal ske udfra  

 en konkret vurdering af overløbet og det modtagende  

 vandområde.
7.5 Udledning fra godkendelsespligtige virksomheder Som hovedregel har amtsrådet kompetencen til at meddele tilladelse  

 til udledning af spildevand fra virksomheder, der er optaget på listen  

 over godkendelsespligtige virksomheder, jf. lovens § 34,  

 stk. 3.
 Hvis en listevirksomhed, som ikke er a-mærket, har  

 direkte udledning til vandløb, søer eller havet fra et  

 spildevandsanlæg med en kapacitet større end 30 PE,  

 overføres hele kompetencen til godkendelse og tilsyn til  

 amtsrådet jf. § 3, stk. 2 i bekendtgørelse nr. 794 af  

 9. december 1991 om godkendelse af listevirksomhed med senere ændringer  

 (godkendelsesbekendtgørelsen). Kompetencen overføres også  

 til amtet, hvis spildevandet fra listevirksomheden, der ikke er  

 a-mærket, ikke er sammenligneligt med husspildevand.
 For godkendelsespligtige virksomheder, hvor amtet har  

 godkendelseskompetencen, meddeles udledningstilladelsen af amtsrådet  

 efter lovens kapitel 5, jf. lovens § 34, stk. 3, således at  

 udledningstilladelsen indgår i den samlede virksomhedsgodkendelse.  

 Dette har som konsekvens, at der er 8 års retsbeskyttelse på en  

 sådan tilladelse, jf. lovens § 41, stk. 4. Dette omfatter dog  

 ikke krav fastsat som følge af nye eller reviderede kvalitetskrav for  

 stoffer omfattet af bekendtgørelse nr. 921 af 8. oktober 1996.
 Hvis der er tale om en spildevandsudledning svarende til  

 30 PE eller derunder fra en godkendelsespligtig virksomhed, der drives af  

 amtsrådet, meddeles udledningstilladelsen dog af  

 kommunalbestyrelsen.
Lovens kapitel 5 For godkendelsespligtige virksomheder, der har en spildevandsudledning  

 større end 30 PE og som drives af amtsrådet, har  

 kommunalbestyrelsen godkendelseskompetencen, men det er alligevel  

 amtsrådet, der har tilladelseskompetencen, se vejledning til  

 godkendendelsesbekendtgørelsen.
7.6 Bestemmelser i udledningstilladelser 7.6.1 Vilkår for udledning Målsætningen for det modtagende vandområde Ved meddelelse af tilladelse til udledning skal den kompetente myndighed  

 fastsætte vilkår med henblik på at sikre, at udledningen  

 ikke er til hinder for at målsætningen, der er fastlagt af  

 amtsrådet for det pågældende vandområde, kan  

 opfyldes, jf. bekendtgørelsens § 13, stk. 4, nr. 2.
Det skal med de fastsatte udlederkrav sikres, at  

 biologiske eller kemiske vandkvalitetskrav kan opfyldes efter en vis  

 fortyndingszone.
Tilladelsesmyndigheden fastsætter en sådan  

 fortyndingszone.
I vandløb vil f.eks. en kontinuerlig udledning  

 typisk skulle vurderes i forhold til medianminimumsvandføringen i  

 vandløbet, regnet med fuld opblanding i vandløbet samt under  

 hensyntagen til baggrundskoncentrationer i vandløbet af de stoffer,  

 der ønskes udledt.
Ved udledninger, der kun sker i forbindelse med  

 regnhændelser, skal der tages hensyn til, at vandføringen i  

 vandløbet i disse situationer er større end median minimum.
 Med hensyn til fastsættelse af vilkår for  

 udledninger fra enkeltejendomme i det åbne land henvises til afsnit  

 11.5.
Kort Der bør som del af en udledningstilladelse udarbejdes et kort i  

 passende målestok f.eks. 1:500, der viser virksomhedens placering  

 på ejendommen, samt evt. et oversigtskort af hvor ejendommen er  

 placeret, f.eks. i 1:4.000.
 Tilladelige mængder m.v.
I udledningstilladelsen anføres den tilladelige  

 spildevandsmængde samt koncentrationer og/eller mængder af  

 forurenende stoffer samt eventuelt variationer pr. time, døgn eller  

 uge.
Myndigheden skal herunder sikre, at der er den nødvendige  

 kapacitet til stede i vandløbet, jf. § 3, stk. 3, i  

 bekendtgørelse nr. 424 af 7. september 1983 om  

 vandløbsregulering m.v., herunder om restaurering af vandløb,  

 se også afsnit 3.3.1. En udledning må således ikke  

 medføre hyppigere eller større oversvømmelser af  

 vandløbet, end hvad der ville være tilfældet ved  

 afstrømning fra vandløbets naturlige opland.
Vilkår om kontrol Endvidere bør der i udledningstilladelsen fastsættes  

 vilkår om afløbskontrol, herunder egenkontrol, efter de i afsnit  

 7.6.2 beskrevne retningslinier.
Det bør endvidere fremgå af  

 tilladelsen, under hvilke former tilsynsmyndigheden m.fl. skal have adgang  

 til eller modtage disse oplysninger.
Tidsfrist for udnyttelse Det bør angives, at udledningstilladelsen skal udnyttes inden en  

 vis frist.
Når der ved ændringer af tilladelser til eksisterende  

 anlæg fastsættes nye eller ændrede vilkår, vil der  

 ofte være behov for at fastsætte en tidsramme for en  

 overgangsordning, indtil de nye vilkår skal være opfyldt.
Dette  

 gælder ligeledes, hvor der fastsættes ændrede vilkår  

 for udledningen som led i en påbudssituation.
Tidsbegrænsning af tilladelse En udledningstilladelse kan i særlige tilfælde  

 tidsbegrænses, således at den efter et fastsat tidsrum tages op  

 til fornyet overvejelse, jf. bekendtgørelsens § 50, stk. 2.  

 En tidsbegrænsning af en udledningstilladelse kan f.eks. anvendes, hvis  

 der på tilladelsestidspunktet ikke er taget endeligt stilling til  

 målsætningen for vandkvaliteten i det pågældende  

 vandområde, eller hvor det af andre grunde er nødvendigt senere  

 at revurdere en meddelt udledningstilladelse.
Driftslederuddannelse kan kræves på fælles private  

 anlæg > 1.000 PE For fælles private spildevandsanlæg med en godkendt kapacitet  

 større end 1.000 PE kan amtsrådet fastsætte vilkår i  

 udledningstilladelsen om, at driftslederen for anlægget har  

 opnået uddannelsesbeviset efter bekendtgørelse nr. 533 af 20.  

 juni 1992 om undervisning af personale, der betjener renseanlæg for  

 spildevand.
 Driftsledere på kommunale renseanlæg skal i  

 øvrigt alle have gennemført den obligatoriske  

 driftslederuddannelse.
7.6.2 Prøveudtagning og analysemetoder Der skal i udledningstilladelsen angives vilkår for udtagning af  

 prøver samt analysemetoder.
Med hensyn til fastsættelse af  

 sådanne vilkår henvises til bekendtgørelse nr. 637 af 30.  

 juni 1997om kvalitetskrav til miljømålinger udført af  

 akkrediterede laboratorier, certificerede personer m.v.
7.6.3 Kontrol med udledning Kontrolmetode Kontrol af udledning fra renseanlæg omfattet af nationale krav til  

 udledning (bekendtgørelsens kapitel 8) skal efter  

 bekendtgørelsens § 19, stk. 2, foretages efter den til  

 enhver tid gældende danske standard.
Det anbefales endvidere, at afløbskontrol for  

 øvrige renseanlæg, også foretages efter den gældende  

 danske standard, selvom der ikke er krav herom i bekendtgørelsen.
Ved  

 små anlæg vil der normalt ikke blive udtaget et  

 tilstrækkeligt antal prøver til at kunne anvende den danske  

 standard, der stiller krav om, at der udtages mindst 6 prøver.
I disse  

 tilfælde kan kontrollen f.eks. udføres efter et simpelt  

 gennemsnit, eventuelt suppleret med et absolut maks. krav, f.eks. 2 gange  

 kravværdien.
 For industrivirksomheder med særskilt udledning  

 anbefales det ligeledes at foretage afløbskontrollen efter den  

 gældende danske standard for afløbskontrol.
 For industrivirksomheder med store variationer i udledning  

 af spildevand kan alternativt anvendes kontrolmetoden beskrevet i  

 Miljøstyrelsens vejledning nr. 1/1981 om afløbskontrol ved  

 særskilt udledning af spildevand.
Flowproportionale prøver Prøver bør udtages flowproportionalt.
Da dette imidlertid  

 kan være vanskeligt ved udledninger med lille flow og evt. stor  

 variation, kan der ved sådanne udledninger anvendes tidsproportionale  

 prøver.
Rent undtagelsesvis kan der blive tale om, at kontrollen kan  

 ske ved udtagning af øjebliksprøver.
Prøveantal Antallet af prøver fastsættes generelt efter udledningens  

 størrelse og betydning for recipienten samt under hensyntagen til  

 anlægstypens følsomhed.
I kapitel 8.3 er der angivet de  

 nationale krav til mindste prøveantal.
Analysemetode Prøverne analyseres efter de metoder, der er angivet i  

 bekendtgørelse nr. 637 af 30. juni 1997. Såfremt parametrene  

 ikke er medtaget i denne bekendtgørelse, anvendes danske standarder,  

 alternativt internationale standarder.
Hvis sådanne ikke findes for de  

 pågældende stoffer, baseres analyserne på de bedst  

 tilgængelige forskrifter.
For udledninger med et forventet lavt indhold af  

 BI5, der ikke kan bestemmes ved EN 1899-1:95, er der i dag ingen  

 godkendt metode.
Der er en undersøgelse i gang for at afprøve  

 om EN 1899-2:1995, der er anvendelig for recipienter, også kan bruges  

 til bestemmelse af BI5 i spildevandsprøver med et iltforbrug  

 større end 0,5 mg/l, men som ikke overstiger 6 mg/l.
 7.7 Nedsivningsanlæg tæt på vandløb,  

 søer og havet.
Mindre end 25 meter Bestemmelserne i dette kapitel om udledning finder også anvendelse,  

 når et nedsivningsanlæg ønskes placeret i afstand til  

 vandløb, søer eller havet på mindre end 25 meter, jf.  

 bekendtgørelsens § 16, stk. 1. Dette skyldes, at  

 anlæg, der er placeret tæt på et vandløb, må  

 forventes at have reduceret renseeffekt i forhold til andre  

 nedsivningsanlæg.
 Der er dermed intet til hinder for at placere et  

 nedsivningsanlæg tæt på f.eks. et vandløb, men  

 administrativt set behandles en ansøgning herom som ansøgning  

 om udledning og ikke som en ansøgning om afledning af spildevand til  

 jorden efter bekendtgørelsens kapitel 12.
 Nedsivningsanlæg, der er placeret tæt på  

 et vandløb, vil dog typisk medføre væsentlig bedre  

 rensning af spildevandet end ved en direkte udledning via en  

 bundfældningstank.
Vandindvinding Foruden de almindelige hensyn til vandkvalitet i vandmiljøet skal  

 det ved behandling af en sådan ansøgning sikres, at  

 undersøgelser/vurderinger af de hydrogeologiske forhold  

 sandsynliggør, at afledning vil kunne ske uden risiko for forurening  

 af vandindvindingsanlæg, jf. bekendtgørelsens § 16,  

 stk. 2, nr. 1.
 Det bør således tilstræbes, at en  

 afstand på mindst 300 meter fra nedsivningsanlæg til  

 vandindvindingsanlæg med krav om drikkevandskvalitet, er opfyldt.  

 Afstanden til vandindvindingsanlæg uden krav om drikkevandskvalitet  

 bør tilstræbes at være mindst 150 meter.
Grundvandsressourcer Ved behandling af en ansøgning om nedsivning tæt på et  

 vandløb (udledning) skal det ligeledes sikres, at afledning ikke vil  

 medføre forurening af grundvandsressourcer, der er anvendelige til  

 vandforsyningsformål.
7.8 Fastsættelse af et anlægs kapacitet Der skal i tilladelsen fastsættes vilkår Ved meddelelse af en udledningstilladelse til et spildevandsanlæg  

 skal tilladelsesmyndigheden, jf. bekendtgørelsens § 17,  

 stk. 1 fastsætte anlæggets kapacitet i PE, jf. definitionen  

 på kapacitet i afsnit 2.1.7. Når et anlægs kapacitet er  

 fastsat af tilladelsesmyndigheden, omtales kapaciteten herefter som  

 anlæggets »godkendte kapacitet«.
For visse typer processpildevand kan der ikke  

 fastsættes en kapacitet i PE, da spildevandet ikke kan  

 ækvivaleres til husspildevand.
Tilsvarende kan der for visse typer  

 spildevandsanlæg ikke fastsættes en kapacitet, f.eks. ved  

 regnvandsbetingede udløb.
Ved fastlæggelse af et anlægs kapacitet skal  

 kommunens vedtagne spildevandsplan anvendes som udgangspunkt, idet  

 eksisterende samt planlagte oplande fremgår heraf.
Kapaciteten, der  

 fastsættes ved meddelelse af udledningstilladelse, er dermed en  

 administrativ størrelse og ikke nogen målelig størrelse  

 og kan således være forskellig fra anlæggets fysiske  

 kapacitet.
Revideret tilladelse Når nye oplande skal tilsluttes et spildevandsanlæg som  

 følge af en revision af kommunens spildevandsplan, forudsætter  

 det derfor, at udledningstilladelsen til det pågældende  

 spildevandsanlæg revideres med bl.a. det formål at justere  

 kapaciteten.
Uenighed om kapacitet I tilfælde af at der er uenighed mellem kommunalbestyrelsen og  

 amtsrådet om fastsættelse af spildevandsanlæggets  

 kapacitet, træffer amtsrådet den endelige afgørelse, jf.  

 bekendtgørelsens § 17, stk. 2. Amtsrådets  

 afgørelse kan ikke påklages til anden administrativ myndighed,  

 jf. § 17, stk. 3.
7.9 Tilsyn og håndhævelse Amtsrådet fører tilsyn med offentlige spildevandsanlæg  

 med direkte udledning til vandløb, søer og havet, jf.  

 bekendtgørelsens § 52. Amtsrådet har også tilsyn med,  

 at driftsleder har opnået bevis efter bekendtgørelse nr. 533 af  

 20. juni 1992 om driftslederuddannelse.
 Kommunalbestyrelsen fører som udgangspunkt tilsyn  

 med private spildevandsanlæg, jf. bekendtgørelsens § 55.  

 Dog fører amtsrådet tilsyn med godkendelsespligtige  

 virksomheder, hvor amtsrådet har godkendelseskompetencen, jf.  

 bekendtgørelsen § 55, stk. 2, nr. 1.
 Uanset ovennævnte fører kommunalbestyrelsen  

 tilsyn med virksomheder, der drives af amtsrådet, jf.  

 bekendtgørelsens § 55, stk. 4.
 Kommunalbestyrelsen fører tilsyn med  

 godkendelsespligtige virksomheder med en spildevandsafledning på 30 PE  

 eller derunder, og hvor kommunalbestyrelsen har godkendelseskompetencen.
 Kommunalbestyrelsen fører tilsyn med  

 godkendelsespligtige virksomheder, der drives af amtsrådet, og hvor  

 kommunalbestyrelsen har godkendelseskompetencen, uanset udledningens  

 størrelse.
 I sager, hvor tilladelses- og tilsynsmyndighed ikke er den  

 samme, skal tilsynsmyndigheden, hvis den konstaterer overtrædelse af  

 tilladelser, videresende sagen til tilladelsesmyndigheden, der  

 efterfølgende træffer beslutning om  

 retshåndhævelse.
7.10 Oversigt over kompetencefordeling Nedenstående tabel viser kompetencefordelingen ved meddelelse af  

 udledningstilladelser og tilsynet med disse.
Endvidere er angivet, om der er  

 klageadgang.
Det er som hovedregel kommunalbestyrelsen, der har kompetencen  

 til at meddele tilladelse til udledning af spildevand fra anlæg med en  

 kapacitet på op til 30 personækvivalenter, og amtsrådet,  

 når kapaciteten er større.
I tabellen er markeret, hvor  

 hovedreglen fraviges.
Tilsvarende er det som hovedregel kommunalbestyrelsen,  

 der fører tilsyn med private spildevandsudledninger.
I tabellen er  

 markeret, hvor hovedreglen fraviges.
 Tabel 7.1.
 Oversigt over kompetencefordeling ved udledningstilladelser.
Producent Spildevandsudledning (PE) Godkendelsesmyndighed efter lovenskap.  

 5 Tilladelsesmyndighed Tilsynsmyndighed Klageadgang Ikke godkendelsespligtig virksomhed P/A =  30 - K K Nej K = 30 - K A Nej P/A > 30 - A K Ja K > 30 - A A Ja Godkendelsespligtig virksomhed P = 30 K A K A* K A* Ja Ja A = 30 K K K ja K = 30 A A* A Ja P > 30 A A A* Ja A > 30 K A K Ja K > 30 A A A Ja K: Kommunalbestyrelsen A: Amtsrådet P: Privat * Amtsrådet har kompetencen, fordi godkendelseskompetencen er  

 henlagt til amtsrådet.
7.11 Ændring af udledningstilladelser Påbud om forbedret spildevandsrensning Den kompetente myndighed, dvs. den myndighed, der har kompetencen til at  

 meddele tilladelse til udledning, kan give påbud om forbedret rensning  

 efter lovens § 30. En forudsætning er, at det eksisterende  

 anlæg ikke fungerer miljømæssigt forsvarligt, herunder at  

 udledningen er en medvirkende årsag til, at målsætningen  

 for det vandområde, hvortil der udledes, ikke er opfyldt.
 Vandområdet, der udledes til, skal således  

 være forurenet i et omfang, der gør, at målsætningen  

 ikke er opfyldt, for at der kan meddeles påbud efter lovens § 30.  

 I visse tilfælde kan der dog også meddeles påbud efter  

 lovens § 30, selvom målsætningen er opfyldt, f.eks. hvis der  

 er tale om et uhygiejnisk forhold, men i disse tilfælde kan den  

 manglende opfyldelse af målsætningen for vandområdet ikke  

 anvendes som begrundelse for at meddele påbudet.
Ændring af vilkår efter lovens § 30 Endvidere kan der efter lovens § 30 meddeles påbud med henblik  

 på ændring af vilkår fastsat i en tilladelse meddelt efter  

 lovens § 28, hvis de tidligere fastsatte krav må anses for  

 utidssvarende, utilstrækkelige eller uhensigtsmæssige.
Ændring af vilkår efter lovens § 72, stk. 2 Efter lovens § 72, stk. 2, kan tilsynsmyndigheden revidere  

 vilkårene for en tilladelse for at forbedre virksomhedens egenkontrol  

 eller for at opnå et mere hensigtsmæssigt tilsyn.
Formålet  

 med bestemmelsen er at sikre, at der kan opbygges et mere effektivt tilsyn  

 med forurenende virksomheder.
Tilsynsmyndigheden skal således i takt  

 med den teknologiske udvikling løbende sikre, at konkrete tilladelser  

 indeholder tilstrækkelige krav til prøveudtagning, analyser og  

 målinger, og at resultaterne af egenkontrollen til enhver tid er  

 tilgængelig for tilsynsmyndigheden på den mest  

 hensigtsmæssige måde.
§ 72, stk. 2 kan anvendes, selvom tilladelsen,  

 der ønsket ændret, ikke indeholder vilkår om egenkontrol.  

 Det er tilstrækkeligt, at udviklingen har nødvendiggjort, at der  

 indsættes vilkår om egenkontrol i en tilladelse, hvor dette ikke  

 allerede indgår. § 72, stk. 2, kan ikke anvendes til at  

 skærpe vilkår om grænseværdier for stofudledning  

 (emissionsværdier) Forbud Der kan kun meddeles forbud over for en tilladelse meddelt efter lovens  

 § 28, hvis forureningen ikke kan afhjælpes, jf. lovens § 30,  

 stk. 2, eller hvis der er overhængende alvorlig fare for  

 sundheden, jf. lovens § 30, stk. 3.
7.12 Klageadgang Kommunalbestyrelsens afgørelse Kommunalbestyrelsens afgørelser efter bekendtgørelsens  

 § 14, stk. 1 kan ikke påklages til anden administrativ  

 myndighed, jf. bekendtgørelsens § 14, stk. 2.
 Det skal bemærkes, at der er klageadgang for  

 tilladelser til udledning af spildevand fra anlæg med en kapacitet  

 på 30 personækvivalenter eller derunder fra en listevirksomhed,  

 hvor kommunen har godkendelseskompetencen, da disse tilladelser meddeles  

 efter lovens kapitel 5, jf. lovens § 34, stk. 3.
Amtsrådets afgørelse Amtsrådets afgørelser kan påklages til  

 Miljøstyrelsen efter de generelle bestemmelser i lovens § 91.
Miljøstyrelsens afgørelse Miljøstyrelsens afgørelser kan i visse situationer  

 påklages til Miljøklagenævnet i overensstemmelse med  

 lovens kapitel 12.
 Miljøstyrelsens afgørelser om udledning fra  

 erhvervsvirksomheder og en kommunes spildevandsanlæg kan påklages  

 til Miljøklagenævnet, når det handler om større  

 eller principielle sager, jf. lovens § 103, stk. 1, nr. 2. Det er  

 Miljøklagenævnet der afgør om nævnet er kompetent  

 til at behandle sagen, jf. lovens § 103, stk. 2.
 Miljøstyrelsens afgørelser om udledninger  

 fra fælles private spildevandsanlæg over 30 PE kan ikke  

 påklages til Miljøklagenævnet, jf. § 103,  

 stk. 2, nr. 1.
 Miljøstyrelsens afgørelser i sager om  

 påbud efter lovens § 72, stk. 2, kan påklages til  

 Miljøklagenævnet, hvis de indgår i en tilladelse, der er  

 omfattet af lovens § 103, stk. 1, nr. 2.
 Hvis Miljøstyrelsens afgørelse alene  

 indeholder et selvstændigt påbud om egenkontrol efter lovens  

 § 72, stk. 2, er der ikke klageadgang til  

 Miljøklagenævnet, da § 72 ikke er omfattet af nævnets  

 kompetence.
8. Grænseværdier for visse stoffer ved  

 udledning fra offentlige spildevandsanlæg 8.1 Baggrund Bekendtgørelsens kapitel 8 omhandler de nationalt stillede  

 udlederkrav for kommunale renseanlæg.
De nationalt stillede krav er  

 fastsat som en opfølgning på Vandmiljøplanen fra 1987 og  

 som en implementering af EU's byspildevandsdirektiv fra 1991.
Vandmiljøplanen Til gennemførelse af Folketingets beslutning fra 1987 om  

 Vandmiljøplanen, er der fastsat faste udledergrænseværdier  

 for visse stoffer ved udledning fra offentlige spildevandsanlæg til  

 spildevandets indhold af organiske iltforbrugende stoffer, total  

 kvælstof og total fosfor.
Grænseværdierne er gennemført  

 således, at spildevandsanlæg med en kapacitet større end  

 5.000 PE skulle være udbygget med forbedret rensning inden udgangen af  

 1992, hvor dog enkelte anlæg fik dispensation for tidsfristen.
Alle  

 anlæg omfattet af Vandmiljøplanen er i dag udbyggede til at  

 overholde Vandmiljøplanens udlederkrav.
EUs byspildevandsdirektiv EU's direktiv om byspildevand blev implementeret i dansk lovgivning den 1.  

 juli 1994 med den tidligere spildevandsbekendtgørelse  

 (bekendtgørelse nr. 310 af 25. april 1994). Foruden  

 Vandmiljøplanens faste udlederkrav introducerer  

 byspildevandsdirektivet tillige kemisk iltforbrug som COD, som et fast  

 udlederkrav til spildevandets indhold af organisk iltforbrugende stof.
Kravene indebærer, at der i en udledningstilladelse  

 ikke kan fastsættes højere grænseværdier for  

 iltforbrugende organiske stoffer kontrolleret som BI5(mod.) og COD, total  

 kvælstof og total fosfor.
Derimod kan lavere grænseværdier  

 fastsættes i en udledningstilladelse under hensyn til opfyldelse af den  

 i regionplanen fastsatte målsætning for det vandområde,  

 hvortil der udledes.
 Reglerne finder også anvendelse i tilfælde af  

 ændring af tidligere meddelte udledningstilladelser, når et  

 anlægs samlede kapacitet ved den fornyede tilladelse vurderes at  

 være større end tidligere og derved kommer over de fastsatte  

 kapacitetsgrænser anført i bekendtgørelsens  

 § 18.
8.1.1 Fastsættelse af anlægskapacitet Hvordan bestemmes anlægskapaciteten? Det enkelte anlægs kapacitet er afgørende for, om reglerne om  

 de faste udlederkrav finder umiddelbar anvendelse.
Fastlæggelse af  

 kapacitet opgøres ved den spildevandsmængde, som amtsrådet  

 har tilladt afledt fra det pågældende spildevandsanlægs  

 opland.
Ifølge bekendtgørelsens § 17 fastsætter  

 amtsrådet anlægskapaciteten i udledningstilladelsen.
 Ejendomme med spildevand tilsluttet udløbsledningen  

 fra et offentligt spildevandsanlæg indgår i  

 kapacitetsfastsættelsen, når ejendommen er beliggende indenfor  

 kloakoplandet til anlægget, jf. lovens § 28, stk. 3.
 I det omfang der til det godkendte opland i forbindelse  

 med de vedtagne spildevandsplaner ikke er angivet en kapacitet i form af en  

 opgørelse af antallet af PE, skal en sådan  

 kapacitetsfastsættelse finde sted i overensstemmelse med  

 bekendtgørelsens § 17. I disse tilfælde skal definitionen  

 af én PE i bekendtgørelsens § 4, stk. 5 lægges  

 til grund, jf. kapitel 2 om definitioner.
8.2 Anlæg omfattet af nationale udlederkrav Hvilke anlæg er omfattet? Bekendtgørelsens § 18, stk. 1, fastsætter krav for  

 reduktion af udledninger af organisk stof målt som BI5 (modificeret) og  

 COD fra renseanlæg med en anlægskapacitet på 2.000 PE eller  

 derover med udledning til ferske vande, vandløb og søer.
Dette  

 krav er en implementering af EU's byspildevandsdirektiv.
Som følge af Vandmiljøplanen er der i  

 bekendtgørelsens § 18, stk. 2 stillet krav for reduktion af  

 udledninger af total fosfor for anlæg med en godkendt kapacitet  

 på 5.000 PE eller derover.
For disse anlæg kræves  

 yderligere som følge af EU's byspildevandsdirektiv fra 1. januar 1999  

 reduktion af udledninger af BI5(mod.) og COD.
Ifølge bekendtgørelsens § 18,  

 stk. 3 skal anlæg med en kapacitet på 15.000 PE eller  

 derover overholde krav til BI5(mod.), total kvælstof og  

 total fosfor.
Dette er et krav som følge af Vandmiljøplanen.  

 Fra 1. januar 1999 er der endvidere for disse anlæg som følge af  

 byspildevandsdirektivet krav til COD.
 I tabel 8.1 er angivet en oversigt over hvilke  

 anlæg, der er omfattet af de nationale udlederkrav.
 Tabel 8.1.
 Nationale udlederkrav til kommunale renseanlæg.
Anlægskapacitet BI5 (mod.) COD Total-N Total-P Bemærkninger < 2.000 PE - - - - 2.000-4.999 PE 2006 2006 - - Udledninger til ferske vande 2.000-4.999 PE - - - - Udledninger til marine vande 5.000-14.999 PE + + - + Eksisterende anlæg 5.000-14.999 PE + + + + nye anlæg = 15.000 PE + + + + eksisterende anlæg = 15.000 PE + + + + nye anlæg -	:Ingen krav +	:Udlederkrav er gældende 2006: Årstal hvorfra krav er gældende Krav : BI5(mod.) < 15 mg/l, COD < 75 mg/l, Total-N < 8  

 mg/l og Total-P < 1,5 mg/l Ved nye anlæg forstås anlæg, hvor der er meddelt  

 udledningstilladelse efter 1988.
Hvordan afgøres det, hvilke anlæg der er omfattet? Den godkendte anlægskapacitet er afgørende for, hvilke krav  

 et kommunalt renseanlæg er omfattet af.
Ved et anlægs kapacitet  

 forstås den i udledningstilladelsen angivne godkendte kapacitet, jf.  

 bekendtgørelsens § 4, stk. 8.
 I bekendtgørelsens § 18, stk. 4 er  

 angivet, at når der meddeles ny udledningstilladelse for spildevand fra  

 renseanlæg med en anlægskapacitet på 5.000 PE eller derover  

 skal krav til BI5 (mod.), COD, total kvælstof og total  

 fosfor overholdes, når der er tale om etablering af et nyt  

 renseanlæg, eller når anlæggets allerede godkendte  

 kapacitet skal forøges.
Bestemmelsen omfatter ikke ændringer af  

 udledningstilladelser, hvor utidssvarende krav justeres, eller ved mindre  

 justeringer af udlederkrav, som ikke kræver større ombygninger  

 af renseanlæg.
Ligeledes vil en ændring af en  

 udledningstilladelse, hvor der alene stilles krav til anvendelse af ny  

 kontrolmetode efter Dansk Standard, ikke udløse kravene efter  

 § 18, stk. 4.
8.3 Nationale udlederkrav For renseanlæg omfattet af nationale udlederkrav for  

 COD, BI5(mod.), total kvælstof og total fosfor er der i  

 bekendtgørelsens § 19 stk. 1 angivet koncentrationer, som  

 udledningerne fra disse anlæg ikke må overskride.
Disse er  

 angivet i tabel 8.2.
 Afløbsprøverne skal udtages som  

 vandføringsvægtede døgnprøver.
 Udledninger analyseres efter de gældende danske  

 standarder:
Tabel 8.2 Nationale udlederkrav.
Parameter Krav Analysemetode COD 75 mg/l DS 217 BI5(modificeret) 15 mg/l EN 1899-1:95 Total kvælstof 8 mg/l DS 221 Total fosfor 1,5 mg/l DS 292 Udtagning og analyse af afløbsprøver skal  

 ske i henhold til forskrifter i bekendtgørelse nr. 637 af 30. juli  

 1997 om kvalitetskrav til miljømålinger udført af  

 akkrediterede laboratorier, certificerede personer m.v.
8.3.1 Kontrolmetode for udledninger Kontrol af udledninger omfattet af den tidligere  

 spildevandsbekendtgørelses krav for kommunale renseanlæg er  

 hidtil sket efter Miljøstyrelsen vejledning nr. 42 af 11. januar 1988  

 om grænseværdier ved udledninger til vandløb, søer  

 eller havet fra kommunale renseanlæg, hvor der kræves anvendt en  

 modificeret skærpet transportkontrol efter Dansk  

 Ingeniørforenings anvisning om vandforureningskontrol, 1. udgave maj  

 1981.
Dette er nu ændret, jf. bekendtgørelsens  

 § 19, stk. 2, til den til enhver tid gældende danske standard  

 for afløbskontrol og statistisk beregning af afløbsdata.
Denne  

 standard er i øjeblikket Dansk Standard nr. 2399,  

 Afløbskontrol, Statistisk kontrolberegninger af afløbsdata.
Den  

 danske standard for afløbskontrol trådte i kraft i april 1999 og  

 skal således anvendes fra 1. januar 2000, jf. bekendtgørelsens  

 § 19, stk. 2.
 Kontrol skal ske ved måling af udledte  

 døgnmængder med mindst 12 prøvetagninger, jf.  

 bekendtgørelsens § 19, stk. 3, jævnt fordelt over  

 kontrolperioden (1 år).
 I bekendtgørelsens § 19, stk. 4 er det  

 fastsat, at for renseanlæg med en godkendt anlægskapacitet  

 på 50.000 PE eller derover skal kontrollen baseres på en  

 årlig kontrolperiode med mindst 24 døgnprøver udtaget  

 jævnt fordelt over året.
Det skal bemærkes, at dersom kontrolomfanget  

 nærmer sig dagligt udtagne prøver, bør det overvejes at  

 planlægge kontrollen som alkontrol, hvor der ikke er knyttet usikkerhed  

 til valg af prøvetagningsdage, da der foreligger målinger af alt  

 udledt spildevand.
Ved alkontrol forstås kontinuert kontrol hele  

 året.
For almindelige spildevandsudledninger anbefales det derfor ikke  

 at øge prøveantallet væsentligt ud over 1 prøve  

 pr. uge, uden at overveje om kontrollen skal baseres på  

 stikprøver.
 Kontrol (transportkontrol) af overholdelse af en alkontrol  

 sker ved, at den registrerede vandføringsvægtede  

 middelkoncentration skal være mindre end eller lig med  

 kravværdien.
8.3.2 Mindste antal afløbsprøver Bekendtgørelsens § 19, stk. 3 og stk. 4,  

 fastsætter minimum for antal afløbsprøver, der skal  

 anvendes til kontrol af udledningers overholdelse af parametre angivet i  

 bekendtgørelsens § 18 og tilhørende krav fastsat i  

 bekendtgørelsens § 19, stk. 1.
Bekendtgørelsens § 19, stk. 3 blev indsat  

 i forbindelse med Vandmiljøplanen, hvorefter det påhviler  

 kommunalbestyrelsen i samarbejde med amtsrådet at tilvejebringe de  

 fornødne data samt den nærmere fastlæggelse af  

 tidsfølgen for prøvetagningen.
I det omfang amtsrådet via  

 sin tilsynsfunktion får foretaget tilsvarende målinger  

 indgår disse på lige fod med kommunens målinger i  

 kontrollen.
 I forbindelse med det nationale overvågningsprogram,  

 senest revideret i 1998, er der indgået aftale med amterne om, at  

 amterne skal sikre, at der i alt udtages et minimum antal prøver  

 afhængig af anlæggenes størrelse.
Bekendtgørelsens § 19, stk. 4 er en  

 implementering af krav fra EU's byspildevandsdirektiv.
De ansvarlige  

 kommunalbestyrelser for kommunale renseanlæg større end eller  

 lig med 50.000 PE, skal sikre, at der udtages i alt 24 prøver.
I det  

 omfang amtsrådet via sin tilsynsfunktion får foretaget  

 tilsvarende målinger indgår disse på lige fod med kommunens  

 målinger i kontrollen.
 Nationale krav til prøvetagning for kommunale  

 renseanlæg er sammenfattet i tabel 8.3.
Tabel 8.3 Årlige prøvetagninger for COD, BI5, total-N og total-P for  

 kommunale renseanlæg.
Anlægsstørrelse Kommunalbestyrelsen Amtsrådet 30 - 199 PE Egenkontrol Supplerer op til min. 2 prøver 200 - 1.999 PE Egenkontrol Supplerer op til min. 4 prøver 2.000- 49.999 PE Egenkontrol Supplerer op til min. 12 prøver = 50.000 PE Egenkontrol, samt supplerer ud over amtets prøver op til 24  

 prøver Supplerer egenkontrol op til min. 12 prøver Egenkontrol:	Prøveudtagninger fastsat i  

 anlæggets udledningstilladelse.
 Tabellen sammenfatter krav i bekendtgørelsens  

 § 19, stk. 3 og 4 og aftale om amternes prøvetagning i  

 forbindelse med Vandmiljøplanens overvågningsprogram, ved  

 seneste revision i 1998 ændret til NOVA 2003.
8.4 Administrative bestemmelser Det er hovedreglen, at der ikke skal ansøges om ny  

 udledningstilladelse som følge af bestemmelserne i  

 bekendtgørelsens §§ 18-19. Såfremt der i øvrigt skal  

 foretages ændringer i spildevandsanlægget f.eks. nyt  

 udledningssted eller fastsættelse af supplerende bestemmelser af hensyn  

 til gennemførelsen af den nødvendige kontrol med  

 bekendtgørelsens overholdelse, skal der indhentes ny  

 udledningstilladelse efter lovens § 28.
8.5 Tilsyn og håndhævelse Amtsrådet fører efter bekendtgørelsens § 52  

 tilsyn med alle kommunale spildevandsudledninger omfattet af dette kapitel.  

 Amtsrådet skal påse, at renseanlæggene overholder de  

 nationale udlederkrav.
 Såfremt amtsrådet konstaterer overskridelse af  

 udlederkravene skal amtsrådet håndhæve de ulovlige forhold  

 i henhold til lovens kapitel 9.
9. Begrænsning af udledning af kvælstof og  

 fosfor for større industrielle virksomheder 9.1 Virksomhederne De omfattede virksomheder Kapitel 9 omhandler de foranstaltninger, der skal iværksættes  

 i forbindelse med ansøgning om og meddelelse af udledningstilladelse  

 til større industrielle virksomheder med direkte udledning af  

 kvælstof og fosfor til vandløb, søer eller havet.  

 Bestemmelserne i dette kapitel skal anvendes, når der meddeles  

 tilladelse til samlede udledninger fra en enkelt industrivirksomhed eller fra  

 et enkelt spildevandsanlæg, herunder et fælles industrielt  

 spildevandsanlæg, som efter rensning overstiger 22 tons kvælstof  

 eller 7,5 tons fosfor om året.
Virksomheder, der er tilsluttet en offentlig udløbsledning efter  

 renseanlægget Virksomheder, der er tilsluttet en offentlig udløbsledning efter  

 det kommunale renseanlæg, og som er beliggende inden for  

 renseanlæggets opland, reguleres som hovedregel med en  

 tilslutningstilladelse til det offentlige spildevandsanlæg, jf. lovens  

 § 28, stk. 3. Når den samlede afledning fra en virksomhed  

 tilsluttet udløbsledningen efter det kommunale renseanlæg  

 overstiger enten 22 tons kvælstof eller 7,5 tons fosfor om året,  

 fraviges denne hovedregel dog, idet virksomheden ifølge  

 bekendtgørelsens § 20, stk. 2 bliver omfattet af  

 bestemmelserne i dette kapitel og dermed reguleres som en virksomhed med  

 direkte udledning til vandløb, søer eller havet.
 Før en sådan udledningstilladelse kan  

 meddeles af amtet, kræves der accept fra den pågældende  

 kommunalbestyrelse til anvendelse af udløbsledningen.
Flere udledninger via samme ledning Såfremt to eller flere industrielle virksomheder benytter den samme  

 udløbsledning, skal der som hovedregel meddeles udledningstilladelse  

 til hver enkelt industriel udledning.
Andre udledninger af industrielt spildevand Industrielle udledninger med mindre årlig udledning af  

 kvælstof og fosfor end henholdsvis 22 tons og 7,5 tons samt  

 industrielle udledninger med indhold af alene tungmetaller og/eller  

 miljøfremmede stoffer er ikke omfattet af bestemmelserne i dette  

 kapitel.
Disse udledninger behandles efter de generelle regler i  

 bekendtgørelsens kapitel 7.
 Dambrug med større udledning af kvælstof og  

 fosfor reguleres ikke efter bestemmelserne i dette kapitel, da disse  

 reguleres særskilt efter bekendtgørelse nr. 204 af 31. marts  

 1998 om ferskvandsdambrug og bekendtgørelse nr. 640 af 17. september  

 1990 om saltvandsbaseret fiskeopdræt.
9.2 Definitioner Ved et industrielt spildevandsanlæg forstås et  

 spildevandsanlæg (jf. definitionen i bekendtgørelsens § 4,  

 stk. 7), der kun håndterer spildevand fra en enkelt  

 industrivirksomhed, idet der dog kan håndteres spildevand eller  

 delstrømme af spildevand fra andre industrivirksomheder, når  

 dette udelukkende sker af hensyn til optimering af processerne i  

 spildevandsanlægget.
 Ved en industriel udledning forstås de samlede  

 udledninger til vandløb, søer eller havet fra en enkelt  

 industrivirksomhed.
Fællesindustrielle spildevandsanlæg er  

 spildevandsanlæg, der samlet håndterer spildevand fra flere  

 enkelte industrivirksomheder.
Såfremt spildevandsanlægget  

 håndterer andet end spildevand fra industrivirksomheder, er udledningen  

 reguleret efter bestemmelserne i bekendtgørelsens kapitel 7.
Det vil i ovenstående afgrænsning af,  

 hvornår en industriel udledning er omfattet af bestemmelser i dette  

 kapitel normalt være kalenderåret, der skal lægges til  

 grund for udledningens størrelse, idet det dog i visse tilfælde  

 kan være naturligt at vælge et andet referenceår end  

 kalenderåret, f.eks. i forbindelse med faste årstidsbestemte  

 variationer i produktionen.
Referenceåret bør fastlægges i  

 udledningstilladelsen, evt. som følge af begrundet ønske herom  

 i ansøgningen.
9.3 Omfang af rensekravene Rensningsgrad Bekendtgørelsens § 21, stk. 1 og 2 fastsætter, at  

 de i kapitel 9 omhandlede industrielle spildevandsanlæg mindst skal  

 rense spildevandet ved anvendelse af den bedste, tilgængelige  

 teknik.
Yderligere krav om rensning kan blive aktuelt, når  

 regionplanen stiller strengere krav til kvaliteten af vandområderne,  

 idet der i så fald kan kræves reduktion af stofudledningerne i et  

 sådant omfang, at udledningen ikke er til hinder for opfyldelsen af  

 kvalitetsmålsætningen for det modtagende vandområde.
Det  

 vil sige, at det er en forudsætning, at den pågældende  

 udledning, skal være medvirkende årsag til, at den målsatte  

 kvalitet ikke kan opfyldes eller bevares, for at der kan stilles yderligere  

 krav om rensning/reduktion til virksomheden.
9.4 Nedbringelsen af udledningen Hvad er bedste, tilgængelige teknik? Bekendtgørelsens § 21 bestemmer, at udledninger af  

 kvælstof og fosfor, der er omfattet af bekendtgørelsens kapitel  

 9, skal nedbringes mest muligt ved anvendelse af den bedste,  

 tilgængelige teknik.
Det vil ifølge definitionen heraf, jf.  

 § 4, stk. 11, sige den teknik, som er teknisk gennemførlig  

 og økonomisk opnåelig for den pågældende  

 virksomhedstype.
Ved bedste, tilgængelige teknik forstås  

 både produktions- og renseteknik.
Med begrebet »virksomhedstype« skal forstås en  

 helhedsvurdering af virksomheden.
Ved store sammensatte virksomheder og  

 produktioner kan det være vanskeligt at fastlægge, hvilken  

 virksomhedstype, kravet om anvendelse af bedste, teknik skal relateres til.
I  

 sådanne tilfælde bør der for hvert af de enkelte  

 anlæg, der bidrager med spildevand til udledningen anvendes den bedste,  

 tilgængelige teknik refererende til den virksomhedstype, som kan  

 beskrive hver af de enkelte anlæg.
 Der er tale om et mindstekrav, der skal opfyldes i  

 forbindelse med behandling af sager om udledningstilladelser efter  

 bekendtgørelsen.
 Yderligere krav vil, som nævnt i afsnit 9.3, kunne  

 stilles af hensyn til krav til vandområdernes målsatte kvalitet i  

 regionplanerne.
Baggrunden for opstilling af mindstekravet om anvendelse  

 af bedste tilgængelige teknik for de industrielle udledninger er, at  

 det i forbindelse med Vandmiljøplanens vedtagelse i 1987, blev  

 vurderet at en række af de virksomheder, der er omfattet af  

 Vandmiljøplanen (jf. bekendtgørelsens § 20), ville have  

 svært ved at overholde Vandmiljøplanens  

 emissionsgrænseværdier på 8 mg/l for kvælstof og 1,5  

 mg/l for fosfor for de kommunale renseanlæg.
Dette skyldes  

 særligt den meget store forskellighed i virksomhederne og deres  

 muligheder for at nedbringe udledningerne af kvælstof og fosfor.
Som led i indsatsen for at nedbringe udledningen af  

 næringssalte fra de større industrielle udledninger, stilles der  

 derfor skærpede krav til de pågældende virksomheder om at  

 dokumentere, at udledningen af kvælstof og fosfor nedbringes ved  

 bedste, tilgængelige teknik.
Bekendtgørelsens § 22,  

 stk. 1, indeholder en nøje beskrivelse af, hvilken  

 dokumentation/hvilke basisoplysninger, der skal ledsage en ansøgning  

 om tilladelse til udledning.
Amtsrådet afgør endvidere hvilke  

 oplysninger, der udover basisoplysningerne nævnt i  

 bekendtgørelsens § 22, stk. 1, skal indgå i en  

 ansøgning og dermed ligge til grund for amtsrådets  

 afgørelse, jf. bekendtgørelsens § 22, stk. 3.
Det er amtsrådet, der som 1. instans skal tage  

 stilling til den enkelte virksomheds anvendelse af bedste, tilgængelige  

 teknik.
Amtsrådet må træffe sin afgørelse på  

 baggrund af en konkret afvejning set i lyset af formålet med  

 Vandmiljøplanen, der er udgangspunkt for bekendtgørelsens  

 kapitel 9, og som indebærer den størst mulige nedbringelse af  

 udledningerne fra industrien af kvælstof og fosfor ved anvendelse af  

 den bedste, tilgængelige teknik.
 Vurderingen bør ske ud fra dels en  

 bedømmelse af de oplysninger, virksomheden har indsendt sammen med  

 ansøgningen, dels myndighedens egen vurdering af forholdet mellem  

 oplysningerne og resultatet af myndighedernes egne undersøgelser og  

 viden på området.
Lovens § 3 og § 4 Princippet om det »integrerede princip« følger endvidere af lovens  

 § 3 og § 4, hvor princippet ikke er begrænset til liste-  

 (eller IPPC-) virksomheder, men gælder generelt i forbindelse med  

 begrænsning af forurening, og bør således også finde  

 anvendelse i forbindelse med myndighedernes vurdering af, hvad der må  

 anses for bedste opnåelige teknik mere generelt.
Tidsbegrænsede godkendelser for at opfylde kravet om bedste  

 tilgængelige teknik For en række eksisterende virksomheder, som i 1987 blev omfattet af  

 Vandmiljøplanen, er Vandmiljøplanens krav om bedste  

 tilgængelige teknik, endnu ikke fuldt gennemført.
For en del af  

 disse virksomheder har der været igangsat en løbende proces, som  

 over en årrække gradvis skulle kunne nedbringe de tilladte  

 udledte mængder ved hjælp af Vandmiljøplanens krav om  

 bedste tilgængelige teknik som det langsigtede mål.
Disse  

 virksomheder har som et led i processen almindeligvis fået meddelt et  

 antal successive tidsbegrænsede udledningstilladelser.
 Myndighederne har generelt mulighed for at betjene sig af  

 denne fremgangsmåde over for virksomheder, der ikke umiddelbart kan  

 opfylde betingelserne for brugen af bedste tilgængelige teknik.
9.5 Afløbskontrol Tilsynsmyndigheden skal føre kontrol med den årlige udledning  

 af kvælstof og fosfor i spildevandet sammen med den øvrige  

 afløbskontrol for virksomheden.
Vilkår for  

 afløbskontrollen fastsættes i virksomhedens  

 udledningstilladelse. jf. bekendtgørelsens § 51, stk.1.  

 Udledningen kan kontrolleres efter bestemmelserne i den Danske Standard for  

 statistisk afløbskontrol eller efter anden specificeret kontrolmetode.  

 Alternativt kan udledningerne kontrolleres efter Miljøstyrelsens  

 vejledning nr. 1/1981 om afløbskontrol ved særskilt udledning af  

 spildevand.
 Opmærksomheden skal i denne forbindelse henledes  

 på, at der i Vandmiljøplanens overvågningsprogram er  

 forudsat, at udledningerne efter deres størrelse inddeles i  

 forskellige prøvetagningsklasser, hver med et fastsat minimalt antal  

 prøver om året.
9.6 Kompetenceovergang Der henvises til afsnittene 7.5 om udledning fra godkendelsespligtige  

 virksomheder og 7.10 om oversigt over kompetencefordeling.
9.7 Retsbeskyttelse Der henvises til afsnit 7.5 om udledning fra godkendelsespligtige  

 virksomheder.
9.8 Tilsyn og håndhævelse Der henvises til afsnit 7.9 om tilsyn og håndhævelse.
 Hvor en virksomhed, der ikke er optaget på listen  

 over godkendelsespligtige virksomheder m.v., bliver omfattet af  

 bestemmelserne i dette kapitel, er det fremdeles kommunalbestyrelsen, der er  

 tilsynsmyndighed med hensyn til virksomheden og herunder med overholdelsen af  

 udledningstilladelsen.
9.9 Klageadgang Der henvises til afsnit 7.12 om klageadgang.
10. Forbud mod tilførsel af visse stoffer direkte  

 til grundvandet 10.1 Forbud mod tilførsel af visse stoffer Efter bekendtgørelsens § 24 er der forbud mod tilførsel  

 af en række nærmere bestemte stoffer direkte til grundvandet,  

 hvis tilførslen sker uden gennemsivning af jordoverfladen eller  

 undergrunden.
 Stofferne, der ikke må tilføres grundvandet  

 på denne måde, er nævnt i bekendtgørelsens bilag  

 1.
Bestemmelsen er en implementering af Rådsdirektiv  

 80/68/EF om beskyttelse af grundvandet mod forurening forårsaget af  

 visse farlige stoffer.
Stoflisten angivet i bekendtgørelsens bilag 1  

 stammer fra Rådsdirektivet 76/464 af 4. maj 1976, om forurening  

 forårsaget af udledning af visse farlige stoffer i Fællesskabets  

 vandmiljø (direktivet om det akvatiske miljø).
10.2 Dispensationsmulighed Efter bekendtgørelsens § 24, stk. 2 kan amtsrådet  

 efter en konkret vurdering give tilladelse til tilførsel af de i bilag  

 1 nævnte stoffer, hvis dette sker til videnskabeligt formål til  

 karakterisering, beskyttelse eller genopretning af vandområder,  

 forudsat at stofferne er begrænset til den mængde, der er strengt  

 nødvendig for de pågældende videnskabelige formål,  

 og forudsat stofferne forekommer i mængder, der er så ringe, at  

 det modtagende grundvands kvalitet ikke forringes.
 Der skal således altid indhentes en konkret tilladelse til  

 tilførsel af stofferne i forskningsøjemed - og tilladelsen  

 må først udstedes efter undersøgelse af hele det  

 vandmiljø, hvortil der udledes - herunder en vurdering, af  

 tilførslens forureningspåvirkning af  

 grundvandsressourcen.
10.3 Tilsyn Det er en betingelse, at amtet fører kontrol med, at de i  

 tilladelsen fastsatte betingelser overholdes.
Amtet bør endvidere  

 føre løbende kontrol med udledningens virkning på  

 grundvandet.
10.4 Klageadgang Amtets afslag på tilladelse til tilledning eller dispensation til  

 samme kan efter miljøbeskyttelseslovens almindelige regler  

 påklages til Miljøstyrelsen, jf. lovens § 91.
11. Spildevandsbortskaffelse fra spredt bebyggelse 11.1 Baggrund Bekendtgørelsens kapitel 11 er en del af den administrative  

 opfølgning på lov nr. 325 af 14. maj 1997 om ændring af  

 lov om miljøbeskyttelse og lov om betalingsregler for  

 spildevandsanlæg m.v. (Spildevandsrensning i det åbne land  

 m.v.).
 Formålet med lov nr. 325 af 14. maj 1997 er  

 især at styrke indsatsen for en forbedret spildevandsrensning for  

 ejendomme i det åbne land og herved medvirke til, at vandløb og  

 søer kan opfylde de i regionplanerne vedtagne  

 målsætninger.
 Indsatsen for at forbedre afløbsforholdene er  

 særligt tænkt møntet på de ikke-kloakerede ejendomme  

 med en spildevandsbelastning mindre end 30 PE udenfor de kommunale  

 kloakoplande.
 For at sikre sammenhæng med region- og  

 spildevandsplanlægningens udpegning af områder med krav til  

 renseniveau og for at forenkle procedurerne i forbindelse med meddelelse af  

 udledningstilladelser efter lovens § 28 eller ved påbud efter  

 lovens § 30 om forbedret rensning i den spredte bebyggelse er der i  

 bekendtgørelsens kapitel 11 fastsat regler om anvendelse af krav til  

 renseniveau ved meddelelse af tilladelser eller påbud, samt regler om,  

 hvilke dokumentationskrav, der skal være opfyldt ved  

 påbudsgivning.
Det skal understreges, at bekendtgørelsens kapitel  

 11 ikke indebærer, at øvrige udledninger ikke skal reguleres,  

 hvis der er behov for dette.
For disse spildevandsudledninger finder lovens  

 og bekendtgørelsens almindelige regler fortsat anvendelse.
11.2 Definition på spredt bebyggelse Ved spredt bebyggelse forstås i bekendtgørelsen enkelt eller  

 fælles udledninger fra ejendomme med en samlet spildevandsbelastning  

 på 30 PE eller derunder, jf. bekendtgørelsens § 25.
 Virksomheder godkendt efter lovens kapitel 5 er ikke  

 omfattet af bekendtgørelsens kapitel 11, medmindre virksomheden alene  

 udleder husspildevand samt tag- og overfladevand med en samlet  

 spildevandsbelastning svarende til 30 PE eller derunder, jf.  

 bekendtgørelsens § 25, stk. 3.
 Ikke-godkendelsespligtige virksomheders udledning af  

 spildevand er derimod som udgangspunkt omfattet, hvis virksomhedens samlede  

 udledning svarer til en samlet spildevandsbelastning på 30 PE eller  

 derunder, når spildevandet efter sit indhold kan omregnes til PE.  

 Spildevandet fra disse udledninger må endvidere ikke indeholde andre  

 stoffer end, hvad der sædvanligvis forekommer i husspildevand eller  

 have en væsentlig anden sammensætning.
 En mindre virksomhed, f.eks. et bageri, kontor el.  

 lignende, hvor der kun udledes sanitært spildevand eller spildevand,  

 der efter sit indhold kan omregnes til PE, vil således være  

 omfattet af reglerne i bekendtgørelsens kapitel 11.
 En landejendom, hvor der kun sker afledning af  

 husspildevand fra stuehuset, er ligeledes omfattet af bekendtgørelsens  

 kapitel 11, ligesom en erhvervsvirksomhed, f.eks. maskinstation, hvor der kun  

 er afledning af husspildevand fra en beboelsesejendom på grunden  

 også er omfattet af kapitlet.
 Reguleringen i bekendtgørelsens kapitel 11 omfatter  

 således ikke udledninger af processpildevand, f.eks. udledninger fra  

 vaskepladser ved maskinstationer, hvor udledningen i øvrigt ikke  

 indeholder nævneværdige mængder af organiske iltforbrugende  

 stoffer, ammonium-ammoniak eller fosfor, da dette spildevand ikke er omfattet  

 af § 25, stk. 2 eller stk. 3.
11.3 Krav om renseniveau i udledningstilladelse eller påbud Indsatsen for at forbedre afløbsforholdene fra ejendomme i det  

 åbne land skal ske i en proces, der har tre faser.
Første fase er regionplanlægningen.
Det skal  

 fremgå af regionplanen eller et tillæg hertil, i hvilke  

 delområder, der skal gennemføres en forbedret rensning af  

 spildevandet fra ejendomme i det åbne land, for at man kan opnå  

 de i regionplanen fastsatte målsætninger for vandkvaliteten i  

 vandløb, søer og kystvande.
Amtsrådet fastlægger i  

 denne fase i samråd med kommunerne i amtet målene for de enkelte  

 recipienter, enten ved et regionplantillæg eller ved den kommende  

 revision af regionplanerne i år 2001. I planen eller tillægget  

 udpeger amtsrådet de forureningsfølsomme vandløb og  

 søer og angiver, på baggrund af amtets viden om  

 vandmiljøets tilstand og forureningsbelastningen af den enkelte  

 recipient, det miljømæssigt maksimalt tilladelige  

 forureningsniveau for den enkelte recipient.
 Ved forureningsfølsomme vandområder  

 forstås i denne sammenhæng:
 Vandområder, særligt vandløb eller søer,  

 der er målsat i regionplanen, og hvor målsætningen ikke er  

 opfyldt.
 Områder, hvor udledninger fra enkeltejendomme/spredt bebyggelse  

 er en væsentlig årsag (om end ikke den eneste) til den  

 dårlige vandkvalitet.
Da amternes udpegning af de forureningsfølsomme  

 vandområder skal danne grundlag for spildevandsplaner og senere  

 påbud, skal der være udført målinger i  

 vandløb og søer, der giver den fornødne dokumentation  

 for påbud.
Er denne dokumentation ikke til stede vil det  

 vanskeliggøre kommunernes opfølgende arbejde med at effektuere  

 påbud til de konkrete udledninger.
 Når der foreligger en revideret regionplan eller et  

 tillæg hertil, der indvirker på spildevandsafledningen i det  

 åbne land, skal kommunalbestyrelsen senest halvandet år efter  

 regionplanens vedtagelse have revideret kommunens spildevandsplan, jf.  

 bekendtgørelsens § 8.
I anden fase fastlægger kommunen i spildevandsplanen  

 de delområder, hvor der skal ske en forbedret spildevandsrensning.
Der  

 skal for hvert opland angives de miljømæssigt betingede minimums  

 nedsivnings- og/eller renseforanstaltning i henhold til renseklasser.  

 Fastlæggelsen af renseforanstaltninger i disse oplande skal respektere  

 regionplanens udpegning af forureningsfølsomme vandområder.
For områder, der udpeges til nedsivning, kan det  

 være hensigtsmæssigt også at angive renseklasse.
Den  

 angivne renseklasse vil skulle opfyldes, hvis der mod forventning ikke kan  

 nedsives.
 Kommunalbestyrelsen skal således anvende  

 regionplanen eller tillægget hertil, til via  

 spildevandsplanlægningen at fastsætte hvilken kombination af  

 kloakering, nedsivning og lokal rensning af nærmere angiven type m.v.,  

 der skal gælde for ejendomme i det åbne land.
 Tredje fase er den konkrete udmøntning af  

 spildevandsplanlægningen.
 Kommunen skal med udgangspunkt i den vedtagne  

 spildevandsplan, hvori der er angivet områder i det åbne land  

 uden for de kommunale kloakoplande, der er udlagt med krav til renseniveau,  

 anvende disse krav ved meddelelse af tilladelser efter lovens § 19 og  

 § 28 samt påbud efter lovens § 30 til ejendomme med udledning  

 i det åbne land, der skal have forbedret spildevandsrensning, jf.  

 bekendtgørelsens § 26.
Efter bekendtgørelsens § 26 er  

 kommunalbestyrelsen i disse tilfælde forpligtet til at fastsætte  

 renseniveau, der mindst svarer til renseniveauet, der er udlagt i  

 spildevandsplanen.
Dette skal i henhold til bekendtgørelsens  

 § 26, stk. 3 ske ved anvendelse/angivelse af de 4 renseklasser, der  

 er defineret i bekendtgørelsens bilag 2.
 I henhold til bilag 2 i bekendtgørelsen er de faste  

 renseklasser fastsat således:
Tabel 11.1 Stofreduktionskrav til renseklasser.
Renseklasse BI5 Total fosfor Nitrifikation SOP 95 % 90 % 90 % SO 95 % 90 % OP 90 % 90 % O 90 % O:	Reduktion af organisk stof, P: Reduktion af total  

 fosfor og SO: Skærpet krav til reduktion af organisk stof samt  

 nitrifikation.
Ved at anvende renseklasser med rensegrader ved små  

 udledninger i stedet for krav til udledte koncentrationer af det rensede  

 spildevand (koncentrationskrav i udløb) opnås, at der tages  

 hensyn til løsninger, hvor en del af spildevandet ikke udledes.
Det  

 kan være løsninger med opsamling af det sorte spildevand,  

 opsamling af dele af det sorte spildevand efter separering, løsninger  

 med delvis nedsivning og lign.
11.4 Spildevandsløsninger, der opfylder de fire renseklasser Miljøstyrelsen har udarbejdet retningslinier og administrativ  

 regulering for en række spildevandsløsninger, der opfylder de  

 fire renseklasser.
 Der foreligger således vejledninger om udformning af  

 nedsivningsanlæg, små biologiske sandfilteranlæg samt  

 rodzoneanlæg.
 Endvidere foreligger der en bekendtgørelse om krav  

 til indretning og typegodkendelse af minirenseanlæg  

 (bekendtgørelse nr. 500 af 21. juni 1999 om typegodkendelsesordning  

 for minirenseanlæg) med en tilhørende vejledning.
 I forbindelse med meddelelse af tilladelse efter lovens  

 § 28, stk. 2 og påbud efter lovens § 30 om forbedret  

 spildevandsrensning for ejendomme omfattet af bekendtgørelsens  

 § 26, vil disse spildevandsanlæg kunne opfylde følgende  

 renseklasser:
Rodzoneanlæg: klasse O Biologiske sandfilteranlæg: klasse O og SO Typegodkendte biologiske minirenseanlæg: kan opfylde krav i den  

 eller de klasser, hvori anlægget er godkendt (O, OP, SO, SOP) Nedsivningsanlæg: kan opfylde alle klasser Alternativ spildevandsbortskaffelse For øvrige spildevandsløsninger indeholdende alternativ  

 spildevandsbortskaffelse findes der i øjeblikket ingen vejledninger  

 med retningslinier for etablering af disse anlæg.
Dette forhindrer dog ikke, at der kan meddeles  

 udledningstilladelser for spildevandsløsninger, der gør brug af  

 sådanne metoder til bortskaffelse af spildevand.
Inden der meddeles  

 tilladelse til en sådan spildevandsløsning, bør det  

 imidlertid kræves, at der udarbejdes et konkret detailprojekt, med  

 dokumentation for anlæggets opbygning, renseeffektivitet m.v., der skal  

 forelægges kommunalbestyrelsen i forbindelse med  

 ansøgningen.
 Det må desuden anses for hensigtsmæssigt, at  

 kommunalbestyrelsen stiller krav om et egenkontrolprogram for udledninger fra  

 anlæg, hvor der ikke på nationalt plan er udarbejdet  

 retningslinier for opbygning af anlæg, og hvor dokumentation for  

 anlæggets rensepræstation er begrænset.
Ejendomme udenfor områder med rensekrav For ejendomme beliggende udenfor områder udlagt i spildevandsplanen  

 med krav til rensning, er der ikke krav om, at der skal anvendes faste  

 renseklasser ved meddelelse af påbud eller tilladelser.
 Der vil derfor generelt ikke skulle reguleres i:
områder, der er uden for oplande til målsatte  

 vandområder, områder i opland til vandområder, hvor  

 målsætningen er opfyldt, samt områder i oplande til vandområder, hvor  

 målsætningen ikke er opfyldt, men hvor udledningen fra den  

 spredte bebyggelse ikke er betydende for opfyldelsen af  

 målsætningen, Der bør ved ansøgning om nye  

 udledningstilladelser stilles vilkår, der sikrer, at der ikke i  

 fremtiden vil ske en uacceptabel forringelse af vandkvaliteten for et givent  

 vandområde.
 11.5 Forudsætning for meddelelse af påbud om forbedret  

 spildevandsrensning.
Generelt Forudsætningen for at give et påbud efter lovens § 30 er,  

 at det eksisterende spildevandsanlæg ikke fungerer  

 miljømæssigt forsvarligt.
Hvad der nærmere skal  

 forstås ved miljømæssigt forsvarligt, er fastlagt i den  

 administrative praksis og udfra domstolsafgørelser om  

 spørgsmålet.
Da der imidlertid - på trods af den udmeldte  

 administrative praksis m.v. - har været tvivl i kommunerne om, hvad der  

 skulle kunne dokumenteres ved meddelelse af påbud efter lovens  

 § 30, er det fundet ønskeligt at præcisere dette i  

 bekendtgørelsen.
Dette er gjort med bestemmelsen i  

 bekendtgørelsens § 27, hvor det nu fremgår, hvilken  

 dokumention der er nødvendig for et påbud efter lovens  

 § 30.
Den spredte bebyggelse Udledninger fra den spredte bebyggelse er karakteristisk anderledes end  

 større spildevandsudledninger.
For større  

 spildevandsudledninger kan der typisk konstateres en påvirkning direkte  

 ved udledningsstedet, hvis f.eks. vandkvaliteten måles op- og  

 nedstrøms i et vandløb.
Dette vil typisk ikke være muligt  

 for enkeltejendomme, hvor det i mange tilfælde vil være den  

 summerede påvirkning fra flere små udledninger, der giver  

 forureningspåvirkningen i vandløb eller søer.
11.5.1 De konkrete dokumentationskrav ved påbud Ejendommens afløbsforhold og hvor til der udledes skal  

 være kortlagt Kommunalbestyrelsen skal som forudsætning for et påbud have  

 sikkerhed for, at ejendommen faktisk bidrager til forureningen af et  

 vandområde, og at målsætninger for dette vandområde  

 ikke er opfyldt.
Derfor skal det modtagende vandområde være  

 fastlagt.
 Afløbsforholdene på den enkelte ejendom  

 bør allerede fremgå af de kommunale registre, og hvor disse  

 mangler kan oplysninger indhentes fra grundejerne med hjemmel i lovens  

 § 72.
 Hvor en ejendom udleder til et drænsystem, hvor  

 spildevandet transporteres til det forurenede vandområde, kan  

 påbudet for så vidt angår fastlæggelse af  

 drænsystemet, baseres på kommunens oplysninger dvs. ved  

 hjælp af BBR, eksisterende kortmateriale og hydrologiske oplande med  

 vandskel.
 Kommunalbestyrelsen skal dog være opmærksom  

 på, at såfremt der er angivet en forkert recipient i et  

 påbud om forbedret spildevandsrensning, vil forudsætningerne for  

 påbudet bortfalde.
 Er der usikkerhed om oplysningernes kvalitet, bør  

 oplysningerne suppleres med en selvregistrering af grundejeren.  

 Kommunalbestyrelsen udsender de oplysninger, man har i kommunen, med  

 kortbilag over kloak, dræn m.v., og grundejeren anmodes om at berigtige  

 disse oplysninger.
 Hvor der stadig efter denne registreringsproces er tvivl  

 om udledningen, eksempelvis via et drænsystem, faktisk har forbindelse  

 til det forurenede vandområde, kan det blive nødvendigt at  

 gennemføre en egentlig kortlægning af udledningen på  

 stedet, herunder vil også sporstofundersøgelser kunne anvendes  

 til at påvise til hvilket vandområde, der udledes til.
Ejendommens udledning skal bidrage til forurening af recipienten,  

 hvortil der udledes Ejendommens udledning skal alene bidrage til faktisk forurening af et  

 nedstrømsliggende vandområde.
Det bemærkes, at det i den  

 forbindelse er underordnet, om det er det vandområde, der umiddelbart  

 er modtager af spildevandet, eller et vandområde, der i sidste ende  

 bliver modtager af spildevandet. - Der kan eksempelvis være tale om  

 umiddelbar udledning til et vandløb, der opfylder  

 målsætningen - men hvor vandløbet løber ud i en  

 sø, der er forureningspåvirket, og hvor målsætningen  

 ikke er opfyldt.
Det er ikke afgørende for meddelelse af  

 påbud, om den enkelte ejendoms bidrag til forureningen af den  

 omhandlede recipient er stort eller lille, idet ingen ejendom har krav  

 på en ret til at forurene i et eller andet omfang.
At der ikke kan  

 konstateres en spildevandsbelastning fra en ejendom jævnt over hele  

 året men alene dele af året, har således heller ikke  

 betydning for meddelelse af påbudet.
Modtageren af påbuddet kan således ikke stille  

 krav om, at ejendommens bidrag til forurening er dokumenteret gennem konkrete  

 målinger eller analyser.
Et generelt krav om spildevandsrensning af en  

 vis mindste effektivitet må betragtes som sagligt begrundet og antages  

 i domstolspraksis at være hjemlet i loven uden nærmere analyse af  

 spildevandet, se bl.a.
Vestre Landsretsdom fra 18. maj 1995. Dette er  

 beskrevet yderligere i betænkning fra Miljøstyrelsen, nr. 3 fra  

 1996.
Recipienten, der udledes til skal være forurenet af spildevand i  

 et omfang, der gør, at den ikke opfylder vandområdets  

 målsætning Forureningen af recipienten skal være dokumenteret ved en  

 bedømmelse af miljøkvaliteten i relation til den aktuelle  

 målsætning for vandområdet.
 Kommunerne har i relation til dette krav, rejst et  

 spørgsmål om, hvordan man skal retshåndhæve  

 påbud givet i et opland udlagt med krav om renseniveau, overfor  

 grundejere, der ikke har efterkommet et påbud om forbedret rensning,  

 hvis målsætningen for recipienten er opfyldt inden fristen for  

 påbudets efterkommelse, som følge af at de øvrige  

 grundejere i oplandet har efterkommet kommunens påbud.
Det er i denne situation Miljøstyrelsens  

 opfattelse, at det er en tilstrækkelig forudsætning, at  

 forureningen af recipienten er dokumenteret på tidspunktet for  

 spildevandsplanen, da det er summen af en række små tilledninger,  

 der giver effekten i det modtagende vandområde.
Der kan naturligvis  

 være forudsætninger, der har ændret forholdene for  

 vandområdet væsentligt - og som øver så stor  

 indflydelse på opfyldelse af recipientkvaliteten, at der må tales  

 om ændrede forudsætninger i forbindelse med den konkrete  

 påbudsgivning, men udgangspunktet er, at ingen som ovenfor omtalt har  

 en forureningsret, hvorfor det meddelte påbud fortsat har gyldighed og  

 skal retshåndhæves.
 Det følger også af den almindelige  

 forvaltningsretlige lighedsgrundsætning - at ensartede udledere som  

 udgangspunkt skal behandles ens, hvorfor manglende efterkommelse af et  

 påbud ikke bør føre til, at grundejeren, i forhold til  

 andre ensartede grundejere i området, der har efterkommet kommunens  

 påbud, »stilles bedre« ved den manglende efterkommelse.
For om muligt at undgå problemet er det endvidere  

 Miljøstyrelsens holdning, at kommunerne så vidt muligt skal  

 følge op på spildevandsplanlægningen ved at meddele  

 påbud om forbedret rensning til et helt område/opland på  

 samme tid - og at kommunerne i øvrigt hurtigst muligt efter fristen  

 for efterkommelse af påbudet skal følge op på den  

 manglende efterkommelse ved brug af lovens almindelige  

 retshåndhævelsesmidler.
For yderligere information om  

 retshåndhævelse henvises der til Miljøstyrelsens  

 vejledning nr. 12, 1992, »Håndhævelse af  

 miljøbeskyttelsesloven«.
11.6 Tilsyn Kommunen har tilsynet for alle anlæg Kommunen fører tilsyn med udledning af spildevand fra anlæg  

 med en kapacitet på op til 30 PE.
Kommunen har også tilsynet med  

 de private spildevandsanlæg, der etableres efter lov om betalingsregler  

 for spildevandsanlæg m.v. § 7 a.
 11.7 Klageadgang m.v.
Som omtalt i kapitel 4 kan kommunens spildevandsplanlægning ikke  

 påklages til anden administrativ myndighed.
Tilsvarende gælder  

 for kommunens kortlægning/dokumentation af udledningsforholdene  

 på en ejendom.
Der er her tale om en konstaterende forvaltningsakt til  

 brug for den senere forvaltningsafgørelse i form af et  

 påbud.
 Kommunens meddelelse af påbud om forbedret rensning  

 efter lovens § 30, stk. 4, eller påbud om nedsivning efter  

 lovens § 30, stk. 5, kan ikke påklages til anden  

 administrativ myndighed, når spildevandsanlæggets kapacitet er  

 på op til 30 PE, jf. lovens § 30, stk. 4.
 Kommunens kortlægning, spildevandsplanlægning  

 og påbud om forbedret rensning til anlæg på op til 30 PE  

 kan efter lovens generelle regler om domstolsprøvelse indbringes for  

 domstolene, jf. lovens § 101.
12. Afledning af spildevand til jorden (nedsivning) Formålet med bestemmelserne i dette kapitel er at sikre, at  

 afledning af spildevand til jorden, typisk ved nedsivning, sker på en  

 forsvarlig måde, herunder at sikre beskyttelse af overfladevand og  

 grundvand og at sikre mod hygiejniske risici ved spildevandsafledningen.
12.1 Miljøbeskyttelseslovens generelle bestemmelser I lovens § 19 er der fastsat regler for meddelelse af tilladelse til  

 nedsivning af spildevand til jorden, og i lovens § 20 er fastsat  

 bestemmelser for ændringer eller tilbagekaldelse af meddelte  

 nedsivningstilladelser.
Det er efter lovens § 19, stk. 4  

 amtsrådet, der giver nedsivningstilladelser, medmindre ministeren  

 fastsætter andre regler.
I bekendtgørelsens § 28, § 29  

 og § 31 er der fastsat sådanne regler, idet kompetencen under  

 særlige forudsætninger overføres til  

 kommunalbestyrelsen.
 Hvornår tilladelse i øvrigt er  

 fornøden er behandlet i denne vejlednings kapitel 1.
12.2 Ansøgningsprocedure Alle ansøgninger om nedsivning skal efter bekendtgørelsens  

 § 32 sendes til kommunalbestyrelsen.
Kommunalbestyrelsen skal tage  

 stilling til, om kommunalbestyrelsen har kompetencen til at meddele  

 tilladelse.
Såfremt dette ikke er tilfældet, skal  

 kommunalbestyrelsen videresende sagen til amtsrådet ledsaget af  

 kommunalbestyrelsens bemærkninger.
Kommunalbestyrelsen bør  

 oplyse om lokale forhold, herunder kommende kommune- og lokalplaner,  

 spildevandsplaner m.v. af betydning for det ansøgte.
Kommunalbestyrelsen påser, om ansøgningen er  

 i overensstemmelse med spildevandsplanen.
Det skal f.eks. påses, om der  

 er eller er planlagt en anden afledningsform, typisk kloakering, i det  

 opland, hvor der ansøges om nedsivning.
Dette kan begrunde, at  

 kommunalbestyrelsen afslår at give tilladelse til nedsivning.
 Hvis der er tvivl om, hvilken myndighed der skal behandle  

 sagen, er det amtsrådet, der afgør, hvem der er rette  

 myndighed.
 12.3 Kommunale tilladelser til nedsivning af husspildevand m.v.
12.3.1 Generelt Efter bekendtgørelsens § 28, stk. 1 har  

 kommunalbestyrelsen kompetence til at meddele tilladelse til etablering af  

 nedsivningsanlæg for spildevand fra højst 30 PE.
Dette svarer  

 typisk til 10 husstande uanset ejendommens fysiske placering.
 De forhold, der skal være afklaret, for at  

 kommunalbestyrelsen kan meddele tilladelse til nedsivning efter  

 bekendtgørelsens § 28 omfatter:
spildevandets mængde og karakter, hensyn til beskyttelsesområder for vandindvindinger efter loven  

 § 22, nedsivningsanlæggets afstand til  

 vandindvindingsanlæg, afstand til vandløb, søer eller havet, jordbundens egnethed til nedsivning, udformning af nedsivningsanlægget, afstand til højeste grundvandsspejl og vejledende afstandskrav (til andre nedsivningsanlæg, bygninger,  

 skel m.v.) Generelt bør kommunen ved planlægning af  

 »tæt« nedsivning i større områder inddrage hensyn til  

 grundvandskvaliteten i området, herunder mulighed for anvendelse af  

 grundvandsressourcen til vandforsyningsformål.
Som eksempel kan  

 nævnes intensiv nedsivning i et større sommerhusområde  

 beliggende i et område med ubeskyttet grundvand, der anvendes til  

 drikkevandforsyning.
Her kan det være uhensigtsmæssigt at  

 etablere nedsivning for husspildevand.
12.3. Spildevandets mængde og karakter Karakter af husspildevand Kommunalbestyrelsen har efter bekendtgørelsens § 28,  

 stk. 1, tilladelseskompetencen for anlæg med en maksimal kapacitet  

 på 30 PE, og hvor spildevand i øvrigt har samme karakter som  

 husspildevand.
Dvs. at spildevandet ikke må indeholde andre stoffer,  

 end hvad der sædvanligt forekommer i husspildevand eller have en  

 væsentlig anden sammensætning.
Spildevand fra mælkerum Mælkerumsspildevand bør som udgangspunkt bortskaffes på  

 anden vis end ved nedsivning, f.eks. ved opsamling og udbringning på  

 landbrugsjord.
Spildevand fra mælkerum er dog tidligere blevet  

 fortolket som sammenligneligt med husspildevand, og tilladt nedsivet efter  

 bekendtgørelsens § 28. Eksisterende godkendte  

 nedsivningsanlæg for mælkerumsspildevand er fortsat lovlige.
Mælkerumsspildevandets karakter kan være  

 varierende afhængigt af, om det er alle skyl, der ønskes  

 nedsivet og afhængigt af hvilke rengørings- og  

 desinfektionsmidler, der anvendes.
Kommunalbestyrelsen må i den  

 konkrete sag vurdere spildevandets karakter.
 Kommunalbestyrelsens kompetence omfatter ligeledes  

 husspildevand fra toiletbygninger, spejderhytter, erhvervsvirksomheder m.v.,  

 når spildevandet efter sit indhold kan omregnes til PE og hvis  

 spildevandsmængden højest svarer til 30 PE.
12.3.2 Beskyttelsesområder for vandindvindinger efter  

 miljøbeskyttelseslovens § 22 Det fastsættes i bekendtgørelsens § 28, stk. 2, nr.  

 1, at nedsivningsanlægget skal respektere de beskyttelsesområder,  

 der er fastlagt for visse vandindvindingsanlæg efter lovens § 22.  

 Sådanne beskyttelsesområder fastlægges i reglen omkring  

 indvindingsanlæg for almene vandforsyningsanlæg, der kræver  

 tilladelse efter vandforsyningslovens § 20.
Definition af almene vandforsyninger Ved almene vandforsyningsanlæg forstås anlæg, der  

 forsyner eller har til formål at forsyne mindst 10 ejendomme.
Desuden fastlægges der i reglen  

 beskyttelsesområder omkring indvindingsanlæg for visse  

 virksomheder, der kræver vand af drikkevandskvalitet (f.eks.  

 virksomheder, der fremstiller levnedsmidler eller lægemidler). Indenfor  

 beskyttelsesområdet fastsættes der i almindelighed et forbud mod  

 nedsivningsanlæg.
Normalt vil beskyttelsesområderne være  

 udstrakt til området inden for 300 meter fra indvindingsboringer.
Under  

 særlige forhold kan afstanden være mere end 300 meter fra  

 indvindingsboringer.
Det bør overvejes at betragte vandforsyning og  

 spildevandsafledning til de små bysamfund som et hele.
F.eks. vil det i  

 visse tilfælde kunne være hensigtsmæssigt at tilslutte  

 enkeltejendomme med egne vandindvindinger til fælles vandforsyning, og  

 herved opnå at der kan etableres nedsivningsanlæg på de  

 enkelte ejendomme.
12.3.4 Nedsivningsanlæggets afstand til  

 vandindvindingsanlæg Ud over beskyttelse af vandindvindingsanlæg, der er en følge  

 af beskyttelsesområderne, bestemmes det i bekendtgørelsens  

 § 28, stk. 2, nr. 2, at nedsivningsanlægget skal ligge mindst  

 300 meter fra indvindingsanlæg, hvortil der stilles krav om  

 drikkevandskvalitet, hvis kommunalbestyrelsen skal kunne meddele tilladelse  

 til det ansøgte.
Drikkevandskvalitet må kræves for alle  

 indvindingsanlæg til husstandsbrug, til personalebrug i virksomheder og  

 for indvindingsanlæg til brug for virksomheder, der fremstiller  

 levnedsmidler, lægemidler eller andre produkter, der stiller  

 særlige sundhedsmæssige krav til vandforsyningen.
Også  

 anlæg til vanding og vask i gartnerier, der dyrker spiselige  

 afgrøder, må som hovedregel kræve vand af  

 drikkevandskvalitet.
Der henvises om disse forhold til  

 Miljøministeriets bekendtgørelse nr. 515 af 29. august 1988 om  

 vandkvalitet og tilsyn med vandforsyningsanlæg, kapitel 2.
 Derimod kræver markvandingsanlæg ikke vand af  

 drikkevandskvalitet, ej heller vandindvindingsanlæg, der alene  

 indvinder vand til kølevand eller procesvand i en virksomhed, der  

 fremstiller ikke spiselige varer.
 Afstanden til vandindvindingsanlæg i øvrigt,  

 dvs. anlæg hvortil der ikke stilles krav om drikkevandskvalitet, skal  

 efter bekendtgørelsens § 28, stk. 2, nr. 3 være mindst  

 150 meter.
 Afstandskravene fra nedsivningsanlægget til  

 vandindvindingsanlæg gælder uden hensyn til, om  

 nedsivningsanlægget modtager husspildevand eller modtager andet  

 lignende spildevand.
12.3.5 Nedsættelse af afstandskrav til vandindvindingsanlæg Ifølge bekendtgørelsens § 28, stk. 3 er det under  

 særlige forhold muligt for kommunalbestyrelsen at nedsætte  

 afstandskravet til mindst 75 meter fra nedsivningsanlæg til  

 nærmeste vandindvindingsanlæg.
 Følgende afstandskrav kan nedsættes:
afstanden til vandindvindingsanlæg, hvor der ikke stilles krav  

 om drikkevandskvalitet, afstanden til vandindvindingsanlæg som forsyner eller har til  

 formål at forsyne mindre end 10 ejendomme, og hvortil der stilles krav  

 om drikkevandskvalitet.
 En nedsættelse af afstandskravet kræver, at en  

 vurdering af de hydrogeologiske forhold sandsynliggør, at nedsivningen  

 vil kunne ske uden risiko for forurening af indvindingsanlæg.  

 Kommunalbestyrelsen skal forinden meddelelse af tilladelse have  

 amtsrådets tilkendegivelse om det ansøgte.
En nedsættelse af afstandskravene kan bl.a. komme  

 på tale, hvis en hydrogeologisk undersøgelse af forholdene  

 på stedet gør det overvejende sandsynligt, at  

 grundvandsstrømmen ikke fører fra nedsivningsanlægget mod  

 vandindvindingsanlægget.
Man skal være opmærksom på,  

 at vandindvindingsanlæg kan ændre grundvandets naturlige  

 strømningsretning, og at en indvinding skaber en sænkningstragt  

 omkring indvindingsanlægget.
Grundvandsstrømmen vil -  

 afhængig af indvindingens størrelse og de hydrogeologiske  

 forhold i øvrigt - altid være rettet mod  

 vandindvindingsanlægget op til en vis afstand fra dette.
Der kan endvidere være tale om at nedsætte  

 afstandskravene, hvis f.eks. indvindingsanlægget ligger på den  

 ene side at et vandløb, og nedsivningsanlægget ønskes  

 anbragt på den modsatte side af vandløbet.
Dette  

 forudsætter dog, at vandstanden i vandløbet afspejler  

 grundvandsstanden, og at forurenet grundvand ikke kan passere under  

 vandløbet.
12.3.6 Afstand til vandløb, søer eller havet I bekendtgørelsens § 28, stk. 1, nr. 4,er fastsat krav om  

 mindst 25 meters afstand fra nedsivningsanlægget til vandløb,  

 søer eller havet.
Hvis afstanden fra nedsivningsanlægget til  

 vandløb, søer eller havet er mindre end 25 meter, skal  

 ansøgningen om tilladelse til afledning ske efter bestemmelserne om  

 udledning, jf. bekendtgørelsens § 16.
12.3.7 Jordbundens egnethed til nedsivning Ifølge bekendtgørelsens § 28, stk. 5, nr. 1, skal  

 det sikres, at der er udført undersøgelser, der viser, at  

 jordbunden på ejendommen er egnet til nedsivning.
I  

 Miljøstyrelsens vejledning nr. 2, 1999, om »Nedsivningsanlæg op  

 til 30 PE« beskrives de undersøgelser af jordbunden som  

 Miljøstyrelsen anbefaler foretaget, forud for etablering af et  

 nedsivningsanlæg på en ejendom.
Nedsivning i forurenet jord På lokaliteter, hvor jordbunden er forurenet, vil der kunne ske  

 udvaskning af forurenende stoffer til grundvandet, såfremt der  

 etableres nedsivningsanlæg.
Kommunalbestyrelsen må konkret  

 vurdere, om der kan ske nedsivning, uden at det medfører udvaskning af  

 sådanne forurenende stoffer.
12.3.8 Udformning af nedsivningsanlæg Funktionskrav Nedsivningsanlæg skal i henhold til bekendtgørelsens  

 § 28, stk. 5, nr. 2 udføres og dimensioneres således,  

 at der, når anlægget tages i drift, ikke opstår overfladisk  

 afstrømning, overfladegener eller uhygiejniske forhold i  

 øvrigt.
Bundfældningstank og afløbainstallationer Inden spildevandet nedsives, skal det ledes gennem en  

 bundfældningstank.
Ved nye anlæg skal bundfældningstanken  

 og de dertil hørende afløbsinstallationer udformes efter de  

 gældende normer og retningslinier herom.
Ved etablering af nye  

 præfabrikerede tanke skal disse være VA-godkendte efter By- og  

 Boligministeriets regler.
Nye tanke, der opbygges på stedet, skal  

 godkendes af kommunen.
Drift af anlæg Nye og eksisterende bundfældningstanke skal drives efter de til  

 enhver tid gældende normer og retningslinier herfor.
Sivedræn For at sikre en lav spildevandsbelastning pr. areal skal nedsivning ske  

 som en fladebelastning og ikke ved en punktbelastning som f.eks. i  

 sivebrønde.
Nedsivningsanlæg skal derfor udformes som  

 sivedræn/fordelerledninger.
For helårsboliger bør  

 etableres mindst 30 meter langt sivedræn pr. husstand, mens det for  

 sommerhuse normalt vil være tilstrækkeligt med 20 meter  

 sivedræn pr. husstand.
 Udførelse og dimensionering af  

 nedsivningsanlægget er i øvrigt beskrevet i  

 Miljøstyrelsens vejledning nr. 2, 1999, om »Nedsivningsanlæg op  

 til 30 PE« og i DS 440 »Mindre afløbsanlæg med nedsivning«.
12.3.9 Afstand til højeste grundvandsspejl I bekendtgørelsens § 28, stk. 5, nr. 6 er angivet, at  

 bunden af nedsivningsanlægget så vidt muligt skal placeres mindst  

 2,5 meter over højeste grundvandsstand.
Dette krav er fastsat, for at sikre den bedst mulige  

 nedbrydning af forurenende stoffer i spildevandet.
Af hensyn til  

 anlæggets funktion skal der dog mindst være 1 meter til  

 højeste grundvandsstand.
Dette kan evt. opnås ved hævede  

 anlæg, alternativt at sænke grundvandsspejlet, se herom senere i  

 kapitlet.
 I Miljøstyrelsens vejledning om  

 »Nedsivningsanlæg op til 30 PE« er angivet anbefalinger for pejling af  

 den maksimale grundvandstand.
12.3.10 Vejledende afstandskrav Ud over de i bekendtgørelsen § 28 stk. 2 - stk. 5  

 anførte krav skal kommunalbestyrelsen tilstræbe, at  

 følgende afstandskrav overholdes:
at et nedsivningsanlæg placeres mindst 50 meter fra  

 nærmeste andet nedsivningsanlæg for husspildevand.
Formålet  

 med kravet er at sikre den bedst mulige spredning af spildevandet og for at  

 undgå forsumpning i et område.
Kravet kan fraviges baseret  

 på en konkret vurdering af, at der er gode nedsivningsforhold.
En  

 nedsættelse af afstandskravet kan i øvrigt være  

 hensigtsmæssig, hvis der derved opnås en bedre placering af  

 nedsivningsanlægget i forhold til vandindvindingsanlæg.
 at et nedsivningsanlæg placeres mindst 5 meter fra bygninger og  

 skel.
 Der skal i øvrigt henvises til  

 Miljøstyrelsens vejledning om »Nedsivningsanlæg op til 30  

 PE«.
12.4 Kommunale tilladelser til nedsivning af tag- og overfladevand fra  

 befæstede arealer Kommunalbestyrelsen kan efter bekendtgørelsens § 29 i visse  

 afgrænsede tilfælde meddele tilladelse til nedsivning af tag- og  

 overfladevand.
 De forhold, der skal være afklaret, for at  

 kommunalbestyrelsen kan meddele tilladelse til nedsivning er:
karakter og mængde af tag- og overfladevand afstand til vandindvindingsanlæg, udformning af nedsivningsanlægget, herunder at nedsivning sker  

 i separat nedsivningsanlæg, afstand til vandløb, søer eller havet og afstand i øvrigt 12.4.1 Karakter og mængde af tag- og overfladevand Nedsivning af almindeligt tag- og overfladevand Kommunalbestyrelsen har med bekendtgørelsens § 29 kompetence  

 til at meddele tilladelse til nedsivning af tagvand og overfladevand fra  

 befæstede arealer, herunder private veje og parkeringsplader for  

 højst 20 biler.
For så vidt angår overfladevand fra  

 offentlige veje, jernbaner og parkeringspladser for mere end 20 biler, er  

 kompetencen henlagt til amtsrådet.
Vejvand, der bortledes gennem drænledninger efter  

 nedsivning gennem græsrabatter, vil normalt være renset i en  

 sådan grad, at afledning til et vandområde ikke medfører  

 forurening.
Hvis vejvand fra mindre veje nedsiver i vejsiden uden at blive  

 afdrænet til et nedsivningsanlæg eller et vandområde,  

 kræves ikke tilladelse.
Nedsivning af andet tag- og overfladevand Indeholder vandet, der ønskes nedsivet, andre stoffer, end hvad der  

 sædvanligvis forekommer i overfladevand fra tagarealer eller  

 befæstede arealer, eller har vandet en væsentlig anden  

 sammensætning end normalt, er kompetencen ligeledes henlagt til  

 amtsrådet, efter bekendtgørelsens § 30.
Dette vil typisk være i forbindelse med  

 overfladevand fra befæstede arealer fra en virksomhed med  

 udendørs aktiviteter, f.eks. vaskepladser, af- og  

 påfyldningspladser m.v.
I den konkrete sag må  

 tilladelsesmyndigheden vurdere hvad betydning anvendelsen af vaskepladsen har  

 for overfladevandets karakter.
Typisk vil f.eks. overfladevand fra  

 vaskepladser ved maskinstationer, hvor der sker rengøring, der kan  

 medføre olie i overfladevandet, blive vurderet at have en anden  

 sammensætning end almindeligt overfladevand og dermed skulle behandles  

 af amtsrådet.
 12.4.2 Afstand til vandindvindingsanlæg m.v.
Efter bekendtgørelsens § 29. stk. 1, nr. 4 skal afstanden  

 fra nedsivningsanlæg til vandindvindingsanlæg, hvortil der  

 stilles krav om drikkevandskvalitet, være mindst 25 meter, hvis  

 kommunalbestyrelsen skal kunne meddele tilladelse.
Der er tale om forholdsvis  

 kort afstand, men dette begrundes i, at i de tilfælde, hvor tag- eller  

 overfladevandet er forurenet mere end sædvanligt, er kompetencen  

 henlagt til amtsrådet til konkret vurdering af nødvendige hensyn  

 til beskyttelse af grundvandet, jf. bekendtgørelsens § 30,  

 stk. 2.
12.4.3 Udformning af nedsivningsanlægget I bekendtgørelsens § 29, stk. 1 er der fastsat krav om,  

 at hvis kommunalbestyrelsen skal kunne meddele tilladelse til nedsivning af  

 tag- og overfladevand, skal afledningen ske til et nedsivningsanlæg,  

 hvortil der ikke afledes hverken husspildevand eller processpildevand.
Dette  

 krav er fastsat af hensyn til anlæggets funktion, idet overfladevand  

 kan skylle det øvrige spildevand for hurtigt gennem den biologiske  

 aktive øverste jordzone.
Desuden skal nedsivningsanlægget dimensioneres,  

 placeres og udføres, så der ikke opstår overfladisk  

 afstrømning eller gener i øvrigt.
Dette indbefatter, at  

 jordbunden er i stand til at dræne den tilførte  

 vandmængde.
Der skal også her nævnes det særlige  

 tilfælde, hvor jordbunden er forurenet.
Her skal kommunalbestyrelsen  

 konkret vurdere, om det er forsvarligt at etablere nedsivning, og det skal  

 sikres, at der ikke sker udvaskning af forurenede stoffer til  

 grundvandet.
 Der er ikke stillet andre specifikke krav til udformning  

 af nedsivningsanlæg for tag- og overfladevand, men  

 nedsivningsanlægget bør udføres i henhold til dansk  

 standard DS 440 »Mindre afløbsanlæg med nedsivning«.
12.4.4 Afstand til vandløb, søer eller havet I bekendtgørelsens § 29, stk.1, nr. 5 er fastsat krav om  

 mindst 25 meter fra nedsivningsanlægget til vandløb, søer  

 eller havet.
Dette skal forstås således, at er afstanden kortere,  

 skal ansøgningen om tilladelse til afledning ske efter bestemmelserne  

 om udledning, jf. bekendtgørelsens § 16.
12.4.5 Afstandskrav i øvrigt Vejledende afstandskrav Kommunalbestyrelsen skal tilstræbe, at afstanden mellem  

 nedsivningsanlæggene skal være mindst 20 meter.
Afstandskravet er  

 fastsat for at undgå forsumpning af nedsivningsarealer, og kan  

 fraviges, når der ikke vurderes at være en sådan risiko,  

 dvs. gode nedsivningsforhold og passende lavt grundvandsspejl.
Afstand til  

 skel og bygninger bør være mindst 5 meter.
12.5 Amtskommunal tilladelse til nedsivning 12.5.1 Generelt Med bekendtgørelsens § 31, stk. 1 er kompetencen til at  

 meddele tilladelse til etablering af nedsivning henlagt til amtsrådet i  

 de situationer, hvor kompetencen ikke allerede med bekendtgørelsens  

 § 29 og § 30 er henlagt til kommunalbestyrelsen.
Dette indbefatter  

 spildevand med en karakter, der afviger fra almindeligt husspildevand og  

 større spildevandsmængder end svarende til 30 PE.
 Amtsrådets nedsivningstilladelse skal efter  

 bekendtgørelsens § 31, stk. 2 omfatte følgende  

 forhold:
Spildevandets mængde og karakter Hensyn til den kommunale og amtslige planlægning for  

 området Beskyttelse af vandindvindingsanlæg Beskyttelse af grundvandsressourcen Hensyn til vandkvaliteten af vandløb, søer og  

 havet Afledning af spildevand til undergrunden i øvrigt Amtsrådet har kompetencen til at meddele tilladelser til afledning  

 af spildevand til undergrunden i øvrigt efter lovens § 19. Som  

 eksempel kan nævnes afledning/udledning af procesvand fra  

 råstofindvinding til en vandfyldt grusgrav.
12.5.2 Spildevandets mængde og karakter Amtsrådet har efter bekendtgørelsens § 30, stk. 1  

 kompetencen til at meddele tilladelse til etablering af nedsivning for alle  

 anlæg med en kapacitet større end 30 PE, samt anlæg til  

 nedsivning af overfladevand fra offentlige veje og parkeringspladser for mere  

 end 20 biler.
 Tilladelsesmyndigheden skal være særligt  

 opmærksom på risiko for forurening af grundvand og  

 vandindvindingsanlæg ved nedsivning af større  

 spildevandsmængder.
 Derudover har amtsrådet kompetencen til meddelelse  

 af nedsivningstilladelse for spildevand med en karakter, der afviger fra  

 almindeligt husspildevand.
 De spildevandstyper, der mest almindeligt vil kunne  

 forekomme er:
Processpildevand fra virksomheder, herunder landbrug,  

 værksteder, maskinstationer Vand/skyllevand fra svømmebassiner, herunder  

 spa-bade Amtsrådet har altså med få undtagelser,  

 altid kompetencen til at meddele tilladelse til nedsivning af  

 processpildevand.
Det processpildevand der må anses som egnet til  

 nedsivning er letomsætteligt, næringsholdigt  

 processpildevand.
 Processpildevand indeholdende en betydende mængde  

 miljøfremmede stoffer må anses som uegnet til nedsivning af  

 hensyn til grundvandsbeskyttelsen, med mindre der foreligger sikker viden om  

 at stofferne nedbrydes fuldstændigt i jorden uden risiko for forurening  

 af omgivelserne.
 Spildevand indeholdende toksiske (giftige),  

 bioakkumulerbare (tendens til ophobning) eller persistente  

 (tungtnedbrydelige) stoffer bør ikke afledes til  

 nedsivningsanlæg.
 Nedsivning af vand fra svømmebassiner m.v.
Klorholdigt vand, eller vand indeholdende andre desinfektionsmidler, fra  

 svømmebassiner, spa-bade m.v. betragter Miljøstyrelsen  

 retningsgivende som processpildevand.
Amtsrådet har således som  

 udgangspunkt kompetencen til at meddele tilladelse, når anlægget  

 udnyttes mere intensivt, end det er tilfældet ved anvendelse for  

 almindelige husstande, f.eks. ved udlejning af sommerhuse eller i tilknytning  

 til hoteldrift eller kursusaktiviteter.
I øvrige tilfælde anses  

 dette spildevand som værende en del af det almindelige spildevand fra  

 en bolig.
Begrundelsen for denne sondring er, at der må forventes et  

 større behov for afledning af vand fra swimmingpools til sådanne  

 formål i forhold til pools til almindelig privat brug.
Nedsivning af overfladevand fra jernbaner Amtsrådet har kompetencen til meddelelse af tilladelse til  

 nedsivning af overfladevand fra jernbanearealer.
12.5.3 Hensyn til kommunal og amtslig planlægning for  

 området Amtsrådets nedsivningstilladelser for husspildevand, tag- og  

 overfladevand eller processpildevand må ikke stride mod  

 vandforsynings-, spildevands-, region-, og kommuneplanlægning for  

 området, jf. bekendtgørelsens § 30, stk. 2.
12.5.4 Beskyttelse af vandindvindinger og grundvandsressourcen Amtsrådet skal efter bekendtgørelsens § 30, stk. 2,  

 nr. 1, bl.a. ved hydrogeologiske undersøgelser i området sikre,  

 at nedsivning ikke vil forurene eksisterende vandindvindingsanlæg eller  

 grundvandsressourcer, som vil være anvendelige til fremtidige  

 vandindvindingsanlæg.
Hydrogeologisk undersøgelse En hydrogeologisk undersøgelse kan omfatte et eller flere af de  

 nedenfor opstillede elementer:
Fastlæggelse af grundvandets strømningsretning (ved  

 små afstande til vandindvindinger bør grundvandet  

 strømningsretning ikke være mod indvindingen) Undersøgelse af om vandindvindinger er beskyttede mod  

 nedsivende spildevand (f.eks. af et impermeabelt lerlag) 12.5.5 Hensyn til vandkvaliteten af vandløb, søer og  

 havet Amtsrådet skal også sikre, at nedsivningen ikke er til hinder  

 for, at den planlagte vandkvalitet for vandløb, søer og havet,  

 som fastlagt i regionplanen, kan opfyldes, jf. bekendtgørelsens  

 § 30, stk. 2, nr. 3.
Ifølge bekendtgørelsens § 30,  

 stk. 2, nr. 4 skal afstanden til vandløb, søer eller havet  

 være mindst 25 meter.
Dette betyder, at hvis der ansøges om at  

 placere et nedsivningsanlæg nærmere end 25 meter fra et  

 vandområde, skal ansøgningen behandles efter reglerne om  

 udledning, og ikke efter reglerne om nedsivning, jf. bekendtgørelsens  

 § 16. Ved meddelelse af en sådan udledningstilladelse bør  

 tilladelsesmyndigheden varetage hensynet til såvel nærtliggende  

 vandindvindingsanlæg som vandkvaliteten i det pågældende  

 vandområde.
12.5.6 Udformning af anlæg til nedsivning af klorholdigt  

 spildevand Udformning af anlæg til nedsivning af klorholdigt spildevand for  

 anlæg som nævnt i 12.5.2 bør ske efter følgende  

 retningslinier:
 Klorholdigt spildevand nedsives i et separat nedsivningsanlæg.  

 Det skal udformes med sivedræn efter retningslinierne i DS 440. Der  

 skal benyttes mindst 10 meter sivedræn, og afstanden til  

 nedsivningsanlæg for husspildevand skal være mindst 10 meter.
 Bundfældningstanken udformes som en 1. kammertank.
 Krav i bekendtgørelsen § 28 vedrørende afstande  

 til vandindvindinger, vandløb, søer og havet, samt afstandskrav  

 på mindst 1 m til højeste grundvandspejl bør være  

 overholdt.
Udledning af klorholdigt vand skal betjenes manuelt, tømning  

 må ikke foregå automatisk f.eks. via et overløb eller  

 lignende.
Inden udledning i sivedrænene skal spildevandet passere en  

 udligningstank på mindst 1 m3, der skal tømmes for slam efter  

 behov.
 Nedsivningsanlæg til klorholdigt spildevand skal  

 kunne klare tømning af spa-bade samt overskudsvand og vand fra  

 returskyl af filtre i mindre svømmebassiner.
Der findes spa-bade, der fungerer som almindelige badekar  

 uden tilsætning af klor.
Spildevandet herfra kan føres til  

 nedsivning sammen med normalt husspildevand.
Man skal dog være  

 opmærksom på, at hvis spa-badet er væsentlig større  

 end et normalt badekar (ca. 250 l), kan det medføre ophvirvling af  

 bundslam i en normal bundfældningstank, når karret tømmes.  

 I sådanne tilfælde kan man overveje at gøre  

 bundfældningstanken større end normalt.
Nedsivningsanlæg kan ikke dimensioneres til  

 tømning af svømmebassiner.
Her er vandvolumenet alt for stort.  

 Hvis svømmebassinet skal tømmes, kan man overveje at  

 gøre det ved udsprøjtning på jordoverfladen, se hertil  

 vejledningens kapitel 13. Hvis det gøres på et tidspunkt, hvor  

 bassinet ikke har været kloret i en måned eller mere, skulle  

 faren for afsvidning være minimal.
12.6 Overdragelse af amtsrådets tilladelseskompetence til  

 kommunalbestyrelsen 12.6.1 Generelt I de tilfælde, hvor kommunalbestyrelsen ikke meddeler tilladelse  

 efter § 28, kan amtsrådet med bekendtgørelsens § 31,  

 stk. 1 indenfor et nærmere afgrænset område overdrage  

 kompetencen til kommunalbestyrelsen til at meddele tilladelse til etablering  

 af nedsivningsanlæg for afledning af spildevand fra anlæg med en  

 kapacitet på op til 30 PE.
 Dette forudsætter, at amtet, forinden kompetencen  

 overdrages til kommunalbestyrelsen, påser at betingelserne i  

 bekendtgørelsens § 30, stk. 2 er opfyldt:
nedsivning skal kunne ske uden risiko for forurening af  

 vandindvindinger og grundvandsressourcer kvalitetskrav for vandløb må ikke hindres opfyldt afstand til vandløb, søer og havet er mindst 25  

 meter Det er endvidere en betingelse for overdragelse af  

 kompetencen til kommunen, at spildevandet i øvrigt ikke indeholder  

 andre stoffer, end hvad der sædvanligt forekommer i husspildevand eller  

 har en væsentlig anden sammensætning.
 Amtsrådet skal, endvidere forud for overdragelse af  

 kompetencen jf. bekendtgørelsens § 31, stk. 2-3 udforme  

 forskrifter for udnyttelse af den tillagte kommunale kompetence, i form af  

 generelle krav til:
Afstand til vandindvindingsanlæg Udformning af nedsivningsanlæg Afstand til vandløb, søer eller havet Afstand til grundvandet 12.6.2 Afstand til vandindvindinger Amtsrådet skal angive forskrifter for afstand til  

 vandindvindingsanlæg, hvor udgangspunktet bør være, at  

 afstandskrav i bekendtgørelsens § 28, stk. 2, så vidt  

 muligt overholdes, med mindre en hydrogeologisk undersøgelse giver  

 holdepunkt for en nedsættelse af disse afstandskrav.
12.6.3 Nedsivningsanlæggets udformning Der skal gives forskrifter for nedsivningsanlæggets udformning,  

 herunder om afstand mellem nedsivningsanlæg.
Med hensyn til udformning  

 henvises til afsnit 12.3.8 og til »Vejledning om nedsivningsanlæg op  

 til 30 PE«.
12.6.4 Afstand til vandløb, søer og havet Amtsrådet skal herudover give forskrifter om afstanden fra  

 nedsivningsanlægget til søer, vandløb, grøfter,  

 drænledninger og kyster.
 12.6.5 Afstand til grundvand m.v.
Amtsrådet skal endelig give forskrifter for afstanden fra  

 nedsivningsanlægget til grundvandet eller om andre foranstaltninger,  

 som kan sikre en tilfredsstillende funktion for nedsivningsanlægget.
Om  

 afstanden til grundvandet henvises til afsnit 12.3. Der er f.eks. mulighed  

 for indenfor et afgrænset område at opnå en  

 tilfredsstillende funktion ved samlede foranstaltninger så som  

 sænkning af grundvandsstanden eller opfyldning af lavtliggende  

 arealer.
12.7 Nedsivning hvor afstandskrav til grundvandspejl ikke er opfyldt Amtsrådet kan efter bekendtgørelsens § 30 meddele  

 tilladelse til nedsivning for husspildevand, hvor afstand til det maksimale  

 grundvandsspejl er under 1 meter.
Amtsrådet kan endvidere efter  

 bekendtgørelsens § 31 give bemyndigelse til kommunalbestyrelsen  

 til at meddele tilladelse til etablering af sådanne  

 nedsivningsanlæg.
Sænkning af grundvandsspejl I forbindelse med etablering af nedsivningsanlæg indenfor et  

 afgrænset område kan det dog undertiden være  

 nødvendigt at der foretages en sænkning af grundvandsstanden,  

 fordi nedsivningsanlæggene ikke kan placeres med den  

 tilstrækkelige afstand til grundvandsspejlet.
 En grundvandssænkning skal ske i medfør af  

 vandløbslovens bestemmelser, hvorved de etablerede drænledninger  

 får status som vandløb.
 Udgifterne forbundet med en grundvandssænkning  

 pålægges derfor efter vandløbslovens bestemmelser, de  

 grundejere, der skønnes at have nytte af anlægget.
 Såfremt et sådan nedsivningsanlæg  

 ønskes etableret i en afstand mindre end 25 meter fra  

 drænledningerne, kræves en tilladelse til udledning efter  

 spildevandsbekendtgørelsens § 16, se i øvrigt denne  

 vejlednings kapitel 7.
Hævet nedsivningsanlæg I områder, hvor afstand til grundvandsspejl ikke kan opfylde kravet  

 for en kommunal tilladelse på 1 meter, efter bekendtgørelsen  

 § 28, kan nedsivningsanlægget anlægges som et hævet  

 anlæg.
Det vil sige, at der anlægges en sandmile over jorden i en  

 sådan højde, at både krav til frostfri dækning over  

 sivedrænene og krav om mindste afstand til højeste  

 grundvandstand kan respekteres.
 Myndighedskompetence for meddelelse af tilladelse for  

 nedsivningsanlæg i områder med sænket grundvandsspejl og  

 for hævede nedsivningsanlæg følger den generelle  

 afgrænsning af kompetence, der er angivet for nedsivning af spildevand  

 tidligere i dette kapitel.
12.8 Etablering af nedsivningsanlæg Nedsivningsanlæg skal etableres efter de gældende  

 retningslinier herfor.
For nedsivning af husspildevand gælder  

 vejledning nr. 2, 1999, om »Nedsivningsanlæg op til 30 PE«.
Derudover  

 findes Dansk Ingeniørforenings norm for mindre  

 afløbsanlæg med nedsivning, DS 440, der udover nedsivning af  

 husspildevand også omfatter nedsivning af overfladevand.
12.9 Ændring eller tilbagekaldelse af nedsivningstilladelser Efter lovens § 20 kan nedsivningstilladelser meddelt  

 efter lovens § 19 til enhver tid og uden erstatning ændres eller  

 tilbagekaldes af hensyn til:
fare for forurening af vandforsyningsanlæg, gennemførelsen af en ændret spildevandsafledning i  

 overensstemmelse med en spildevandsplan efter lovens § 32 eller miljøbeskyttelsen i øvrigt.
 Under de samme betingelser som nævnt i punkterne  

 ovenfor kan det bestemmes, at forhold, som med eller uden tilladelse var  

 lovlige ved lovens ikrafttræden, skal ændres eller  

 ophøre.
 Afgørelse herom træffes af  

 tilladelsesmyndigheden.
Hvis et område kloakeres som led i  

 gennemførelse af en ændret spildevandsafledning i  

 overensstemmelse med en godkendt spildevandsplan, giver lovens § 20,  

 adgang til at kræve nedsivningsanlægget sløjfet uden  

 erstatning.
Tilbagekaldelse af tilladelse til nedsivning anses i disse  

 tilfælde for sket ved tilslutning til det nye kloakanlæg, jf.  

 lovens § 20, stk. 4.
 Med lovens § 20, stk. 4 skal forstås  

 situationen, hvor der sker en egentlig kloakering og tilslutning til den  

 offentlige kloak.
12.10 Administrative procedurer ved påbud om nedsivning Med ændring af miljøbeskyttelsesloven i 1997 (lov nr. 325 af  

 14. maj 1997 om ændring af miljøbeskyttelsesloven m.v.  

 (Spildevandsrensning i det åbne land m.v.) er der i lovens § 30  

 blevet mulighed for at give påbud om nedsivning.
 Kommunalbestyrelsen kan give et direkte påbud om  

 nedsivning efter § 30, stk. 5, når forudsætningerne for  

 at nedsive i øvrigt er tilstede, se afsnit 12.3 og  

 bekendtgørelsens §§ 28, 29 og 31.
 Kommunalbestyrelsen kan alternativt vælge at give  

 påbud om rensning svarende til et givent renseniveau (svarende til de 4  

 renseklasser i afsnit 11.3) og samtidig vejlede grundejeren om, at etablering  

 af et nedsivningsanlæg vil kunne opfylde påbudet.
 For detailleret beskrivelse af procedure ved meddelelse af  

 påbud efter lovens § 30 henvises til Miljøstyrelsens  

 vejledning om »Nedsivningsanlæg op til 30 PE«, jf. afsnit 2.3.
 Standardskema, der kan anvendes ved ansøgning om  

 etablering af nedsivningsanlæg, er bilagt samme vejledning.
12.11 Ansvar ved tilladelse eller påbud om nedsivning Tilladelsesmyndigheden bør være særligt opmærksom  

 på ansvarsforhold i forbindelse med påbud om etablering af  

 nedsivningsanlæg.
Tilladelsesmyndigheden skal, jf.  

 bekendtgørelsens § 28, sikre en række betingelser og  

 forudsætninger er opfyldt.
Dette omfatter, at jordbunden skal  

 være egnet til nedsivning.
Kommunalbestyrelsen skal derfor sikre, at  

 den fornødne dokumentation er tilstede, f.eks. sigteprøver af  

 jordbunden, pejling af grundvand m.v.
Kommunalbestyrelsen bør være særligt  

 opmærksom ved meddelelse af tilladelse til nedsivning, hvor jordbunden  

 er mindre egnet til nedsivning.
Miljøstyrelsens vejledning om  

 nedsivningsanlæg anbefaler, at der ikke meddeles tilladelse til  

 nedsivning i disse typer jorde, da der her vil være større  

 risiko for et dårligt fungerende nedsivningsanlæg, og  

 kommunalbestyrelsen bør her særligt sikre sig dokumentation for,  

 at nedsivning er muligt.
12.12 Tilsyn og håndhævelse Kommunalbestyrelsen fører efter bekendtgørelsens § 53,  

 stk. 1 tilsyn med private nedsivningsanlæg for spildevand.  

 Kommunalbestyrelsen fører endvidere tilsyn med de  

 nedsivningsanlæg for nedsivning af overfladevand fra jernbanearealer,  

 hvor amtsrådet har meddelt tilladelse.
 Amtsrådet fører efter bekendtgørelsens  

 § 53, stk. 2 tilsyn med offentlige nedsivningsanlæg.
Tilsynet omfatter, at tilsynsmyndigheden sikrer, vilkår fastsat i forbindelse med en tilladelse overholdes påbud og forbud efterkommes Det er generelt tilladelsesmyndigheden, der er  

 håndhævelsesmyndighed.
 Kommunalbestyrelsen skal videresende sager om  

 overtrædelse af afgørelser efter bekendtgørelsens  

 § 30 til amtsrådet, der efterfølgende håndhæver  

 de ulovlige forhold efter lovens §§ 68-70.
12.13 Oversigt over kompetencefordeling m.v. ved nedsivning I nedenstående tabel 2.1 er vist oversigt over de krav der skal  

 overholdes ved tilladelse til nedsivning afhængig af  

 tilladelsesmyndighed, og i tabel 12.2 er vist oversigt over tilladelses- og  

 tilsynsmyndigheder.
Tabel 12.1 Krav i bekendtgørelsens §§ 28, 30, og 31 til  

 nedsivningsanlæg.
 Krav for at tilladelse til nedsivning kan meddeles:
§ 28 §§ 30-31 1. Beskyttelsesområder, miljøbeskyttelseslovens  

 § 22 Ja Nej *) 2. 300 m til vandindvindingsanlæg, drikkevandskvalitet.
For  

 små anlæg mulighed for dispensation ned til 75 m Ja Nej *) 3. 150 m til vandindvindingsanlæg, ikke drikkevandskvalitet,  

 mulighed for dispensation ned til 75 m Ja Nej *) 4. Afstand til vandløb, søer eller havet er mindst 25 m Ja Ja 5. Bundfældningstank Ja Nej 6. Sivedræn Ja Nej 7. Mindste afstand til grundvand 1 m Ja Nej *) Krav må kun lempes, hvis amtsrådet vurderer,  

 at grundvandsressourcen ikke forurenes.
Tabel 12.2 Oversigt over tilladelses- og tilsynsmyndigheder samt klageadgang ved  

 nedsivning af spildevand.
Ejer/producent Størrelse tilladelse hjemmel tilsyn hjemmel klage hjemmel privat = 30PE kom S § 28 kom L § 65 nej S § 33 privat >30PE amt S § 30 kom L § 65 ja L § 91 kom = 30PE kom S § 28 amt L § 66, stk. 4 nej S § 33 kom >30PE amt S § 30 amt L § 66, stk. 4 ja L § 91 Kom: Kommunalbestyrelsen Amt: Amtsrådet L: Miljøbeskyttelsesloven S: Spildevandsbekendtgørelsen Statslige og amtslige tilladelser henregnes under private 12.14 Klageadgang Afgørelser efter bekendtgørelsens § 28  

 vedrørende nedsivning af husspildevand med en kapacitet på 30 PE  

 eller derunder kan ikke påklages til anden administrativ myndighed, jf.  

 bekendtgørelsens § 33.
 Afgørelser om nedsivning af tag- og overfladevand  

 efter bekendtgørelsens § 29, hvor kommunalbestyrelsen har  

 tilladelseskompetencen, kan ligeledes ikke påklages efter  

 bekendtgørelsens § 33.
 Amtsrådets afgørelser efter  

 bekendtgørelsens §§ 30-31 kan påklages til  

 Miljøstyrelsen.
 Dog kan følgende afgørelser  

 jævnfør bekendtgørelsens § 33, stk. 2, ikke  

 påklages:
 Tilladelse eller afslag for nedsivning af spildevand for anlæg  

 med en kapacitet på op til 30 PE, hvor spildevandet ikke indeholder  

 andre stoffer, end hvad der sædvanligvis forekommer i  

 husspildevand.
 Tilladelser eller afslag for nedsivning af tag- og overfladevand, dog  

 undtaget overfladevand fra offentlige veje eller befæstede arealer, der  

 anvendes til parkering for mere end 20 biler.
 Overførelse af kompetence til kommunalbestyrelsen efter  

 bekendtgørelsens § 31, stk. 1, jf. § 31,  

 stk. 5.
 Kommunalbestyrelsens tilladelser, truffet på  

 baggrund af en af amtsrådet meddelt § 31 tilladelse, kan ikke  

 påklages til anden administrativ myndighed.
 Miljøstyrelsens afgørelser af klager over  

 amtsrådets tilladelser efter bekendtgørelsens § 31 og  

 § 32 kan endvidere påklages til Miljøklagenævnet, jf.  

 lovens § 103.
13. Udledning og udsprøjtning på  

 jordoverfladen af spildevand uden jordbrugsmæssig værdi Formålet med at regulere udledning og udsprøjtning på  

 jordoverfladen af spildevand uden jordbrugsmæssig værdi er at  

 sikre mod risiko for forurening af overfladevand og grundvand, at sikre mod  

 risiko for sundhedsfare for mennesker og dyr og at sikre omboende mod gener  

 af miljø- og sundhedsmæssig karakter.
13.1 Miljøbeskyttelseslovens generelle bestemmelser I lovens § 19 er der fastsat regler for meddelelse af tilladelse til  

 udledning og udsprøjtning af spildevand på jordoverfladen, og i  

 lovens § 20 er der fastsat bestemmelser for ændringer eller  

 tilbagekaldelse af meddelte tilladelser af denne art.
Det er i henhold til lovens § 19, stk. 4 som  

 udgangspunkt amtsrådet, der kan give tilladelse til, at stoffer,  

 produkter og materialer, der kan forurene grundvand, jord og undergrund  

 må udledes eller oplægges på jorden.
Ministeren kan dog  

 fastsætte andre regler - herunder om tilladelseskompetence.
 Af bekendtgørelsens § 34 fremgår det, at  

 hvis spildevand uden jordbrugsmæssig værdi ønskes udledt  

 eller udsprøjtet på jordoverfladen, er det alene  

 amtsrådet, der kan meddele tilladelse.
 Tilsvarende er det generelt amtsrådet, der efter  

 lovens § 20 kan ændre eller tilbagekalde en tilladelse af  

 ovennævnte art.
 Der er dog i henhold til lovens § 20, stk. 4,  

 den undtagelse, at kommunalbestyrelsen har kompetencen i de tilfælde,  

 hvor tilbagekaldelsen sker som led i gennemførelsen af en  

 spildevandsplan efter lovens § 32.
Ministeren kan i øvrigt som følge af lovens  

 § 19, stk. 5, fastsætte nærmere regler for denne type  

 spildevandsbortskaffelse.
Dette er sket med  

 spildevandsbekendtgørelsens kapitel 13.
13.2 Anvendelsesområde Spildevandsbekendtgørelsen Bekendtgørelsens kapitel 13 finder anvendelse i de situationer,  

 hvor det spildevand, der ønskes udledt eller udsprøjtet  

 på jordoverfladen, ikke kan anvendes efter øvrig gældende  

 lovgivning, dvs. ikke er reguleret efter bekendtgørelse nr. 823 af 16.  

 september 1997 om anvendelse af affaldsprodukter til jordbrugsformål  

 med senere ændringer (slambekendtgørelsen),  

 bekendtgørelse nr. 550 af 24. juli 1998 om erhvervsmæssigt  

 dyrehold, husdyrgødning, ensilage m.v.  

 (husdyrgødningsbekendtgørelsen) samt bekendtgørelse nr.  

 366 af 10. maj 1992 om ikke-erhvervsmæssigt dyrehold, uhygiejniske  

 forhold m.m..
 Spildevand, der kan udledes eller udsprøjtes efter  

 spildevandsbekendtgørelsen kan være husspildevand, gråt  

 spildevand, tag- og overfladevand, oppumpet let forurenet grundvand,  

 afværgevand, filterskyllevand fra vandværker, kølevand, og  

 visse former for processpildevand.
De former for spildevand, der er nævnt, må  

 ikke have en jordbrugsmæssig værdi i form af enten  

 gødningsmæssig værdi eller en værdi som  

 jordforbedringsmiddel, idet de så vil være omfattet af  

 slambekendtgørelsen, der regulerer anvendelse af affaldsprodukter med  

 jordbrugsmæssig værdi til jordbrugsformål.
Som eksempler  

 på produkter med jordbrugsmæssig værdi kan nævnes  

 opsamlede humane affaldsprodukter (urin og fæces) jf. afsnit  

 13.2.2.
 For at kunne anvende spildevand m.v. til jordbrug efter  

 slambekendtgørelsen må affaldsprodukterne dog ikke have et  

 væsentligt indhold af miljøskadelige stoffer.
Den ovenstående afgrænsning mellem  

 spildevandsbekendtgørelsen og slambekendtgørelsen skal ikke  

 forstås således, at alt spildevand, der ikke kan udbringes efter  

 reglerne i slambekendtgørelsen, kan udbringes efter  

 spildevandsbekendtgørelsen.
Ved meddelelse af tilladelse til udledning  

 eller udsprøjtning af spildevand på jordoverfladen efter  

 spildevandsbekendtgørelsen skal der foretages en konkret vurdering af,  

 om det er miljø- og sundhedsmæssigt forsvarligt i det enkelte  

 tilfælde.
13.2.1 Afgrænsning til anden lovgivning Slambekendtgørelsen Spildevand, der har en jordbrugsmæssig værdi kan anvendes til  

 jordbrugsformål, reguleret efter slambekendtgørelsen.
 Slambekendtgørelsen omfatter affald fra  

 husholdninger, institutioner og virksomheder, herunder biologisk behandlet  

 eller bioforgasset affald, processpildevand og spildevandsslam i det omfang  

 affaldet er egnet til jordbrug, herunder til privat havebrug.
For at affaldsprodukter kan anvendes til jordbrug, skal de  

 have en jordbrugsmæssig værdi.
Ved jordbrugsmæssig  

 værdi skal forstås en ønskelig tilstandsændring af  

 et areal, hvor produktet enten har en værdi som gødning eller en  

 værdi som jordforbedringsmiddel.
Ved gødning skal forstås  

 et middel til fremme af planters vækst og hvis virkning helt eller  

 overvejende beror på gødningens indhold af  

 plantenæringsstoffer.
Et jordforbedringsmiddel skal forstås som et middel  

 til ændring af jords eller voksemediers fysiske, kemiske eller  

 biologiske tilstand og hvis virkning ikke eller kun i ringe grad beror  

 på et indhold af plantenæringsstoffer.
Dette kan f.eks.  

 være kalk, papirrestprodukter med mere.
Privat havebrug skal forstås i sin almindelige  

 betydning, men er i slambekendtgørelsen defineret som  

 ikke-erhversmæssig plante- og træproduktion, som kun er til brug  

 for en enkelt eller få husstande.
Der kræves ligeledes ved  

 udbringning af affaldsprodukter til privat havebrug, at de har en  

 jordbrugsmæssig værdi.
 Der henvises i øvrigt til en kommende vejledning  

 fra Miljøstyrelsen om »Affaldsprodukter til  

 jordbrugsformål«.
Husgødningsbekendtgørelsen Mælkerumsspildevand samt vand fra vask af produkter fra husdyrhold,  

 foderrekvisitter og lignende fra almindelig landbrugsdrift reguleres i  

 henhold til husdyrgødningsbekendtgørelsen  

 (bekendtgørelse nr. 550 af 24. juli 1998).
 Bekendtgørelse om ikke erhvervsmæssigt dyrehold og  

 uhygiejniske forhold m.v.
Latrin er reguleret af bekendtgørelse nr. 366 af 10. maj 1992 om  

 ikke-erhvervsmæssigt dyrehold, uhygiejniske forhold m.m.
Ved latrin  

 forstås ubehandlet urin og fæces.
13.2.2 Anvendelse af affaldsprodukter fra alternative toiletformer Der er i følgende afsnit beskrevet anvendelsen af affaldsprodukter  

 fra fire helt eller delvist afløbsfrie toiletter:
1.	Komposttoiletter/multtoiletter 2.	Kompost/multtoiletter med urinseparation 3.	Vandskyllende toiletter med urinseparation 1. Komposttoiletter/- multtoriletter Disse toiletter tilføres både fæces og urin, som  

 opsamles i samme beholder.
Udgangspunktet for disse toiletter er, at der ikke  

 anvendes vandskyl.
Der kan dog være eksempler på nogle typer  

 komposttoiletter, der anvender vand til transport af fæces til  

 beholderen.
Vandet tilføres dog ikke opsamlingsbeholderen, idet der  

 lige inden denne er placeret en cyklotron eller lignende, der fjerner det  

 meste af vandet fra fæces, inden det ledes i kompostbeholderen.
En  

 sådan mekanisme vil naturligvis også lede urin uden om  

 opsamlingsbeholderen.
Det vand, der har været brugt til transporten er  

 blevet forurenet af fæces og kan sidestilles med sort spildevand og  

 bør derfor som udgangspunkt tilføres samletank eller  

 renseanlæg.
Anvendelse af affaldsprodukter Affaldsprodukterne fra disse typer toiletter sidestilles som udgangspunkt  

 med latrin og skal myndighedsbehandles efter bekendtgørelse nr. 366 af  

 10. maj 1992 om ikke-erhvervsmæssigt dyrehold, uhygiejniske forhold  

 m.m.
Såfremt der er sket en viderebehandling af  

 slutproduktet fra disse toiletter i form af enten stabilisering, kontrolleret  

 kompostering eller kontrolleret hygiejnisering, således at  

 slutproduktet ikke længere kan betragtes som latrin, kan slutproduktet  

 anvendes på jordbrug og privat havebrug, idet det har en  

 jordbrugsmæssig værdi.
Der kan gives tilladelse hertil efter  

 slambekendtgørelsens § 21.
Anvendelse af affaldsprodukter på jordbrug og privat havebrug Med henblik på udspredning af affaldsproduktet på jordbrug og  

 privat havebrug kan det behandlede slutprodukt sidestilles med  

 spildevandsslam for så vidt angår de hygiejnisk begrundede  

 anvendelsesrestriktioner.
Amtet kan give tilladelse hertil efter  

 slambekendtgørelsens § 21.
 Såfremt affaldsproduktet kun er stabiliseret, skal  

 det nedbringes inden 12 timer efter tilførsel under hensyntagen til de  

 øvrige begrænsninger, der gælder efter  

 slambekendtgørelsen.
 Såfremt affaldsproduktet er kontrolleret  

 komposteret, må det anvendes på jordbrug, men ikke til  

 fortærbare afgrøder og ej heller i parker og havebrug (offentlig  

 og privat).
Såfremt affaldsproduktet er kontrolleret  

 hygiejniseret, kan det anvendes uden hygiejnisk begrundede  

 anvendelsesrestriktioner.
Det kan anvendes til jordbrug og privat havebrug,  

 herunder til fortærbare afgrøder.
 Der henvises for yderligere oplysninger til  

 slambekendtgørelsen samt kommende vejledning om affaldsprodukter til  

 jordbrugsformål.
2. Komposttoiletter med urinseparation I et komposttoilet med urinseparation ledes urinen til separat  

 opsamlingsbeholder og håndteres separat.
Ideen med et toilet med  

 urinseparation er at opsamle urinen, der har den største  

 næringsværdi.
For at undgå tilstopning af  

 urintransportsystemet anvendes en smule vand til at skylle  

 urinopsamlingsskålen for derefter at lede urinen til  

 opsamlingsbeholderen.
 Fæces tilføres en opsamlingsbeholder som ved  

 et almindeligt komposttoilet som udgangspunkt uden tilførsel af  

 vand.
Anvendelse af affaldsproduktet Regulering af anvendelse af det opsamlede urin og fæces sker efter  

 samme bestemmelser som angivet under 1. komposttoiletter.
3. Vandskyllende toiletter med urinseparation I et vandskyllende toilet med urinseparation opsamles urinen i en separat  

 beholder, og der kan anvendes en smule vand til skylning af urinen.
 For så vidt angår fæces bortskaffes det  

 som ved normalskyllende toiletter og sidestilles derfor med sort spildevand.  

 Bortskaffelse af det sorte spildevand kan ske ved tilførsel til  

 renseanlæg, herunder samletank, nedsivningsanlæg,  

 minirenseanlæg m.v.
Anvendelse af affaldsproduktet på jordbrug og privat havebrug Den opsamlede urin kan anvendes på jordbrug, idet det har en  

 jordbrugsmæssig værdi.
 Med henblik på udspredning af urinen på  

 jordbrug eller privat havebrug gælder samme bestemmelser som angivet  

 under 1. komposttoiletter.
4. Vakuumtoiletter I vakuumtoiletter opsamles og transporteres toiletaffaldet med minimalt  

 vandforbrug til en opsamlingsbeholder, der på grund af skyllenes  

 størrelse (typisk 0,2 - 0,5 liter) kan være lille, hvorfor  

 toiletterne oftest anvendes på skibe og andre steder med  

 begrænset plads.
Toiletterne kan dog også anvendes i almindelige  

 beboelser.
 Affaldsproduktet er som udgangspunkt husspildevand, og  

 skal behandles efter reglerne i spildevandsbekendtgørelsen.  

 Bortskaffelse kan ske ved tilførsel til renseanlæg, herunder  

 samletank, nedsivningsanlæg, minirenseanlæg m.v.
Anvendelse af affaldsproduktet på jordbrug og privat havebrug Drejer det sig imidlertid om koncentreret toiletaffald (med relativt lavt  

 vandindhold) kan det også sidestilles med affaldsproduktet fra et  

 komposttoilet, og der er mulighed for at anvende affaldsproduktet på  

 jordbrug og privat havebrug, idet det har en jordbrugsmæssig  

 værdi.
For så vidt angår bestemmelserne for anvendelse af  

 affaldsprodukterne fra disse typer toiletter henvises til 1.  

 komposttoiletter.
 Tabel 13.1 giver en oversigt over hvilke myndigheder og  

 hvilket lovgrundlag, der skal anvendes ved tilladelse til udbringning af  

 affaldsprodukterne fra de fire beskrevne toilettyper.
 Med hensyn til opsamling, tømning og transport af  

 affaldsprodukterne henvises til vejledningens kapitel 14.
Tabel 13.1 Udbringning af affaldsprodukter fra helt eller delvist afløbsfrie  

 toilettyper.
Toilettype Tilladelsesmyndighed og lovgrundlag 1. Kompost- og multtoiletter Affaldsproduktet sidestilles med latrin Kommunalbestyrelsen jf. bekendtgørelse nr. 366 af 10. maj 1992 Behandlet slutprodukt -latrin*- kan udbringes på jordbrug og privat  

 havebrug Amtet jf. slambekendtgørelsens § 21** 2. Kompost- og multtoiletter med urinseparation Fæces kan sidestilles med latrin Kommunalbestyrelsen jf. bekendtgørelse nr. 366 af 10. maj 1992 Behandlet slutprodukt - latrin* og urin - kan udbringes på jordbrug  

 og privat havebrug Amtet jf. slambekendtgørelsens § 21** 3. Vandskyllende toiletter med urinseparation Behandlet slutprodukt - urin - kan udbringes på jordbrug og privat  

 havebrug Amtet jf. slambekendtgørelsens § 21** 4. Vakuumtoiletter Såfremt affaldsproduktet ikke er behandlet betragtes det som  

 almindelig husspildevand, dog kan Spildevandsbekendtgørelsen affaldsproduktet sidestilles med latrin Kommunalbestyrelsen jf. bekendtgørelse nr. 366 af 10. maj 1992 Såfremt affaldet er behandlet kan det udbringes på jordbrug og  

 privat havebrug.
Amtet jf. slambekendtgørelsens § 21** Bekendtgørelse nr. 366 af 10. maj 1992 om  

 ikke-erhvervsmæsssigt dyrehold, uhygiejniske forhold m.m.
Slambekendtgørelsen: bekendtgørelse nr. 823 af 16. september  

 1997.om anvendelse af affaldsprodukter til jordbrugsformål *) 	Såfremt der er sket en viderebehandling af slutproduktet i  

 form af stabilisering, kontrolleret kompostering eller kontrolleret  

 hygiejnisering, således at slutproduktet ikke længere kan  

 betragtes som latrin, kan slutproduktet anvendes efter  

 slambekendtgørelsen.
**)	Det behandlede slutprodukt (latrin og urin) kan sidestilles med  

 spildevandsslam for så vidt angår de hygiejnisk begrundede  

 anvendelsesrestriktioner ved meddelelse af tilladelse efter  

 slambekendtgørelsen.
Der henvises til slambekendtgørelsens  

 bestemmelser.
13.3 Ansøgningsprocedure efter spildevandsbekendtgørelsen Alle ansøgninger om tilladelse til udledning og udsprøjtning  

 på jordoverfladen af spildevand uden jordbrugsmæssig værdi  

 skal ifølge bekendtgørelsens § 34, stk. 3 indsendes  

 til kommunalbestyrelsen, der videresender ansøgningen til  

 amtsrådet ledsaget af kommunalbestyrelsens bemærkninger.
Kommunalbestyrelsens bemærkninger Kommunalbestyrelsen bør forholde sig til, om det ansøgte er  

 i overensstemmelse og foreneligt med den lokale planlægning, herunder  

 spildevandsplanen.
Kommunalbestyrelsen bør også bidrage med  

 viden om lokale forhold i relation til blandt andet risikoen for forurening  

 af vandindvindinger og grundvandsressourcer, i det omfang kommunalbestyrelsen  

 er i besiddelse af sådanne informationer.
13.4 Amtsrådets tilladelser til udsprøjtning og udledning  

 på jordoverfladen af spildevand uden jordbrugsmæssig  

 værdi Ved meddelelse af tilladelse til udledning eller udsprøjtning  

 på jordoverfladen af spildevand uden jordbrugsmæssig værdi  

 efter bekendtgørelsens § 34, stk. 1 skal det sikres, at der  

 ikke er risiko for:
forurening af grundvand, forurening af overfladevand, sundhedsfare for mennesker og dyr, gener for omboende, og overfladeafstrømning.
 Vurderingen af ovennævnte punkter svarer som  

 udgangspunkt til den vurdering, der skal foretages i forbindelse med  

 nedsivningstilladelser suppleret med særlige hensyn til sundhed og  

 hygiejne.
Husspildevand De sundhedsmæssige hensyn medfører, at det generelt ikke  

 bør tillades at udsprøjte eller udlede husspildevand på  

 jordoverfladen, idet husspildevand normalt vil indeholde smitstoffer i et  

 omfang, som gør, at det vil indebære en stor risiko for  

 sundhedsfare for mennesker og dyr.
Eksisterende udledning af urenset husspildevand direkte  

 på jorden er ikke lovlige, med mindre der foreligger en særlig  

 tilladelse hertil.
Som opfølgning på den oprindelige  

 miljøbeskyttelsesloven fra 1973 blev der i det første  

 spildevandscirkulære indført mulighed for, at amtsrådet  

 kunne give tilladelse til at udsprøjte spildevand.
Det blev her  

 angivet, at det fortsat ikke var tilladt at udlede husspildevand på  

 jorden.
Kommunalt renset spildevand og industrispildevand Det har ikke været praksis at tillade udledning og  

 udsprøjtning af spildevand svarende til renset kommunalt spildevand  

 direkte på jordoverfladen, på grund af sundhedsmæssige og  

 hygiejniske risici.
Derimod har det for industrispildevand i visse  

 tilfælde kunnet tillades, når spildevandet har været  

 relativt ubelastet, og når der ikke har været risiko for  

 spredning af smitstoffer.
13.4.1 Udtalelse fra embedslægen og kredsdyrlægen Embedslægen og kredsdyrlægen Før amtsrådet kan meddele tilladelse til udledning eller  

 udsprøjtning af spildevand på jordoverfladen, skal  

 amtsrådet indhente udtalelse fra såvel embedslægen som  

 kredsdyrlægen, jf. bekendtgørelsens § 34, stk. 1.
 Formålet med forelæggelse for embedslæge  

 og kredsdyrlæge er at få en vurdering af, om f.eks. tagvand, der  

 ønskes udledt/udsprøjtet vil udgøre en  

 sundhedsmæssig risiko for mennesker og dyr samt om der f.eks. skal ske  

 en begrænsning i den anvendelse af tagvandet, som man havde  

 påtænkt.
13.4.2 Beskyttelse af grundvand og overfladevand Ved vurdering af ansøgninger om tilladelser efter  

 bekendtgørelsens § 34, stk. 2, nr. 1 og 2 skal det sikres,  

 at udledningen eller udsprøjtningen af spildevand ikke indebærer  

 en risiko for eller medfører forurening af grundvand og  

 overfladevand.
Miljøfremmede stoffer Spildevand indeholdende miljøfremmede stoffer bør som  

 udgangspunkt ikke udbringes på jordoverfladen af hensyn til  

 beskyttelsen af såvel grundvandet som overfladevandet.
Alene i de  

 tilfælde, hvor der foreligger sikker viden om, at stofferne nedbrydes  

 uden risiko for forurening af hverken jord, grundvand eller overfladevand,  

 kan udledningen eller udsprøjtningen tillades.
 Spildevand indeholdende toksiske, bioakkumulerbare eller  

 persistente stoffer bør ikke udbringes på jordoverfladen.
Påvirkning af grundvand Såfremt der er tale om udsprøjtning af spildevand i en  

 mængde og/eller med en sammensætning, der vurderes at kunne  

 udgøre en risiko for forurening af eksisterende  

 vandindvindingsanlæg eller grundvandsressourcer, som vil være  

 anvendelige til fremtidige vandindvindingsanlæg kan det være  

 nødvendigt, at amtet tager konkret stilling til, hvorvidt de  

 hydrogeologiske forhold sandsynliggør, at udledningen eller  

 udsprøjtningen vil kunne ske uden risiko for en sådan  

 forurening.
Hydrogeologiske forhold En undersøgelse af de hydrogeologiske forhold kan blandt andet  

 omfatte:
Fastlæggelse af grundvandets strømningsretning (ved  

 små afstande til vandindvindinger bør grundvandets  

 strømningsretning ikke være mod indvindingen) Undersøgelse af om vandindvindinger er beskyttet mod  

 nedsivende spildevand (f.eks. af et impermeabelt lerlag) Påvirkning af overfladevand Amtsrådet skal sikre sig, at udledningen eller udsprøjtningen  

 af spildevand på jordoverfladen ikke er til hinder for, at den  

 planlagte vandkvalitet for vandløb, søer eller havet, som  

 fastlagt i regionplanen, kan opfyldes.
Det skal herunder sikres, at der ikke  

 på nogen årstid sker overfladisk afstrømning til  

 vandløb, søer eller havet.
 Det skal desuden sikres, at der ikke ved store  

 spildevandsbelastninger af arealer nær recipienter kan ske  

 afstrømning af unedbrudte stoffer enten direkte eller gennem de  

 øverste jordlag.
13.4.3 Hensyn til sundhedsfare og gener for omboende En forudsætning for, at amtsrådet kan meddele tilladelse er,  

 at spildevandet ikke indeholder kemiske stoffer eller smitstoffer i et  

 omfang, som indebærer sundhedsmæssige risici for mennesker eller  

 dyr eller indebærer risiko for gener for omboende, jf.  

 bekendtgørelsens § 34, stk. 2, nr. 3, 4 og 5.
Hygiejniske forhold De nødvendige hygiejniske forholdsregler indebærer, at der  

 skal udvises stor påpasselighed, når der meddeles tilladelse til  

 udledning eller udsprøjtning af spildevand på  

 jordoverfladen.
 Spildevand fra husholdninger, specielt ubehandlet  

 toiletspildevand kan indeholde store mængder mikroorganismer, herunder  

 sygdomsfremkaldende bakterier, og bør derfor som udgangspunkt ikke  

 udbringes på jordoverfladen.
 Spildevand fra animalsk produktion, f.eks. slagterier, der  

 ligeledes indeholder mikroorganismer, herunder sygdomsfremkaldende bakterier,  

 indebærer ligeledes en potentiel smitterisiko.
Selv spildevand renset med videregående biologiske  

 og kemiske processer, herunder kvælstof og fosforfjernelse, bør  

 ikke uden særlige foranstaltninger, f.eks. indhegning og/eller  

 afskærmning, udledes eller udsprøjtes på jordoverfladen.  

 Dette skyldes, at spildevandet indeholder bakterier og vira m.v., der kan  

 udgøre sundhedsmæssig risiko for mennesker og dyr.
Mennesker og  

 dyr bør derfor ikke kunne komme i kontakt med det udsprøjtede  

 spildevand.
 I praksis har der tidligere været givet tilladelse  

 til udsprøjtning af mejerispildevand og spildevand fra  

 levnedsmiddelvirksomheder.
 Udspredning/udsprøjtning af spildevand skal ske  

 på en sådan måde, at der ikke dannes aerosoler, idet disse  

 kan indeholde sygdomsfremkaldende bakterier og dermed udgøre en  

 sundhedsmæssig risiko for dyr og mennesker.
 Ved vurdering af, om der kan gives tilladelse til  

 udledning eller udsprøjtning af spildevand på jordoverfladen, og  

 om der i tilladelsen skal stilles særlige vilkår, f.eks.  

 indhegning, skal det undersøges, hvor spildevandet kommer fra, og hvor  

 det ønskes udsprøjtet.
Ved meddelelse af tilladelse skal der desuden tages  

 stilling til, om det skal kræves, at spildevandet undergår en  

 form for behandling, inden det udbringes på jorden, eller om der i  

 tilladelsen skal stilles særlige vilkår om, at spildevandet ikke  

 må spredes på fortærbare afgrøder, eller steder hvor  

 børn har adgang.
Der kan derfor stilles vilkår om, at  

 spildevandet ikke må indeholde sundhedsfarlige stoffer eller  

 smittekim.
Lugtgener Der skal samtidig tages hensyn til den potentielle risiko for lugtgener,  

 der kan opstå ved udledning eller udsprøjtning af spildevand  

 på jordoverfladen.
Overfladisk afstrømning Det skal desuden sikres, at der ikke på nogen årstid  

 forekommer overfladisk afstrømning til omkringliggende ejendomme, og  

 at arealet, der tænkes anvendt, ikke ligger således, at der  

 opstår gener for omboende og for færdsel på offentlige veje  

 m.v.
Den spildevandsmængde, der årligt udsprøjtes på  

 jorden, bør ikke væsentligt overstige 3.500 m3/ha,  

 svarende til en netto nedbør på 350 mm.
Tilladelse til udledning  

 af større mængder bør kun gives efter en konkret  

 bedømmelse af jordbunds- og terræn forhold, herunder  

 afstrømningsmuligheder m.v.
Det skal desuden sikres, at spildevandet  

 fordeles jævnt over arealet.
Ansamlinger af spildevand må ikke  

 forekomme på nogen tidspunkter af året.
Driftsforstyrrelser Derudover bør der i tilladelsen være taget hensyn til, at der  

 ved driftsforstyrrelser skal være mulighed for midlertidigt at opsamle  

 eller bortlede spildevandet på anden forsvarlig måde.
13.4.4 Hensyn til kommunal og amtslig planlægning for  

 området Amtsrådets tilladelser efter bekendtgørelsens § 34,  

 stk. 1 bør ikke stride mod vandforsynings-, spildevands-,  

 region-, og kommuneplanlægning for området.
13.4.5 Kontrakt for udledning/udsprøjtning Ansvar for drift, vedligeholdelse og skader ved disponering på  

 fremmede ejendomme Ved meddelelse af tilladelse til udledning eller udsprøjtning af  

 spildevand på fremmed ejendom bør amtsrådet påse, at  

 der er indgået en kontrakt mellem spildevandsproducenten og ejeren af  

 det areal, hvor spildevandet ønskes udledt eller udsprøjtet.  

 Kontrakten bør indeholde bestemmelser om det privatretlige ansvar for  

 anlæggets drift og vedligeholdelse, herunder hvem der har ansvaret for  

 eventuelle opståede gener.
Kontrakten bør endvidere angive, hvem  

 der skal afholde udgifterne ved afhjælpning af eventuelle skader samt  

 hvem der er ansvarlig for anlæggets drift og vedligeholdelse i  

 almindelighed.
Kontraktens opsigelsesmulighed og løbetid bør  

 ligeledes anføres.
Tidsbegrænsning Der bør i tilladelsen fastsættes en tidsbegrænsning  

 under hensyntagen til kontraktens løbetid, således at det i god  

 tid kan afgøres, om kontraktens løbetid kan forlænges,  

 eller om der skal søges om tilladelse til en ændret  

 udledningsform.
13.5 Tilsyns- og håndhævelsesforpligtelser Tilsyn I medfør af lovens § 65 er det generelt kommunalbestyrelsens  

 forpligtelse at føre tilsyn med udledning og udsprøjtning af  

 spildevand på jordoverfladen herunder at, vilkår fastsat i forbindelse med en tilladelse efter  

 bekendtgørelsens § 34 overholdes og at påbud og forbud efterkommes.
 Det er dog amtsrådets forpligtelse at føre  

 tilsyn med tilladelser givet til kommunale virksomheder, jf. lovens  

 § 66, stk. 4.
Håndhævelse Kommunalbestyrelsen skal videresende sager om overtrædelse af  

 afgørelser efter bekendtgørelsens § 34 til  

 amtsrådet, der efterfølgende skal håndhæve ulovlige  

 forhold efter lovens §§ 68-70. Det er dermed amtsrådet, der i alle  

 tilfælde er håndhævelsesmyndighed.
13.6 Ændring eller tilbagekaldelse af tilladelse Amtsrådets tilladelser efter bekendtgørelsens § 34 kan i  

 henhold til lovens § 20 til enhver tid og uden erstatning ændres  

 eller tilbagekaldes, hvis det er nødvendigt af hensyn til:
fare for forurening af vandforsyningsanlæg gennemførelsen af en ændret spildevandsafledning i  

 overensstemmelse med en spildevandsplan efter miljøbeskyttelseslovens  

 § 32 miljøbeskyttelsen i øvrigt, herunder fare for  

 sundheden 13.7 Klageadgang Tvivlsspørgsmål § 36 Såfremt der måtte være tvivl om, hvorvidt spildevandet,  

 der tænkes udledt eller udsprøjtet på jordoverfladen har  

 en jordbrugsmæssig værdi eller ej, afgør  

 Miljøstyrelsen dette på baggrund af skriftlig henvendelse i den  

 konkrete sag.
Miljøstyrelsens afgørelse kan i henhold til  

 bekendtgørelsens § 36 ikke påklages til anden administrativ  

 myndighed.
Afslag på ansøgning Amtsrådets afslag på en ansøgning om tilladelse til  

 udledning eller udsprøjtning af spildevand uden jordbrugsmæssig  

 værdi på jordoverfladen kan ikke påklages til anden  

 administrativ myndighed, jf. bekendtgørelsens § 35.
Tilladelse Amtsrådets tilladelse efter bekendtgørelsens § 34 kan  

 påklages til Miljøstyrelsen efter lovens generelle bestemmelse  

 herom, jf. lovens § 91.
 Miljøstyrelsens afgørelser af klager over  

 amtsrådets tilladelser efter bekendtgørelsens § 34 kan ikke  

 påklages til anden administrativ myndighed, jf. lovens § 103.
14. Etablering af samletanke for spildevand - opsamling,  

 tømning og transport 14.1 Miljøbeskyttelseslovens generelle bestemmelser I lovens kapitel 3, § 19, er der fastsat regler for meddelelse af  

 tilladelse til nedgravede beholdere, der indeholder stoffer, produkter og  

 materialer, der kan forurene grundvand, jord og undergrund.
Dette omfatter  

 ikke tilladelse til beholdere for opsamling af spildevand m.v., der etableres  

 inde i huse og øvrige bygninger, idet disse er reguleret efter By- og  

 Boligministeriets regelsæt, herunder bygningsreglementerne.
 Det er efter lovens § 19, stk. 4  

 amtsrådet, der meddeler tilladelse til nedgravede beholdere, medmindre  

 ministeren fastsætter andre regler.
 I bekendtgørelsens kapitel 14 er der fastsat  

 nærmere regler for meddelelse af tilladelse til afledning af spildevand  

 til nedgravede samletanke og samletanke i øvrigt.
 I bekendtgørelsens § 37 er der fastsat  

 sådanne regler, idet kompetencen under visse forudsætninger her  

 er overført til kommunalbestyrelsen.
 I lovens § 20 er der fastsat generelle bestemmelser  

 vedrørende tilbagekaldelse eller ændring af tilladelser af  

 ovennævnte art.
14.2 Kommunalbestyrelsens kompetence Husspildevand fra en ejendom med en eller to husstande Kommunalbestyrelsen kan give tilladelse til afledning af husspildevand,  

 herunder humane affaldsprodukter samt tag- og overfladevand fra en ejendom  

 med én eller to husstande til samletanke, der er helt eller delvist  

 nedgravet i jorden, jf. bekendtgørelsens § 37, stk. 1.
 Ved en ejendom med to husstande forstås eksempelvis  

 et dobbelthus eller en villaejendom med to separate lejligheder.
Separeret husspildevand Kommunalbestyrelsen har, jf. definitionen på husspildevand i  

 bekendtgørelsens § 4, stk. 2, også kompetencen, hvis  

 det drejer sig om eksempelvis afledning af sort spildevand (toiletspildevand)  

 til en samletank.
Dette kan være tilfældet, hvor man alene  

 ønsker at nedsive det grå spildevand (øvrigt  

 husspildevand). I forbindelse hermed skal det påses, at tilladelse til  

 nedsivning gives efter bekendtgørelsens kapitel 12.
Afløbsfrie toiletter Tilladelse til opsamling, tømning og transport af  

 affaldsprodukterne fra afløbsfrie toiletter kan meddeles af  

 kommunalbestyrelsen eller amtsrådet alt efter spildevandsmængder  

 og karakter, jf. afsnit 14.5.
 Med hensyn til slutdisponering og anvendelse af  

 affaldsprodukterne fra afløbsfrie toiletter henvises til denne  

 vejlednings kapitel 13.
Samletank for tagvand Nedgravede samletanke for tagvand til brug til toiletskyl og  

 tøjvask i private husholdninger kræver i dag en tilladelse fra  

 kommunalbestyrelsen.
I forbindelse med en forestående ændring af  

 bekendtgørelse om vandkvalitet og tilsyn med vandforsyning, vil dette  

 blive ændret, således at der i fremtiden ikke længere  

 kræves en særskilt tilladelse til at etablere sådanne  

 tanke, men hvor der stilles generelle kvalitetskrav til disse tanke og de  

 dertil hørende installationer.
14.2.1 Krav til samletankens kvalitet Kommunalbestyrelsen skal ved meddelelsen af tilladelsen sikre, at en af  

 følgende betingelser vedrørende samletankens kvalitet er  

 opfyldt, jf. bekendtgørelsens § 37, stk.1, nr. 1 til 4.
Typegodkendelse af PUFO Samletanken er typegodkendt af Prøvningsudvalget for Olietanke  

 (PUFO) i henhold til den til enhver tid gældende bekendtgørelse  

 om kontrol med oplag af olie, jf. bekendtgørelsens § 37,  

 stk. 1, nr. 1.
Kvalitetskrav i helhold til tilladelsesmyndighedens vurdering Samletanken skal efter tilladelsesmyndighedens vurdering kunne  

 opfylde lignende kvalitetskrav til opbevaring af spildevand, jf.  

 bekendtgørelsens § 37, stk. 1, nr. 2. Herved forstås  

 krav, der i henhold til bekendtgørelsen om kontrol med oplag af olie,  

 kan være relevante i forbindelse med en vurdering af en samletanks  

 anvendelighed til opbevaring af spildevand.
Det kunne også være  

 tanke, der er godkendt i andre lande til opbevaring af spildevand eller  

 tanke, der evt. kan være godkendt til opsamling af tagvand.
Vacuum-systemer Såfremt en ejendom har et toiletsystem, der kræver  

 fuldstændig beholdertæthed (vacuum-system), skal samletanken af  

 tilladelsesmyndigheden kunne godkendes til at indgå i et sådant  

 system, jf. bekendtgørelsens § 37, stk. 1, nr. 3.
Betonkonstruktion udført af en autoriseret kloakmester Hvis samletanken skal udføres på stedet som en  

 betonkonstruktion, skal arbejdet udføres af autoriseret kloakmester,  

 og forinden etablering skal tilladelsesmyndigheden godkende tegning til  

 konstruktionen/samletanken, jf. bekendtgørelsens § 37,  

 stk. 1, nr. 4.
Anvendelse af eksisterende andre tanke som samletanke Eksisterende tank, der har været anvendt til et andet formål,  

 kan godkendes af tilladelsesmyndigheden til anvendelse som samletank.
Dog  

 skal det sikres og kunne dokumenteres, at tanken har en tilstrækkelig  

 kvalitet, så den kan anvendes til opsamling af spildevand.
Her er  

 således tale om en konkret vurdering, og udgangspunktet bør  

 være, at den pågældende tank opfylder de kvalitetskrav, der  

 stilles til nye samletanke.
Ved tanke, der er udført på sted som en  

 betonkonstruktion skal tilladelsesmyndigheden vurdere betonens kvalitet og  

 tankens tæthed samt sikre, at der ikke forefindes aflejret materiale i  

 tanken.
Dette kan ske ved inspektion og spuling af tanken for at fjerne  

 eventuelle aflejringer.
Tætheden kan undersøges ved inspektion,  

 herunder om der er revner i betonen, men kan også undersøges ved  

 hjælp af en tæthedsprøve, (beholderen fyldes med vand, og  

 efter eksempelvis et døgn konstateres det, hvorvidt beholderen  

 lækker eller ej).
 For andre typer end betontanke, eksempelvis tanke af  

 plast, fiberglas m.v. gælder de samme kriterier for vurderingen af  

 tankens anvendelighed.
 Sløjfede, ajlebeholdere m.v.
Sløjfede ajle- og gyllebeholdere kan også i nogle  

 tilfælde tænkes anvendt til opsamling af spildevand.
I den  

 forbindelse er det vigtigt, at tilladelsesmyndigheden får foretaget en  

 nøje vurdering af, hvorvidt tanken er egnet, idet der kan være  

 tale om gamle utætte tanke.
Genanvendelse af sløjfede olietanke til opsamling af  

 regnvand? Miljøstyrelsen kan ikke anbefale gamle olietanke genanvendes som  

 f.eks. regnvandstanke, da det er vanskeligt at få renses tanken  

 tilstrækkeligt for olie.
Tanken vil skulle renses inden brug, og den  

 eneste effektive måde at rense en olietank er en  

 højtryksspuling.
Det er kun tanke større end 600 liter, der er  

 bygget så en mand kan komme ned i dem og besigtige dem.
Mindre tanke  

 må derfor graves op, og skæres op, så en mand kan komme ind  

 og højtryksspule den.
14.2.2 Samletankens placering og størrelse De samletanke kommunalbestyrelsen kan give tilladelse til, skal efter  

 bekendtgørelsens § 37, stk. 1 og 2 være helt eller  

 delvist nedgravet på ejendommen, dvs. samletanken skal kunne relateres  

 til den pågældende ejendoms matrikelnummer/numre.
Afstandskrav til veje og skel Tilladelsesmyndigheden skal derudover efter bekendtgørelsens  

 § 37, stk. 5 sikre, at afstanden fra samletanken til veje og skel  

 er mindst 2 meter.
Afstand til bygninger Med hensyn til afstanden til bygninger henvises til Bygningsreglementet af  

 1. april 1995 samt Bygningsreglementet af 25. juni 1998 for småhuse.
I  

 nærheden af bygninger skal tanken placeres, så kravene i DS 415,  

 Norm for fundering af bygværker, overholdes.
Samletankens placering Samletanken skal endvidere efter bekendtgørelsens § 37,  

 stk. 6 placeres og indrettes således, at der uden problemer vil  

 være adgang for en slamsuger til tømning af samletanken.  

 Dækslet til samletanken skal være frit tilgængeligt.
Det  

 skal være muligt for én mand at løfte dækslet af,  

 og dækslet må ikke være tildækket af hverken jord,  

 græs, eller andre materialer.
Samletankens størrelse Samletanken skal have en i forhold til den tilførte  

 spildevandsmængde og til den ønskede tømningshyppighed  

 passende størrelse, jf. bekendtgørelsens § 37,  

 stk. 6.
 Hvad passende størrelse er, afhænger af  

 beboelsestype (sommerhus eller helårsbeboelse), den tilledte  

 spildevandsmængde (både gråt og sort spildevand eller evt.  

 kun en delmængde), hvor ofte tanken påtænkes tømt  

 samt slamsugerens tankstørrelse.
 I henhold til DTI's kompendie om kloakmesterarbejde  

 bør sommerhuse have en tankstørrelse på 2.500-3.000 l, og  

 helårsbeboelser bør have en tankstørrelse på  

 5.000-6.000 l.
14.2.3 Afstand til vandindvindingsanlæg Hvis der på grunden, hvor samletanken helt eller delvist nedgraves,  

 findes vandindvindingsanlæg, hvortil der stilles krav om  

 drikkevandskvalitet i henhold til lov om vandforsyning, skal  

 tilladelsesmyndigheden ved meddelelse af tilladelse påse, at  

 afstandskrav angivet i tabel 14.1 er overholdt, jf. bekendtgørelsens  

 § 37, stk. 3 og 4.
Tabel 14.1 Afstand mellem samletank og vandindvindingsanlæg.
Vandindvindingsanlæggets karakter Minimumsafstand mellem samletank og  

 vandindvindingsanlæg Bekendtgørelsens regelsæt Anlæg, der forsyner eller har til formål at forsyne mindst 10  

 ejendomme 50 m § 37, stk. 3, nr. 1 Anlæg, der forsyner eller har til formål at forsyne mindre end  

 10 ejendomme 30 m § 37, stk. 3, nr. 2 Anlæg, der forsyner eller har til formål at forsyne en enkelt  

 ejendom 15 m § 37, stk. 3, nr. 3 Øvrige anlæg, hvortil der ikke stilles krav om  

 drikkevandskvalitet 15 m § 37, stk. 4 14.2.4 Sundhedsrisici og gener for omboende Når der meddeles tilladelse til etablering af samletanke, skal det  

 efter bekendtgørelsens § 37, stk. 7 sikres, at der ikke  

 opstår sundhedsfare for mennesker eller dyr eller gener for  

 omboende.
14.2.5 Tømning og bortskaffelse Ved meddelelse af tilladelse til etablering af samletanke skal  

 tilladelsesmyndigheden generelt sikre, at tømning, transport og  

 slutdisponering af affaldsprodukter fra samletanke sker på forsvarlig  

 vis.
Dette omfatter bl.a. dokumentation for transport, og at der foreligger  

 tilladelse til slutdisponeringen, herunder angivelse af lokalitet for  

 slutdisponering, jf. bekendtgørelsens § 37, stk. 8-9.
Almindeligt husspildevand Ved almindeligt husspildevand er udgangspunktet, at spildevandet  

 tilføres renseanlæg.
 Såfremt der er en kommunal tømningsordning,  

 der omfatter den pågældende ejendom, er grundejeren forpligtet  

 til at anvende denne ordning, jf. bekendtgørelsens § 44.
 Såfremt en ejendom ikke er omfattet af en kommunal  

 tømningsordning, skal kommunalbestyrelsen, inden der gives tilladelse  

 til etablering af en samletank på den pågældende ejendom,  

 sikre:
at samletanken vil blive tømt af en slamsuger på  

 forsvarlig vis, f.eks. ved at der foreligger en kontrakt med et  

 slamsugerfirma og at der foreligger en kontrakt mellem slagsugerfirmaet og  

 kommunalbestyrelsen om, at spildevandet føres direkte og på den  

 af kommunalbestyrelsen nærmere anviste måde til et  

 renseanlæg, jf. bekendtgørelsens § 37,  

 stk. 8.
 Spildevandet skal ikke nødvendigvis føres  

 til et renseanlæg i den kommune, hvor den pågældende  

 ejendom er beliggende, men kan eventuelt føres til et renseanlæg  

 i en anden kommune, hvis der er indgået kontrakt mellem  

 slamsugerfirmaet og den pågældende kommune herom.
 Pligt til obligatorisk tømning er dog ikke  

 gældende, hvis der foreligger tilladelse til genanvendelse af  

 spildevandet, jf. bekendtgørelsens § 37, stk. 8.
Afløbsfrie toiletter Når kommunalbestyrelsen meddeler tilladelse til etablering af  

 samletanke til humane affaldsprodukter, skal det sikres, at tømning,  

 transport og slutdisponering sker på forsvarlig vis, og det skal  

 være dokumenteret, at der foreligger tilladelse til slutdisponering, se  

 vejledningens kapitel 13 om anvendelse af affaldsprodukter på  

 jordoverfladen.
 Der henvises endvidere til afsnit 15.2 for så vidt  

 angår opsamling og tømning af samletanke indeholdende humane  

 affaldsprodukter.
I bekendtgørelsens kapitel 15 behandles de  

 nærmere regler vedrørende tømningsordninger.
For  

 samletanke indeholdende humane affaldsprodukter gælder reglerne i  

 bekendtgørelsens kapitel 15 om tømningsordninger ikke, hvis der  

 er opnået tilladelse til alternativ slutdisponering eller  

 genanvendelse, jf. bekendtgørelsens § 44, stk. 3.
Tag- og overfladevand Anvendelse af opsamlet tag- og overfladevand sker principielt efter de  

 almindelige bestemmelser som angivet i vejledningens kapitel 13.
14.3 Amtsrådets kompetence Hvornår meddeler amtet tilladelse? Amtsrådet har generelt kompetencen til at meddele tilladelse til  

 afledning af spildevand til helt eller delvist nedgravede samletanke, jf.  

 bekendtgørelsens § 38, stk. 1, bortset fra de  

 tilfælde, hvor kommunalbestyrelsen har kompetencen efter  

 bekendtgørelsens § 37, stk. 1.
 Som eksempler på tilladelser, der skal meddeles af  

 amtet, kan nævnes afledning af husspildevand, herunder humane  

 affaldsprodukter, fra en ejendom med mere end to husstande, afledning af  

 husspildevand fra to ejendomme, der er fælles om en samletank,  

 afledning af processpildevand og mælkerumsvand.
 Amtsrådet har desuden kompetencen til at meddele  

 tilladelse, når samletanken, nedgraves på anden grund, end hvor  

 den eller de husstande, der skal anvende samletanken, er beliggende, jf.  

 § 37, stk. 2, samt når samletanken ikke kan opfylde  

 afstandskravene i § 37, stk. 3-4.
 Amtsrådets afgørelse skal dog, jf.  

 bekendtgørelsens § 38, stk. 2 respektere kravene i  

 bekendtgørelsens § 37, stk. 1 samt stk. 5-9.
14.3.1 Afgrænsning til anden lovgivning Husdyrgødningsbekendtgørelsen Visse former for spildevand, som typisk findes på landbrugsejendomme  

 kan også reguleres efter Miljø- og Energiministeriets  

 bekendtgørelse nr. 550 af 24. juli 1998 om erhvervsmæssigt  

 dyrehold, husdyrgødning, ensilage m.v.
Det drejer sig om  

 mælkerumsvand, dvs. vand fra rengøring af malkeanlæg, vand  

 fra rengøring af produkter og lignende, vand fra rengøring af  

 foderrekvisitter samt vand fra nedvaskning af fjerkræstalde.
 Disse former for spildevand kan tilføres beholdere  

 for flydende husdyrgødning eller separate beholdere og følger  

 derfor endvidere reglerne om opbevaring, tømning og bortskaffelse i  

 henhold til husdyrgødningsbekendtgørelsen.
14.3.2 Tømning og bortskaffelse Husspildevand m.v.
 Med hensyn til tømning af samletanke, der anvendes til henholdsvis  

 husspildevand, humane affaldsprodukter eller tag- og overfladevand, henvises  

 der til bekendtgørelsens § 37, stk. 8-9 og vejledningens  

 afsnit 14.2.5.
Andet spildevand, herunder processpildevand Med hensyn til tømning og bortskaffelse af samletanke, der anvendes  

 til opsamling af andet spildevand, herunder processpildevand m.v. skal  

 henvises til bekendtgørelsens § 38, stk. 3, og vejledningen  

 afsnit 14.3.2.
 Det vil sige, at amtsrådet skal sikre, at  

 tømning, transport og slutdisponering sker på forsvarlig vis, og  

 ansøgeren skal dokumentere, at der foreligger tilladelse til  

 slutdisponering.
Udledning af spildevand på jordoverfladen Eksempelvis skal ansøgeren såfremt det drejer sig om  

 spildevand, der ønskes udbragt på jordoverfladen, angive stedet  

 for udbringningen.
Amtet skal på baggrund heraf sikre, at samletanken  

 bliver tømt og indholdet transporteret og slutdisponeret på en  

 af amtsrådet godkendt måde.
 For spildevand uden jordbrugsmæssig værdi, der  

 ønskes udledt eller udsprøjtet på jordoverfladen efter  

 bekendtgørelsens § 34 eller til jordbrugsformål efter  

 bestemmelserne i slambekendtgørelsen, skal amtsrådet sikre, at  

 de fornødne tilladelser hertil er meddelt.
14.4 Ikke nedgravede samletanke Spildevand m.v.
 Samletanke for spildevand, herunder humane affaldsprodukter, der ikke er  

 nedgravet i jorden, er omfattet af den samme regulering som for nedgravede  

 tanke, dog undtaget bestemmelserne i bekendtgørelsens § 37,  

 stk. 2-4 om placering af samletanken på egen grund og afstandskrav  

 til vandindvindingsanlæg, jf. bekendtgørelsens § 39.
Regnvandsbeholdere Samletanke for tag- og overfladevand, der ikke nedgraves, kræver  

 ikke en tilladelse, men skal anmeldes til kommunalbestyrelsen senest 3 uger  

 før etablering, jf. bekendtgørelsens § 39,  

 stk. 2.
14.4.1 Tømning og bortskaffelse Reglerne om tømning og bortskaffelse finder tilsvarende anvendelse  

 på spildevandet fra de i bekendtgørelsens § 39 nævnte  

 samletanke, jf. bekendtgørelsens § 37, stk. 6-9 og kapitel  

 15.
14.5 Etablering og tømning af samletanke for affaldsprodukterne  

 fra alternative toiletsystemer Af alternative former for helt og delvist afløbsfrie toiletter  

 omfatter og beskriver denne vejledning etablering og tømning af  

 affaldsprodukter fra 4 forskellige toilettyper.
1.	Komposttoiletter, multtoiletter 2.	Kompost- og multtoiletter med urinseparation 3.	Vandskyllende toiletter med urinseparation 4.	Vakuumtoiletter For en nærmere beskrivelse af disse toilettyper  

 henvises til afsnit 13.2.2.
 Tilladelse til etablering af samletanke for de fire  

 nævnte toilettyper meddeles efter bekendtgørelsens  

 §§ 37-39. Dette omfatter ikke tilladelse til beholdere, der etableres  

 inde i huse og øvrige bygninger, idet disse er reguleret efter By- og  

 Boligministeriets regelsæt.
 Imidlertid skal tilladelsesmyndigheden, når der  

 meddeles tilladelse til etablering af samletanke for disse toilettyper, sikre  

 at tømning, bortskaffelse og slutdisponering sker på forsvarlig  

 vis, jf. bekendtgørelsens §§ 37, stk. 8-9 og 38-39.
Affaldsprodukterne fra disse typer toiletter sidestilles  

 som udgangspunkt med latrin.
Kommunalbestyrelsen meddeler tilladelse til  

 bortskaffelse og transport, jf. bekendtgørelse nr. 366 af 10. maj 1992  

 om ikke-erhvervsmæssigt dyrehold, uhygiejniske forhold m.v.
Som  

 udgangspunkt skal latrin efter dette regelsæt føres til  

 renseanlæg.
 Tilladelse til anvendelse af affaldsprodukterne på  

 jorden er beskrevet i afsnit 13.2.2.
Visse dele af de opsamlede affaldsprodukter fra  

 afløbsfrie toiletter skal som udgangspunkt håndteres efter  

 reglerne for almindeligt husspildevand.
Det drejer sig om:
Tanke for opsamling af »transportvand« ved toiletsystemer, hvor  

 fæces bortskylles med vand (dette betragtes som sort spildevand) Tanke for opsamling af sort spildevand (vacuumtoiletter, fæces  

 opsamlet fra vandskyllende toiletter med urinseparation) Tømning og bortskaffelse af spildevand fra disse  

 tanke sker efter bekendtgørelsens kapitel 14, såfremt der ikke  

 er sket en videregående behandling af affaldsprodukterne, jf.  

 bekendtgørelsens kapitel 13.
Tabel 14.1 Tømning og bortskaffelse af affaldsprodukter fra 4 helt eller  

 delvist afløbsfrie toilettyper.
Toilettype Tilladelsesmyndighed og lovgrundlag 1. Kompost- og multtoiletter Affaldsproduktet sidestilles med latrin og som udgangspunkt skal latrin  

 tilføres renseanlæg.
Kommunalbestyrelsen jf. bekendtgørelse nr. 366 af 10. maj 1992 Behandlet slutprodukt -latrin*- kan udbringes på jordbrug eller  

 havebrug.
Amtet jf. slambekendtgørelsens § 21** Evt. »sort transportvand", der opsamles i separat samletank og/ eller  

 føres til renseanlæg Kommune/amt jf. spildevandsbekendtgørelsens §§ 37-39 2. Kompost- og multtoiletter med urinseparation Fæces sidestilles med latrin Kommunalbestyrelsen jf. bekendtgørelse nr. 366 af 10. maj 1992 Behandlet slutprodukt -latrin* og urin- kan udbringes på  

 landbrugsjord.
Amtet jf. slambekendtgørelsens § 21** Evt. »sort transportvand", der opsamles i separat samletank og/eller  

 føres til renseanlæg Kommune/amt jf. spildevandsbekendtgørelsens §§ 37-39 3. Vandskyllende toiletter med urinseparation Behandlet slutprodukt - urin - kan udbringes på landbrugsjord.
Amtet jf. slambekendtgørelsens § 21** Fæces sidestilles med sort spildevand og opsamles og/eller  

 føres til renseanlæg Amtet/kommunen jf. spildevandsbekendtgørelsen 4. Vakuumtoiletter Ubehandlet affaldsprodukt betragtes som almindelig husspildevand der  

 opsamles og tilføres renseanlæg.
Dog kan Amtet/kommunen jf. spildevandsbekendtgørelsen affaldsproduktet sidestilles med latrin (hvis vandindhold er lavt), og  

 endelig kan Kommunalbestyrelsen jf. bekendtgørelse nr. 366 af 10. maj 1992 behandlet slutprodukt - latrin* - udbringes på landbrugsjord.
Amtet jf. slambekendtgørelsens § 21** Bekendtgørelse nr. 366 af 10. maj 1992 om  

 ikke-erhvervsmæsssigt dyrehold, uhygiejniske forhold m.m.
 Slambekendtgørelsen: bekendtgørelse nr. 823 af 16. september  

 1997 om anvendelse af affaldsprodukter til jordbrugsformål.
*)	Såfremt der er sket en hygiejnisering af slutproduktet, der  

 bevirker en generel hygiejnisk kvalitetsforbedring, kan slutproduktet  

 anvendes efter slambekendtgørelsen.
Ved meddelelse af tilladelse kan  

 det behandlede slutprodukt (latrin og urin) sidestilles med spildevandsslam  

 for så vidt angår de hygiejnisk begrundede  

 anvendelsesrestriktioner.
**)	Slambekendtgørelsen indeholder bestemmelser for opbevaring  

 og afhændelse af affaldsprodukterne.
Vilkår herom stilles i en  

 tilladelse efter § 21.
14.6 Afløbsfrie bassinanlæg Ved afløbsfrie bassinanlæg til behandling af spildevand  

 forstås som udgangspunkt lukkede, beplantede bassiner som f.eks.  

 pileanlæg.
Anlægget er uden afløb, det vil sige, der er  

 hverken udløb eller nedsivning fra bassinet.
Spildevandet optages i  

 planter eller fordamper.
Bassinanlæggene skal dimensioneres, så  

 spildevandet kan magasineres i de perioder, hvor spildevandet ikke kan  

 optages i planterne.
Derfor kræver eksempelvis pileanlæg  

 væsentlig større areal og volumen end f.eks. et  

 rodzoneanlæg, men til gengæld vil anlægget kunne anvendes i  

 områder, hvor rensning i et rodzoneanlæg ikke er  

 tilstrækkelig, og i områder hvor der ikke er mulighed for at  

 udlede renset spildevand.
14.6.1 Kommunalbestyrelsens kompetence Kommunalbestyrelsen kan meddele tilladelse til afledning af husspildevand  

 til afløbsfrie bassinanlæg til behandling af spildevand fra en  

 ejendom med én eller to husstande efter bekendtgørelsens  

 § 40.
 Ved meddelelse af tilladelse skal kommunalbestyrelsen  

 sikre:
at bassinanlæg udføres med tæt bund og tætte  

 sider, at der ikke opstår overfladisk afstrømning fra  

 anlæg, at der ikke er risiko for sundhedsfare for mennesker og dyr, at der ikke opstår gener for omboende, og at afstandskrav til vandindvindingsanlæg som angivet i  

 bekendtgørelsens § 37, stk. 3-4 overholdes.
 Ved kommunalbestyrelsens fastsættelse af krav til  

 tæthed af bassin, kan som et udgangspunkt henvises til retningslinierne  

 i Miljøstyrelsen vejledninger om etablering af rodzoneanlæg og  

 biologiske sandfilteranlæg op til 30 PE, henholdsvis nr. 1 og nr. 3 fra  

 1999.
 Kommunalbestyrelsen skal generelt sikre, at anlægget  

 er dimensioneret forsvarligt, herunder at der er kapacitet i anlægget,  

 så overbelastning og overfladisk afstrømning ikke kan forekomme.  

 Kommunalbestyrelsen bør herunder tage højde for eventuelle  

 ændringer i anlægsbelastningen, f.eks. ved ejerskifte.
Kommunalbestyrelsen skal jf. bekendtgørelsens  

 § 40, stk. 2, nr. 3 sikre, at der ikke er risiko for sundhedsfare  

 for mennesker og dyr eller gener for omboende, f.eks. lugtgener.
Det skal  

 herunder sikres, at der ikke kan opstå hygiejniske og  

 sundhedsmæssige risici ved direkte eller indirekte kontakt med  

 spildevand fra anlægget, og det bør vurderes, om der er behov  

 for en afskærmning af anlægget.
14.6.2 Amtsrådets kompetence Amtsrådet kan meddele tilladelse til afledning af spildevand til  

 afløbsfrie bassinanlæg til behandling af spildevand, i de  

 tilfælde hvor tilladelse ikke kan meddeles af kommunalbestyrelsen.  

 Kravene angivet i bekendtgørelsens § 40, stk. 2 skal  

 generelt overholdes, dog har amtsrådet, jf. bekendtgørelsens  

 § 41, stk. 2, mulighed for at dispensere fra afstandskrav til  

 vandindvindingsanlæg, jf. bekendtgørelsens § 40,  

 stk. 2, nr. 5.
Amtsrådet skal sikre, at bassinanlæg udføres med tæt bund og tætte  

 sider, at der ikke opstår overfladisk afstrømning fra  

 anlæg, at der ikke er risiko for sundhedsfare for mennesker og dyr, at der ikke opstår gener for omboende, og at der er forsvarlig afstand til  

 vandindvindingsanlæg.
14.6.3 Afløbsfrie bassinanlæg uden tæt bund Bassinanlæg til behandling af spildevand uden tæt bund og  

 tætte sider må betragtes som et anlæg med nedsivning.
Det  

 vil typisk være amtsrådet, der har kompetencen til at meddele  

 tilladelse til disse bassinanlæg efter bekendtgørelsens  

 § 30, idet kommunalbestyrelsen alene kan meddele tilladelse til  

 nedsivning af husspildevand efter bekendtgørelsens § 29, hvis der  

 er tale om et anlæg med sivedræn.
14.7 Tilsyn og håndhævelse Tilsyn Det er kommunalbestyrelsens pligt at føre tilsyn med private,  

 amtslige og statslige samletanke og afløbsfrie bassinanlæg, jf.  

 bekendtgørelsens § 57, stk. 1 og lovens § 65.  

 Kommunalbestyrelsen skal påse, at tilladelser overholdes.
 Kommunalbestyrelsen har desuden tilsyn med, at påbud  

 eller forbud givet efter lovens bestemmelser efterkommes.
 Amtsrådet fører tilsyn med offentlige  

 samletanke og afløbsfrie bassinanlæg, jf.  

 bekendtgørelsens § 57, stk. 2.
Håndhævelse Såfremt kommunalbestyrelsen konstaterer overtrædelse af  

 afgørelser truffet af kommunalbestyrelsen efter  

 bekendtgørelsens § 37, § 39 og § 40, skal  

 kommunalbestyrelsen håndhæve de ulovlige forhold i henhold til  

 lovens kapitel 9.
 Dog er det amtsrådet, der som tilsynsmyndighed skal  

 håndhæve overtrædelse af afgørelser efter  

 bekendtgørelsens §§ 37-41, såfremt det drejer sig om  

 offentlige samletanke og afløbsfrie bassinanlæg.
 Såfremt kommunalbestyrelsen konstaterer  

 overtrædelse af afgørelser truffet af amtsrådet efter  

 bekendtgørelsens § 38, § 39 og § 41 skal  

 kommunalbestyrelsen, jf. lovens § 65, stk. 4, videresende sagen til  

 amtsrådet, der efterfølgende træffer afgørelse i  

 sagen i overensstemmelse med lovens øvrige bestemmelser.
14.8 Ændring eller tilbagekaldelse af tilladelser Tilladelser meddelt efter bekendtgørelsens §§ 37-41 kan til  

 enhver tid tilbagekaldes eller ændres uden erstatning af den myndighed  

 som har givet tilladelsen, dvs. enten kommunalbestyrelsen eller  

 amtsrådet, jf. lovens § 20.
Hensyn til vandindvindingsanlæg Behovet herfor kan eksempelvis opstå i forbindelse med hensynet til  

 risikoen for forurening af  

 vandforsyningsanlæg/vandindvindingsanlæg.
En  

 ødelagt/utæt nedgravet samletank kan være en potentiel  

 kilde til forurening af vandindvindingsanlæg, selvom samletanken  

 overholder de krav, der er angivet i bekendtgørelsens § 37,  

 stk. 3 og 4.
Miljøbeskyttelsen i øvrigt Tilsvarende kan det i henhold til miljøbeskyttelsen i øvrigt  

 være påkrævet at tilbagekalde eller ændre en  

 tilladelse.
Dette kan eksempelvis være tilfældet, hvor  

 samletanken giver anledning til overfladisk afstrømning, forurening af  

 overfladevand eller uacceptable hygiejniske forhold på grund af  

 utætheder, uhensigtsmæssig tømning, bortskaffelse m.v.
Ændret spildevandsplan I forbindelse med gennemførelsen af en ændret  

 spildevandsafledning i overensstemmelse med en vedtaget spildevandsplan er  

 det kommunalbestyrelsen, der i alle tilfælde tilbagekalder tilladelsen,  

 hvis dette er påkrævet som led i gennemførelsen af en  

 spildevandsplan.
Tilbagekaldelsen anses i disse tilfælde for sket ved  

 tilslutning til det nye anlæg, jf. lovens § 20, stk. 4.  

 Kommunalbestyrelsens afgørelse i en sådan sag kan ikke  

 påklages til anden administrativ myndighed.
 Øvrige afgørelser efter lovens § 20 kan  

 påklages til Miljøstyrelsen efter lovens § 91.
14.9 Klageadgang Kommunalbestyrelsens afgørelse Kommunalbestyrelsens afgørelser efter bekendtgørelsens  

 § 37, § 39, stk. 1 og § 40 kan ikke påklages til  

 anden administrativ myndighed, jf. bekendtgørelsens § 43.
Amtsrådets afgørelse Amtsrådets afgørelser efter bekendtgørelsens  

 § 38, § 39, stk. 1 og § 41 kan påklages til  

 Miljøstyrelsen efter lovens generelle bestemmelse herom, jf. lovens  

 § 91.
Miljøstyrelsens afgørelse Miljøstyrelsens afgørelser af klager over amtsrådets  

 tilladelser efter bekendtgørelsens § 38, § 39 og § 41  

 kan ikke påklages til Miljøklagenævnet jf. lovens  

 § 103.
 15. Tømningsordninger for bundfældningstanke  

 og samletanke m.v.
Formål Baggrunden for at indføre obligatoriske kommunale  

 tømningsordninger er, at afløbsinstallationernes  

 renseeffektivitet hænger nøje sammen med en tilstrækkelig  

 hyppig tømning.
Med en obligatorisk tømningsordning sikres det  

 endvidere, at bortskaffelsen af slam/ spildevand sker på en forsvarlig  

 måde.
Desuden vil der som led i en kommunal tømningsordning  

 kunne lokaliseres fejl og mangler ved tankene, således at disse kan  

 udbedres.
15.1 Miljøbeskyttelseslovens generelle bestemmelser I lovens § 19, stk. 2 angives, at beholdere, indeholdende  

 stoffer der kan forurene grundvand, jord og undergrund, ikke uden tilladelse  

 må nedgraves i jorden.
Efter lovens § 19, stk. 5 kan ministeren  

 fastsætte nærmere regler for meddelelse af tilladelse.
Dette er  

 sket i bekendtgørelsens kapitel 15 Kommunalbestyrelsen har efter bekendtgørelsens  

 kapitel 15 bemyndigelsen til at etablere obligatoriske  

 tømningsordninger for bundfældningstanke, samletanke m.v.
I  

 bekendtgørelsen er der fastsat administrative retningslinier for  

 etablering og drift af kommunale tømningsordninger for  

 afløbsinstallationer.
Disse afløbsinstallationer er:
Samletanke Bundfældningstanke Øvrige afløbsinstallationer, fedtudskillere og  

 sandfang Tilførsel af slam, spildevand m.v. til  

 renseanlæg kræver en tilladelse af kommunalbestyrelsen efter  

 miljøbeskyttelseslovens § 28, stk. 3.
 Visse stoffer bør ikke tilføres  

 renseanlæg, og kemisk slam fra industrielle virksomheder bør kun  

 tilledes, efter at der er sket en konkret vurdering af spildevandets karakter  

 og renseanlæggets egnethed til behandling af spildevandet.
 15.2 Tømningsordning for samletanke m.v.
 Efter bekendtgørelsens § 44, stk. 1 kan  

 kommunalbestyrelsen bestemme, at der i hele eller dele af kommunen skal  

 gennemføres en tømningsordning.
 Reglerne for tømningsordningen i kommunen  

 fastsættes i et tømningsregulativ, jf. bekendtgørelsens  

 § 48, stk. 2.
15.2.1 Generelt om samletanke Hvad er en samletank? Ved samletanke forstås traditionelt samletanke for husspildevand,  

 det vil sige tanke, hvor hele eller dele af husspildevandet opsamles.
Før miljøbeskyttelsesloven indførelse  

 opsamlede samletanke i mange tilfælde kun toiletspildevandet, mens det  

 grå spildevand enten blev udledt eller nedsivet.
Ved etablering af nye  

 samletanke omfatter samletanksløsninger typisk alt husspildevand fra  

 en eller flere husstande.
Med hensyn til indretning og godkendelse af  

 samletanke henvises til kapitel 14.
Traditionelt omfatter tømningsordninger for  

 samletanke almindelige samletanke, men der må i de kommende år  

 forudses et større behov for tømningsordninger for  

 restprodukter fra grønne spildevandsløsninger.
Ved  

 grønne spildevandsløsninger forstås her multtoiletter,  

 separationstoiletter m.v.
15.2.2 Samletanke m.v. omfattet af kontraktligt medlemskab af  

 kloakforsyningen For anlæg, hvor der er indgået en kontrakt mellem grundejeren  

 og kommunalbestyrelsen om medlemskab af kloakforsyningen efter lov om  

 betalingsregler for spildevandsanlæg m.v., er det efter  

 bekendtgørelsens § 44, stk. 2 kommunalbestyrelsen, der er  

 ansvarlig for tømning af samletanken.
Kommunalbestyrelsen kan herunder  

 bestemme, at tanken skal være omfattet af den kommunale  

 tømningsordning for samletanke.
 Ved kontraktligt medlemskab af kloakforsyningen skal  

 kommunalbestyrelsen varetage etablering, drift og vedligeholdelse af  

 samletanke.
Tømning efter anmodning Når der er behov for tømning af samletanken, tømmer  

 kommunen tanken efter grundejerens anmodning.
Efter bekendtgørelsens  

 § 44, stk. 4 fastsætter kommunalbestyrelsen i regulativet for  

 tømning nærmere retningslinier for procedurer ved  

 tømning.
15.3 Tømningsordning for bundfældningstanke Kommunalbestyrelsen kan efter bekendtgørelsens § 45,  

 stk. 1 bestemme, at der i hele eller dele af kommunen skal  

 gennemføres en fælles tømningsordning for slam m.v. fra  

 bundfældningstanke.
 Reglerne for tømningsordningen i kommunen  

 fastsættes i et tømningsregulativ.
15.3.1 Generelt om bundfældningstanke Ved bundfældningstanke forstås septiktanke, trix-tanke  

 (emscherbrønde) og flerkammertanke, hvor der foregår en simpel  

 mekanisk rensning af spildevandet.
Bundfældningstanke har til  

 formål at fjerne bundfældelige stoffer og flydestoffer fra  

 spildevandet, før det ledes til videre behandling eller udledes.
 Det tilbageholdte stof (slam) skal opbevares, og der vil  

 ske en vis nedbrydning af stoffet, indtil tanken tømmes.
 Nye fabriksfremstillede bundfældningstanke for 1-2  

 husstande (op til 10 PE) skal være af VA godkendt fabrikat, (By- og  

 Boligministeriets godkendelsesordning for Vand- og  

 Afløbsinstallationer). VA godkendelse kan ske på 3 måder.  

 Den første metode omfatter, at der skal udføres en teoretisk  

 beregning af tanken, der skal være i overensstemmelse med forskrifterne  

 i DS 440. Den anden metode omfatter en funktionstest af tanken, og endelig er  

 der mulighed for at anvende testresultater fra den svenske ordning, der  

 svarer til en dansk VA godkendelse.
 Bundfældningstanke opbygget på stedet skal  

 godkendes af kommunen.
 Udformning af bundfældningstanke er nærmere  

 beskrevet i DS 440 »Norm for mindre afløbsanlæg med  

 nedsivning«.
 For bundfældningstanke anvendt i forbindelse med  

 etablering af nedsivningsanlæg, biologiske sandfiltre og  

 rodzoneanlæg på op til 30 PE henvises til Miljøstyrelsens  

 vejledninger om de nævnte lavteknologiske løsninger, nr. 1-3,  

 1999.
15.3.2 Ejendomme omfattet af tømningsordning for  

 bundfældningstanke Kommunalbestyrelsen kan efter bekendtgørelsens § 45  

 stk. 1 bestemme hvorvidt en tømningsordning for  

 bundfældningstanke skal omfatte hele eller kun dele af kommunen.
Ejere  

 af ejendomme, beliggende indenfor et område, der er omfattet af en  

 tømningsordning er forpligtet til at gøre brug af  

 ordningen.
 Argumenterne for at lave en tømningsordning, der  

 kun dækker dele af kommunen, skal være miljømæssigt  

 begrundet, f.eks. hensyn til særligt følsomme vandområder.  

 Herunder må også regnes forskel i tæthed af ukloakerede  

 bebyggelser med udledninger, hvor behovet for en tømningsordning vil  

 være størst i områder med størst  

 bebyggelsestæthed.
Områder med en obligatorisk kommunal  

 tømningsordning skal så vidt muligt være geografisk  

 sammenhængende, der kan altså ikke undtages/inddrages  

 enklaver/enkelte ejendomme i ordningen.
Der kan ligeledes ikke skelnes mellem  

 ejendommes karakter, helårsboliger eller sommerhuse.
15.3.3 Bundfældningstanke omfattet af kontraktligt medlemskab af  

 kloakforsyningen For anlæg, hvor der er indgået en kontrakt mellem grundejeren  

 og kommunalbestyrelsen om medlemskab af kloakforsyningen efter lov om  

 betalingsregler for spildevandsanlæg m.v., er det kommunalbestyrelsen,  

 der er ansvarlig for tømning af bundfældningstanken, jf.  

 bekendtgørelsens § 45, stk. 2. Kommunalbestyrelsen kan  

 herunder bestemme, at tanken skal være omfattet af den kommunale  

 tømningsordning.
Kommunalbestyrelsens forpligtelse omfatter  

 udelukkende tømning af tankene, mens omkostninger til etablering og  

 vedligeholdelse af tanken påhviler grundejeren.
15.4 Tømningsordning for øvrige  

 afløbsinstallationer Kommunalbestyrelsen kan efter bekendtgørelsens § 46  

 fastsætte obligatoriske kommunale tømningsordninger for  

 øvrige afløbsinstallationer, herunder særligt  

 fedtudskillere og sandfang.
 Reglerne for tømningsordningen i kommunen  

 fastsættes i et tømningsregulativ, jf. bekendtgørelsens  

 § 48, stk.2.
15.4.1 Tømningsordning for fedtudskillere og sandfang Hvor bør der være fedtudskillere? Fedtudskillere kræves hovedsageligt på afløb, hvor  

 spildevandet har et særligt højt fedtindhold.
Dette kan  

 være:
Levnedsmiddelindustrier Erhvervskøkkener (ved restauranter m.m.) Formålet med at etablere fedtudskillere er for det  

 første at undgå fedtaflejringer i afløbssystemer og  

 undgå slid på pumper og øvrige mekaniske dele i  

 afløbssystemet.
For det andet kan et højt fedtindhold i  

 spildevandet medføre driftsproblemer på renseanlæg.
Hvor bør der være sandfang? Sandfang etableres på afløbssystemer til afvanding af tag- og  

 overfladevand fra befæstede arealer.
Der er typisk 2 formål med at etablere sandfang.
For  

 det første for at undgå at sand udledes til vandløb og  

 søer og for det andet for at undgå at sandet slider  

 unødigt på pumper og andre mekaniske dele i spildevandssystemet.  

 Sandfang vil dog typisk være kommunale og dermed en del af  

 kloakforsyningens almindelige drift.
 Der kan dog også være behov for sandfang  

 på udløb fra mindre private virksomheder, eksempelvis  

 vaskepladser.
15.4.2 Tømning af olie- benzinudskillere Bekendtgørelse nr. 299 af 30. april 1997 om affald fastsætter  

 regler for affaldsprodukter fra olie- og benzinudskillere, herunder om  

 tømning af disse installationer.
15.5 Tømningshyppighed 15.5.1 Generelt Kommunalbestyrelsen har generelt efter bekendtgørelsens § 47  

 bemyndigelse til at fastsætte differentieret tømningshyppighed  

 afhængigt af den enkelte bundfældningstanks,  

 afløbsinstallations eller lignende størrelse, udformning  

 og/eller belastning.
 15.5.2 Tømningshyppighed for samletanke m.v.
Samletanke skal generelt tømmes efter behov, dvs. når de er  

 fyldte.
Kommunen fastsætter i tømningsregulativet de  

 nærmere procedurer for tømning af tankene.
Efter bekendtgørelsens § 44, stk. 4 skal  

 den, der er ansvarlig for tømning af tanken, typisk grundejeren,  

 anmode kommunalbestyrelsen om tømning.
Kommunalbestyrelsen  

 fastsætter frist for, hvornår og hvordan dette skal meddeles  

 kommunen.
For samletanke omfattet af kontraktligt medlemskab af  

 kloakforsyningen skal ejeren af anlægget efter kommunalbestyrelsens  

 nærmere bestemmelser anmode om tømning af tanken, jf.  

 bekendtgørelsens § 44, stk. 5.
15.5.3 Tømningshyppighed for bundfældningstanke Kommunalbestyrelsen fastsætter i regulativet retningslinier for  

 hyppighed af tømning af bundfældningstanke.
 Behovet for tømning af bundfældningstanke  

 afhænger primært af tankens belastning set i forhold til tankens  

 størrelse og af tankens udformning (antallet af kamre).
 De ældste og mindste bundfældningstanke har et  

 volumen på omkring 1 m3. Nyere tanke har et volumen, der er ca. dobbelt  

 så stort eller mere.
 Er der tale om tanke med 2 eller flere kamre, er tankens  

 evne til at tilbageholde forurenende stoffer væsentlig bedre end for en  

 1-kammer tank med samme belastning/volumen.
 Den optimale tømningsfrekvens vil derfor være  

 en tømningsfrekvens, der fastsættes på baggrund af  

 ovennævnte forhold.
Retningslinier for tømningshyppighed I tabel 15.1 er angivet retningslinier for tømningshyppighed som  

 funktion af belastning, volumen og udformning af  

 bundfældningstankene.
 Da forholdene og forudsætningerne varierer meget  

 dels mellem forskellige geografiske områder, dels indenfor det enkelte  

 område, vil der i praksis ofte ikke være nogen økonomisk  

 fordel ved at indføre tømningsordninger med differentierede  

 tømningshyppigheder. Årsagen er, at disse vil kræve  

 øget administration og mere kørsel.
 I disse tilfælde kan man fastsætte en ensartet  

 tømningshyppighed for hele eller geografisk afgrænsede  

 områder af kommunen, baseret på den tankstørrelse og  

 -udformning samt de belastningsforhold (f.eks. hvis der er tale om et  

 sommerhusområde), der er dominerende for området.
Inspektion Inden der iværksættes differentierede  

 tømningsordninger, er det nødvendigt at fremskaffe den  

 nødvendige viden om tankenes belastningsforhold m.v.
Derfor vil det  

 være hensigtsmæssigt, at der det første år foretages  

 tømning af alle tanke en gang, og at der foretages inspektion i  

 forbindelse hermed.
 Tabel 15.1.
Vejledende retningslinier for tømningshyppighed for  

 bundfældningstanke Belastning (personer) Tankvolumen (V) m3 Antal kamre Tømningshyppighed  

 (antal gange pr. år) 1-2 V < 1,2 1 2 1-2 1,2 = V < 1,8 1 1 1-2 V = 1,8 > 1 1 gang hvert andet år 2-5 V < 1,2 1 4 2-5 1,2 = V < 1,8 1 2 2-5 V = 1,8 > 1 1 6-10 1,2 = V < 1,8 1 4 6-10 V = 1,8 > 1 2 Belastningen og tømningshyppighed er baseret  

 på antallet af fastboende personer.
I sommerhuse kan påregnes  

 tømningshyppigheder svarende til halvdelen af den, der er angivet for  

 helårsbeboelser.
 Det er kommunalbestyrelsen, der fastsætter  

 tømningshyppighed for de enkelte bundfældningstanke, jf.  

 bekendtgørelsens § 47.
15.5.4 Tømningshyppighed for øvrige  

 afløbsinstallationer Tømningshyppigheden for øvrige afløbsinstallationer  

 fastsættes efter behov.
 Det er kommunalbestyrelsen, der i  

 tømningsregulativet fastsætter tømningshyppigheden.
15.6 Administration af tømningsordning Kommunalbestyrelsen er ansvarlig for administration af  

 tømningsordning.
Kommunen skal efter bekendtgørelsens  

 § 48, stk. 1, også forestå ordningen, men dette er dog  

 ikke til hinder for, at kommunen kan udlicitere ordningen.
 Der skal altid udarbejdes et regulativ for  

 tømningsordninger.
 Tømningsordninger skal, jf. lov om betalingsregler  

 for spildevandsanlæg m.v., hvile i sig selv, og der skal derfor  

 foreligge særskilte regnskaber for hver type  

 tømningsordning.
 Regulativer udarbejdes individuelt for:
Samletanke Grønne løsninger Bundfældningstanke Øvrige afløbsinstallationer Ved etablering af en tømningsordning skal dette  

 offentliggøres i de lokale aviser, der har almindelig udbredelse i  

 kommunen.
15.7 Klageadgang Kommunalbestyrelsens afgørelser om  

 tømningsordninger efter bekendtgørelsens kapitel 15, kan ikke  

 påklages til anden administrativ myndighed, jf. bekendtgørelsens  

 § 49.
16. Kvalitetskrav og krav til udledning af visse farlige  

 stoffer 16.1 Baggrunden for bekendtgørelse nr. 921 af 8. oktober 1996 Miljø- og Energiministeriets bekendtgørelse  

 nr. 921 af 8. oktober 1996 om kvalitetskrav for vandområder og krav til  

 udledning af visse farlige stoffer til vandløb, søer eller  

 havet er en implementering af EU-bestemmelser.
Med bekendtgørelsen  

 implementeres således Rådets Direktiv 76/464/EØF af 4. maj  

 1976 om forurening forårsaget af udledning af visse farlige stoffer i  

 Fællesskabets vandmiljø, også betegnet som direktiv for  

 det akvatiske miljø.
16.2 Udledninger omfattet af bekendtgørelse nr. 921 Tilladelser meddelt efter lovens kapitel 4 og 5 til udledning af  

 spildevand, der indeholder stoffer omfattet af bilag 1 eller 2 i  

 Miljø- og Energiministeriets bekendtgørelse nr. 921 af 8.  

 oktober 1996 om kvalitetskrav for vandområder og krav til udledning af  

 visse farlige stoffer til vandløb, søer eller havet, skal  

 reguleres efter bestemmelserne i samme bekendtgørelse, jf.  

 bekendtgørelsens § 2.
Som udgangspunkt omfatter bekendtgørelsens bilag 1  

 samtlige farlige stoffer.
Med hensyn til en beskrivelse af hvad der  

 forstås ved et farligt stof, skal henvises til Miljøstyrelsens  

 miljøprojekt nr. 250, 1994, side 12, om kriterier for liste 2  

 stoffer.
16.3 Grundlag for fastsættelse af krav til udledninger Bekendtgørelse nr. 921 af 8. oktober 1996 tager udgangspunkt i, at  

 udledning af de farlige stoffer, som er omfattet af bekendtgørelsen,  

 skal begrænses mest muligt ved hjælp af den bedste,  

 tilgængelige teknik.
Dertil kommer, at det for enhver udledning  

 også skal sikres, at kvalitetskrav for det vandområde, hvortil  

 der udledes, kan overholdes.
En udledning må desuden hverken direkte eller  

 indirekte forøge forureningen af vandløb, søer eller  

 havet.
Dette betyder, at udledningens forureningspåvirkning skal  

 vurderes både for lokalområdet omkring udledningen og i relation  

 til forureningen af mere fjerntliggende vandområder.
16.3.1 Nationalt og amtsligt fastsatte kvalitetskrav Nationalt gældende kvalitetskrav for vandmiljøet er fastsat i  

 bilag 2 til bekendtgørelse nr. 921 af 8. oktober 1996, jf.  

 bekendtgørelsens § 3, stk. 1 og 2. Bilaget indeholder  

 konkrete kvalitetskrav for vandkvaliteten.
 Meddelelse af tilladelse til udledning af spildevand  

 forudsætter imidlertid, at der fastsættes vilkår for  

 udledningen efter bekendtgørelsens § 6. Sådanne  

 vilkår skal baseres på, at der efter § 3, stk. 1 er  

 fastsat kvalitetskrav for det modtagende vandområde, eller at der i  

 mangel heraf bliver fastsat kvalitetskrav i forbindelse  

 udledningstilladelsen.
Amtsrådets afgørelse I mangel af nationalt gældende kvalitetskrav for stoffer omfattet af  

 bilag 1 forudsættes det således, at amtsrådet selv  

 fastsætter kvalitetskrav for de pågældende stoffer som  

 grundlag for fastsættelse af vilkår for udledningen jf.  

 bekendtgørelsens § 3, stk. 3, og som beskrevet i § 3,  

 stk. 2, nr. 2 og nr. 3.
Bekendtgørelsen åbner mulighed for en bred  

 forståelse af begrebet kvalitetskrav, idet amtsrådet har mulighed  

 for ikke alene at fastsætte kvalitetskrav for vand, men også  

 kvalitetskrav i relation til sediment, planter og dyr.
På  

 indeværende tidspunkt findes der dog kun et begrænset data- og  

 erfaringsgrundlag til at kunne fastsætte kvalitetskrav for andet end  

 vand.
 Nye kvalitetskrav fastsat i forbindelse med en  

 udledningstilladelse skal ifølge bekendtgørelsens § 5  

 indarbejdes i den førstkommende revision af regionplanens  

 retningslinier for kvaliteten og anvendelsen af vandløb, søer  

 og kystvande.
Bindende kvalitetskrav Et kvalitetskrav er efter bekendtgørelsen bindende for  

 administrationen af udledningstilladelser uanset om en værdi er fastsat  

 i bekendtgørelsens bilag 2 eller fastsat af et amtsråd i henhold  

 til bekendtgørelsens § 3, stk. 3.
Kvalitetskriterier Miljøstyrelsen skelner mellem begreberne kvalitetskriterium og  

 kvalitetskrav.
Et kvalitetskriterie danner grundlag for at vurdere, under  

 hvilke koncentrationer i vandmiljøet det kan forventes, at der ikke  

 sker en påvirkning af økosystemets funktion og struktur i  

 relation til det enkelte stof.
Fastsættelsen af kvalitetskriteriet er  

 alene baseret på en faglig vurdering af oplysninger om det enkelte  

 stofs økotoksikologiske egenskaber, det vil sige stoffets skæbne  

 og effekt i relation til toksicitet, nedbrydelighed og evne til at  

 bioakkumulere.
Fastsættelsen af et kvalitetskrav skal tage  

 udgangspunkt i et kvalitetskriterium.
Kvalitetskravet vil i mange  

 tilfælde være lig kvalitetskriteriet, men særlige  

 beskyttelseshensyn, f.eks. hvis der er udpeget et nationalt  

 naturbeskyttelsesområde efter naturbeskyttelseslovens § 3, kan  

 betyde, at kvalitetskravet for vandområdet afviger herfra.
Miljøstyrelsen har i enkelte tilfælde  

 bistået amtskommuner med at tilvejebringe et grundlag for  

 fastsættelse af kvalitetskrav for stoffer, som ikke er medtaget i  

 bekendtgørelsens bilag 2. Dette grundlag er meddelt i form af  

 kvalitetskriterier.
Disse kvalitetskriterier kan findes på  

 Miljøstyrelsens hjemmeside på Internettet.
16.3.2 Hvornår skal der fastsættes nye kvalitetskrav? Hvilken udledning? Denne vejledning omhandler egentlige udledninger af spildevand, men det  

 skal præciseres, at bekendtgørelsen nr. 921 også omfatter  

 tilførsler af stoffer fra andre kilder end deciderede punktkilder  

 (renseanlæg og særskilte udledninger) f.eks. omfattes også  

 udsivning fra affalds- og restprodukt depoter, og bolværker af  

 imprægneret træ. Det fremgår af de  

 EU-domstolsafgørelser i sager, som EU Kommissionen har forfulgt om  

 direktivets implementering, at sådanne udledninger er omfattet.
Der er  

 endda også optræk til en domsafgørelse, som siger, at  

 nedfald fra en konkret luftemission også vil være omfattet.
Miljøstyrelsen finder, at fastsættelsen af  

 kvalitetskrav for stoffer omfattet af bekendtgørelsens bilag 1,  

 forudsættes, når der er tale om en væsentlig udledning, det  

 være sig en særskilt udledning eller en udledning fra et  

 kommunalt renseanlæg.
Om udledningen betragtes som væsentlig,  

 skal ses i sammenhæng med om der vil ske en påvirkning af  

 vandkvaliteten i det modtagende vandområde.
De udledte  

 stofkoncentrationer, stofmængder og stoffets persistens skal  

 indgå i en sådan vurdering.
En sondering kunne tage udgangspunkt  

 i, om stofkoncentrationerne i spildevandet ligger på niveau med  

 kvalitetskravene for vandmiljøet eller derover.
Særskilte udledninger For særskilte udledninger fra industrivirksomheder betyder dette, at  

 der skal fastsættes kvalitetskrav og meddeles udlederkrav for  

 udledninger af stoffer omfattet af bilag 1.
Det er dog ikke hensigten, at amtsrådet i alle  

 tilfælde skal fastsætte kvalitetskrav som grundlag for en  

 vurdering af ethvert stof, der er omfattet af bilag 1, og som potentielt  

 kunne tænkes at blive udledt med spildevandet fra en  

 industrivirksomhed.
For sporstoffer og andre stoffer, som på grund af  

 deres anvendelsesmåde på virksomheden vurderes at blive udledt  

 på et koncentrationsniveau i selve spildevandsudledningen, der ligger  

 under niveauet for kvalitetskravene, kan vurderingen af  

 vilkårsfastsættelse i relation til udledningen som udgangspunkt  

 gennemføres uden fastsættelse af kvalitetskrav.
Kommunale renseanlæg På grundlag af diverse overvågningsresultater vurderer  

 Miljøstyrelsen, at kvalitetskravene, som er opført i  

 bekendtgørelsens bilag 2, i dag forventes at være opfyldt for et  

 gennemsnitligt betragtet velfungerende, kommunalt renseanlæg.
 Det betyder, at der skal fastsættes kvalitetskrav  

 for stoffer omfattet af bilag 1, når en udledning fra et kommunalt  

 renseanlæg afviger fra, hvad der normalt må forventes for et  

 sådant anlæg.
Hvis udledningen fra et renseanlæg i væsentlig  

 grad er præget af et eller flere stoffer, der kan henføres til  

 specifikke tilledninger fra industrier, må den samlede udledning  

 betegnes som atypisk for et kommunalt renseanlæg.
Udover eventuelle  

 krav, der måtte stilles i relation til industritilslutningen til det  

 kommunale anlæg, skal der i disse atypiske tilfælde for det  

 pågældende renseanlæg også i nødvendigt omfang  

 fastsættes kvalitetskrav og efterfølgende udlederkrav for den  

 endelige udledning fra renseanlægget af stoffer omfattet af bilag  

 1.
Der skal ikke altid fastsættes kvalitetskrav C kvalitetskrav > C effekt *F  

applikation Dette betyder også, at en egentlig fastsættelse af et  

 kvalitetskrav til et stof kan undgås i de situationer, hvor en  

 vurdering indikerer, at et potentielt vandkvalitetskriterium/kvalitetskrav  

 for det pågældende stof ville ligge på et niveau, der er  

 væsentlig højere end den forventede maksimale koncentration af  

 stoffet i udledningen.
Vurderingen kan for eksempel være baseret  

 på et økotoksikologisk datagrundlag med effektkoncentrationer af  

 et stof samt en høj applikationsfaktor (større end 1.000).
Størrelsen af applikationsfaktoren er  

 afhængig af, hvor godt et datagrundlag, der er til stede.
Jo  

 dårligere et datagrundlag, jo større en applikationsfaktor er  

 nødvendig i overensstemmelse med forsigtighedsprincippet.
Der skal  

 desuden tages hensyn til i forvejen forekommende stofkoncentrationer i  

 vandområdet.
Såfremt andre miljøhensyn og bestemmelser  

 ikke betinger andet, kan et eventuelt udlederkrav for det  

 pågældende stof derefter fastsættes alene på dette  

 grundlag i overensstemmelse med bekendtgørelsen.
Udledning af tag- og overfladevand Udledninger af tag- og overfladevand fra befæstede arealer sker med  

 varierende mængder og afløbstid.
Disse udledninger vil kun  

 sjældent have en varighed på mere end 1 døgn.
Desuden vil  

 risikoen for påvirkning af de modtagende vandområder være  

 størst i starten af en regnhændelse, idet koncentrationerne af  

 stoffer her vil være størst og fortyndingen i det modtagende  

 vandområde mindst.
Denne situation vil altså være  

 kortvarig, måske 1/2 - 1 time.
Kvalitetskrav fastsættes for at give en beskyttelse  

 af vandområder overfor en langtidsvirkning fra udledninger.
Det vil  

 sige, at vurderingen af, om kvalitetskravet kan opfyldes, skal ske for  

 længere tidsperioder, end det normalt er aktuelt for  

 regnhændelser.
Ved længere regnhændelser vil  

 koncentrationerne endvidere være relativt lave og fortyndingen desuden  

 høj.
Ud fra disse betragtninger vurderes det almindeligvis ikke  

 at være nødvendigt at basere fastsættelsen af  

 udledervilkår for udledninger af tag- og overfladevand fra  

 befæstede arealer på kvalitetskrav fastsat efter  

 bekendtgørelse nr. 921. Fastsættelsen af udledervilkår  

 skal imidlertid sikre, at udledningerne ikke forårsager akut  

 giftvirkning i vandområdet.
Vilkår for disse udledninger vil  

 derfor typisk være begrænset til krav til begrænsning af  

 den hydrauliske belastning, funktionskrav til sandfang, olie/benzinudskiller,  

 bassin m.m.
For udledninger af tag- og overfladevand fra  

 befæstede arealer, der er udsat for særlig belastning (nedfald  

 eller tab af stoffer fra konkrete kilder), bør der imidlertid  

 foretages en konkret vurdering af, om fastsættelsen af  

 udledervilkår skal baseres på kvalitetskrav.
Dette kunne f.eks.  

 være skrotpladser, påfyldningsområder m.v.
Man kan forestille sig, at andre situationer, f.eks.  

 udledning af meget flygtige stoffer, kan berettige til at fastsætte  

 udlederkrav for visse miljøfarlige stoffer i overensstemmelse med  

 bekendtgørelsen uden, at der for inden er fastsat et kvalitetskrav for  

 det pågældende stof.
En forudsætning for dette er, at det  

 sker på baggrund af en konkret vurdering af forholdene.
16.3.3 Fagligt grundlag for fastsættelse af kvalitetskrav At amtsrådet skal fastsætte et kvalitetskrav efter  

 bekendtgørelsens § 3, stk. 3 indebærer, at  

 amtsrådet også skal etablere det nødvendige grundlag  

 herfor, herunder fastsættelse af kvalitetskriterier i det omfang, disse  

 ikke i forvejen er fastsat.
Amtet kan i forbindelse med behandlingen af en  

 udledningstilladelse kræve, at ansøgeren oplyser de  

 nødvendige data for de udledte stoffer.
Det vil først og  

 fremmest være data for kronisk toksicitet (NOEC) eller i mangel heraf  

 akut toksicitet(LC50), samt oplysninger om bioakkumulerbarhed og  

 nedbrydelighed.
Anvisning fra Miljøstyrelsen i henhold til  

 § 3, stk. 3 omfatter i den forbindelse anvisning af metoder,  

 fremgangsmåder, omfang af datagrundlag og behov for dokumentation, som  

 vil være en forudsætning for amtsrådets fastsættelse  

 af et kvalitetskriterium.
Amtsrådet kan imidlertid ikke generelt  

 forvente, at Miljøstyrelsen alene på anmodning herom kan  

 påtage sig at vurdere konkrete miljøfarlige stoffer og  

 fastsætte kvalitetskriterier.
I Miljøstyrelsens publikation Miljøprojekt  

 nr. 250 (1994) om »Økotoksikologiske kvalitetskriterier for  

 overfladevand« er der angivet en metode for fastsættelse af  

 kvalitetskriterier for overfladevand og sediment.
Miljøstyrelsen har  

 selv anvendt denne metode ved fastsættelse af kvalitetskravene i  

 bekendtgørelsens bilag 2.
Datasøgning og kvalitetsvurdering af data Ved udarbejdelse af kvalitetskriterier skal der anvendes en strategi for  

 datasøgning, som også indeholder en evaluering af  

 datakvaliteten.
I TemaNord, 1995:581 »Environmental Hazard Clasification« er  

 der peget på en række datakilder og en trinvis strategi for  

 datasøgning, hvor søgningen kan udvides i fire trin,  

 afhængig af om der er fundet tilstrækkelig data.
Strategien for  

 søgning af data følges i TemaNord rapporten af et  

 klassificeringssystem til vurdering af kvalitet af data, som afhænger  

 af om data er tilvejebragt efter standardiseret metode.
Opmærksomheden skal endvidere henledes på, at  

 flere datakilder er og vil blive tilgængelige via Internettet.
For  

 eksempel er den væsentligste økotoksikologiske database for  

 enkelt stoffers effekter på akvatiske organismer tilgængelig  

 på US-EPA (den amerikanske miljøstyrelse)'s internet adresse  

 http://www.epa.gov/medicotx/ecotox_home.htm.
Datafortolkning TemaNord, 1995:581 »Environmental Hazard Clasification« indeholder  

 endvidere informationer om fortolkning af økotoksikologiske data,  

 især med hensyn til fortolkning af økotoksikologiske data for  

 svært opløselige stoffer, og andre test for bionedbrydelighed  

 end test for letbionedbrydelighed.
I mangel af effekt-data beskriver Tema  

 Nord også en beregningsmetode til at estimere disse oplysninger -  

 (QSAR-methods (Quantitative Structure A ctivity  

Relationships).
 På trods af at vejledningen i TemaNord sigter mod  

 klassificering og mærkning af stoffer for deres miljøfare, kan  

 søgnings- og fortolkningsprincipperne med fordel anvendes som  

 hjælp ved udarbejdelse af vandkvalitetskriterier.
Det kommende EU-direktiv om rammerne for  

 Fællesskabets vandpolitiske foranstaltninger (»Vandrammedirektivet«)  

 vil desuden fastlægge en procedure for at fastlægge  

 vandkvalitetskrav.
Denne procedure skal som minimum følges efter en  

 kommende implementering af direktivet i dansk lovgivning.
Proceduren, som den  

 fremgår af forslaget til direktivet, er i store træk  

 sammenfaldende med den metode, som Miljøstyrelsen hidtil har  

 anvendt.
16.3.4 Kvalitetskrav til grupper af stoffer PAHer I bekendtgørelsens bilag 2 er fastsat et generelt kvalitetskrav til  

 polyaromatiske carbonhydrider (PAH'er) på 0,001 µg/l.
Dette  

 kvalitetskrav er ment som et krav til enkelte PAH'er og altså ikke til  

 en sum af PAH'er.
Kvalitetskravet er fastsat udfra data for de PAH'er, der er  

 mest kritiske i relation til miljøfarlighed (især 3,4-benzopyren  

 og 3,4-benzofluoranthen). Kvalitetskravet på 0,001 µg/l kan derfor  

 anvendes som et generelt krav for enkeltstoffer og derved sikre  

 miljøet, selv i forhold til det mest kritiske PAH.
Amtsrådet kan dog for et specifikt PAH  

 fastsætte et kvalitetskrav, der afviger fra bekendtgørelsens  

 generelle krav om 0,001 µg/l.
Dette skal i så fald ske på  

 baggrund af konkret viden om det enkelte PAH og efter proceduren, der  

 fremgår af bekendtgørelsens § 3.
16.4 Fastsættelse af krav til udledning 16.4.1 Opfyldelse af kravet om den bedste, tilgængelige teknik og  

 kvalitetskravet (Den kombinerede fremgangsmåde) Vurdering af forurening i lokalområdet For vandområdet i umiddelbar nærhed af udledningen foreskriver  

 bekendtgørelsen, at en række konkrete krav skal kunne opfyldes.  

 Væsentligt er i den forbindelse opfyldelsen af fastsatte  

 kvalitetskrav.
 Efter bekendtgørelsens § 1 skal udledning af  

 stoffer omfattet af bekendtgørelsen begrænses mest muligt ved  

 hjælp af den bedste, tilgængelige teknik.
 Bekendtgørelsens § 6 skal i den forbindelse  

 forstås således, at det skal vurderes, hvorvidt et udlederkrav  

 fastsat på grundlag af anvendelse af den bedste, tilgængelige  

 teknik kan føre til opfyldelse af kvalitetskravene i vandområdet  

 lokalt omkring udledningen, eller om kravene til udledningen bør  

 skærpes for at kunne opfylde et kvalitetskrav.
Dvs. at man kombinerer to velkendte strategier:  

 fastsættelse af udlederkrav på baggrund af den bedste,  

 tilgængelige teknik og fastsættelse af udlederkrav på  

 baggrund af et kvalitetskrav.
Den af de to strategier, der fører til  

 det strengeste udlederkrav, skal ifølge bekendtgørelsen  

 anvendes.
Denne metode at fastsætte udlederkrav på kaldes »den  

 kombinerede fremgangsmåde «(eng. »the combined approach«) og er en af  

 hjørnestenene i EU-direktivet om integreret forebyggelse og  

 bekæmpelse af forurening (»IPPC-direktivet«), der regulerer de  

 større industrielle virksomheder.
Den kombinerede fremgangsmåde  

 bliver også en hjørnesten i det kommende EU-direktiv om rammerne  

 for Fællesskabets vandpolitiske foranstaltninger  

 (»Vandrammedirektivet«).
Såfremt udledningen baseret på anvendelse af  

 den bedste, tilgængelige teknik resulterer i koncentrationsniveauer i  

 vandområdet, der er lavere end kvalitetskravet, angiver den  

 højere kravværdi derfor ikke et grundlag for at kunne »fylde  

 op«.
Udlederkravet skal i så fald fastsættes ud fra, hvad der er  

 opnåeligt ud fra anvendelse af den bedste, tilgængelige teknik.  

 Det vil ikke i dette tilfælde være acceptabelt at regne  

 baglæns fra kvalitetskrav til fastsættelse af udlederkrav.
 Medfører anvendelsen af den bedste,  

 tilgængelige teknik derimod ikke umiddelbart opfyldelse af  

 kvalitetskravene, skal bekendtgørelsens § 6, stk. 3,  

 forstås således, at såfremt der ikke i forbindelse med et  

 amts regionplanlægning er fastsat et spildevandsnærområde i  

 relation til de konkrete miljøfarlige stoffer, som ønskes  

 udledt, skal kvalitetskravene, som fastsat i bilag 2 eller som fastsat af  

 amtet, være opfyldt umiddelbart efter initialfortyndingen.
 I det omfang der i forbindelse med et amts regionplanlægning er  

 fastsat et spildevandsnærområde i relation til de konkrete  

 miljøfarlige stoffer, skal de fastsatte kvalitetskrav være  

 opfyldt ved nærområdets afgrænsning og altså ikke  

 umiddelbart efter initialfortyndingen.
Akut giftvirkning Amtet skal også sikre, jf. bekendtgørelsens  

 § 6, stk. 3, at der intet sted inden for nærområdet  

 forekommer koncentrationer efter initialfortynding, der kan forårsage  

 akut giftvirkning, og at udledningen ikke må give anledning til  

 ophobning af stoffet i nærområdets sediment, bløddyr,  

 skaldyr eller fisk.
Det skal i den forbindelse bemærkes, at  

 koncentrationerne, hvor der kan forekomme henholdsvis akut og kronisk  

 toksicitet, sædvanligvis er forskellige.
Niveauet for akut giftvirkning  

 kan i de fleste tilfælde regnes 10-20 gange højere end  

 kvalitetskravet.
Endelig skal amtet sikre, at udledningen ikke giver  

 anledning til smagsforringende påvirkning af fisk og skaldyr.
16.4.2 Initialfortynding Ved fastsættelse af vilkårene i en udledningstilladelse skal  

 amtsrådet som krævet i bekendtgørelsens § 6,  

 stk. 3, tage udgangspunkt i udledningens initialfortynding.
Initialfortyndingen defineres som den fortynding, der  

 forårsages af, at spildevandsstrålens impuls (produktet af  

 spildevandsstrømmens masseflux og hastighed) eller  

 vægtfyldeforskel i forhold til det omgivende vand skaber turbulente  

 strømninger, der giver en vis første (initial) fortynding i  

 vandområdet ved udledningspunktet.
Initialfortyndingen er  

 ophørt, når spildevandsstrålen har tabt så meget  

 impuls på grund af modstanden fra det omgivende vand, at hastigheden i  

 strålen i forhold til dette bliver nul. (ref.
Miljøprojekt nr.  

 260, 1994,»Industrispildevands miljøfarlighed«) For en mere detaljeret beskrivelse af fortyndingsaspekter  

 henvises til Miljøprojekt nr. 188, 1992, »Økotoksikologisk  

 vurdering af industrispildevand«.
Praktisk håndregel Definitionen af initialfortynding er imidlertid ikke særlig  

 operationel og anvendelig i praksis.
I langt de fleste tilfælde har  

 spildevandsudledninger kun en relativt lille impuls, og fortynding af  

 spildevandsstrålen som følge af spildevandsstrømmens  

 impuls får kun lille betydning.
Fortyndingsforholdene bør  

 imidlertid vurderes i det enkelte tilfælde.
Ved direkte udledning til et større  

 vandområde kan amtsrådet i praksis, hvor videngrundlaget ikke er  

 bedre, som udgangspunkt regne med en initialfortynding på en faktor 10.  

 Med et vist kendskab til de lokale udløbsforhold og  

 udløbsarrangementet kan skønnet dog kvalificeres.
Ved et  

 åbent vandområde med stor opblanding kan det skønnes  

 højere, og ved udledninger til små vandløb kan det  

 skønnes lavere.
Et sådant skøn skal også  

 sættes i relation til den vandmængde, der skal udledes.
Et andet aspekt er, at en egentlig fastsættelse af  

 en større initialfortynding ikke vil være aktuel i de  

 tilfælde, hvor anvendelsen af den bedste, tilgængelig teknik som  

 udgangspunkt for fastsættelse af udledervilkår medfører  

 skærpede udlederkrav i forhold til opfyldelsen af kvalitetskravene.
I  

 så fald får initialfortyndingen ikke betydning for  

 kravfastsættelsen.
 Ved udledning til mindre vandløb må der ofte  

 ses bort fra en potentiel initialfortyndning på grund af lav median  

 minimumsvandføring i vandløbene, dvs. at koncentrationen i  

 selve udledningen skal svare til kvalitetskravet, for at dette kan opfyldes  

 for vandløbet.
16.4.3 Afgrænsning af et spildevandsnærområde Kvalitetskravene forudsættes opfyldt tæt på udledningen,  

 men en vurdering af miljøpåvirkningerne i nærområdet  

 over for mulighederne for at begrænse udledningen kan også danne  

 grundlag for en beslutning om amtsrådet skal afgrænse og  

 fastlægge et spildevandsnærområde.
I denne vurdering skal  

 det også indgå, om der er andre udledninger, som direkte har  

 indflydelse på, om et kvalitetskrav kan opfyldes.
 Amtsrådet må foretage en beregning eller  

 vurdering af, om kvalitetskravene for de relevante stoffer kan overholdes i  

 forbindelse med en udledning efter anvendelse af den bedste,  

 tilgængelige teknik.
 Hvis kvalitetskravene ikke kan overholdes umiddelbart  

 efter initialfortyndingen, bør amtsrådet overveje, om der i  

 regionplanen skal udlægges et spildevandsnærområde omkring  

 udledningen med hensyn til de involverede stoffer, eller om kvalitetskravene  

 fastholdes overholdt efter initialfortyndingen med deraf følgende  

 skærpede krav til nedbringelse af koncentrationerne i udledningen.
Spørgsmålet om udlægning af  

 nærområde kontra skærpelse af udlederkrav bør  

 afgøres efter overvejelse af på den ene side de tekniske og  

 økonomiske muligheder for at nedbringe koncentrationerne i udledningen  

 og på den anden side de miljømæssige konsekvenser af  

 udledningen.
Herunder skal der tages hensyn til den påvirkning af  

 vandmiljøet, der i øvrigt sker og »de facto« accepteres med  

 hensyn til de pågældende stoffer til vandområdet.  

 Såfremt amtsrådet beslutter at udlægge et  

 spildevandsnærområde, forudsætter dette en  

 udstrækning, som sikrer, at kvalitetskravene opfyldes ved  

 nærområdets afgrænsning, jf. bekendtgørelsens  

 § 6, stk. 3.
16.4.4 I forvejen forekommende stofkoncentrationer i vandområdet Amtsrådet skal i forbindelse med fastsættelse af udlederkrav  

 tage udgangspunkt i de stofkoncentrationer, der i forvejen forekommer i  

 vandområdet, og den aktuelle belastning fra andre kilder, jf.  

 bekendtgørelsens § 6, stk. 2. Dette gælder såvel  

 ved vurderingen af forventede koncentrationer efter initialfortyndingen som  

 ved vurderingen af, om et fastsat kvalitetskrav er opfyldt ved et eventuelt  

 spildevandsnærområdes afgrænsning.
Idet kompetencen til at fastsætte udlederkrav  

 ifølge miljøbeskyttelseslovens kapitel 4 og 5 er udlagt til  

 amtsrådet, må amtet afgøre hvilken dokumentation, der er  

 nødvendig med henblik på at opfylde bekendtgørelsens  

 krav.
Amtsrådet må derfor i den enkelte sag afgøre, om  

 vilkår kan fastsættes på det foreliggende grundlag evt.  

 suppleret med diverse beregninger, eller om der er behov for supplerende  

 undersøgelser eller oplysninger.
 Amtsrådet skal i den forbindelse være  

 opmærksom på, at EU Kommissionen i konkrete sager, hvor der er  

 rejst påstand om krænkelse af direktivet om det akvatiske  

 miljø, har lagt vægt på, at der i sagerne er skabt  

 sikkerhed for, at det resulterende koncentrationsniveau efter udledningen kan  

 opfylde kvalitetskravene.
16.4.5 Ingen øget forurening af vandområderne Ifølge bekendtgørelsens § 9, stk. 1, skal amtet  

 ved meddelelse af tilladelse til udledning sikre, at det i intet  

 tilfælde gøres muligt direkte eller indirekte at forøge  

 forureningen af vandløb, søer eller havet med de i bilag 1  

 opførte stoffer.
Vurdering af indirekte forurening En vurdering af, hvorvidt en udledning indirekte vil føre til  

 forøget forurening i andre vandområder end lokalområdet,  

 vil ofte være vanskelig.
 For det første kan de fastsatte kvalitetskrav ikke  

 anvendes i denne sammenhæng, idet kvalitetskravene ikke er udtryk for  

 et generelt, godt beskyttelsesniveau, men alene er et værktøj,  

 der kan anvendes i direkte relation til regulering af udledninger.  

 Indvirkning fra andre påvirkninger vil desuden bidrage til det samlede  

 forureningsbillede.
 For det andet vurderer Miljøstyrelsen, at den  

 nuværende viden om forekomst, skæbne og effekt af de enkelte  

 stoffer i vandmiljøet generelt ikke er tilstrækkeligt til at  

 kunne skabe sikkerhed for, at en udledning ikke fører til øget  

 forurening.
 Amtet skal her bemærke sig, at der i  

 bekendtgørelsens § 9, stk. 2 er givet en definition på  

 begrebet »forurening«, der giver en mere snæver forståelse af  

 »forurening«, end den almindelige danske forståelse af samme  

 begreb.
 Definitionen i § 9, stk. 2 lyder  

 således:
»Ved forurening i stk. 1 forstås: af mennesker  

 direkte eller indirekte foretaget tilførsel af stoffer eller energi  

 til vandmiljøet, med så skadelige virkninger til følge,  

 at den menneskelige sundhed bringes i fare, levende ressourcer og akvatiske  

 økosystemer skades, rekreative værdier forringes, eller, at der  

 lægges hindringer i vejen for anden retmæssig anvendelse af  

 vandet.« Der skal gøres opmærksom på de  

 langsigtede nationale målsætninger for reduktion og udfasning af  

 udledninger af miljøfremmede stoffer.
Dette omfatter en  

 grundlæggende forpligtelse i direktivet for det akvatiske miljø  

 til at træffe foranstaltninger for at eliminere forurening af  

 vandområderne med farlige stoffer, som hører til under  

 direktivets liste I og at formindske forureningen med stoffer, der  

 hører under direktivets liste II - jf. bekendtgørelsens bilag  

 1. Endvidere har Danmark indgået internationale aftaler om beskyttelse  

 af havmiljøet ved en progressiv reduktion af udledninger af  

 miljøfarlige stoffer med sigte på at bringe disse til  

 ophør i år 2020.
På den baggrund finder Miljøstyrelsen, at  

 vurderingen af, om en udledning giver anledning til indirekte forurening -  

 især i marine områder, grundlæggende bør baseres  

 på en helhedsbetragtning af den samlede udledning og tilførsel  

 af et stof til vandmiljøet inden for et større område.  

 Andet vidensgrundlag kan dog også danne grundlag for en vurdering.
En  

 konklusion om, at bekendtgørelsens § 9, stk. 1 kan opfyldes,  

 bør ikke accepteres, hvis det ikke kan sandsynliggøres på  

 grundlag af udviklingen i den samlede udledning.
Opfyldelse af bekendtgørelsens § 9,  

 stk. 1 kan således tilgodeses ved at redegøre for, at den  

 samlede udledning fra direkte kilder, fra kilder i det hydrologiske opland og  

 fra atmosfærisk deposition til et større vandområde ikke  

 stiger som følge af en konkret tilladelse til en udledning.
For de  

 miljøfarlige stoffer, som omfattes af forpligtelserne til reduktion og  

 ophør af udledninger, bør en reduktion af den samlede udledning  

 til det aktuelle område imidlertid kunne sandsynliggøres.  

 Vurderingerne bør ideelt set i begge situationer baseres på den  

 tidsmæssige udvikling i den samlede udledning fra samtlige kilder over  

 en regionplan periode.
Grundlaget for at kunne opstille en opgørelse til  

 brug for vurderingen af udviklingen af den samlede udledning af et konkret  

 stof vil i mange tilfælde være begrænset.
Dog vil  

 grundlaget med tiden forbedres blandt andet i takt med de resultater, som  

 tilvejebringes under det nationale overvågningsprogram NOVA.
Acceptabelt vurderingsniveau Et acceptabelt udgangspunktet for vurdering af dokumentationen kan  

 være en sammenstilling af information om udledningernes  

 størrelse fra 1). eksisterende udledningstilladelser, 2). foreliggende  

 resultater fra egenkontrol og amtsrådets tilsyn samt 3). anden konkret  

 viden om tilførsler af stoffer til vandområderne, som  

 amtsrådet måtte være i besiddelse af.
 Da vurderinger i relation til opfyldelse af  

 bekendtgørelsens § 9, stk.1 primært skal gennemføres  

 på et overordnet niveau, har det mindre betydning, om der for  

 vurderingen i en konkret sag foreligger et fuldstændigt kendskab til  

 udledning og tilførsler fra samtlige eksisterende kilder, før  

 vurderingen kan gennemføres.
16.4.6 Mængdebetragtning Selv om stofkoncentrationen i en udledning er så lille, at der ikke  

 nødvendigvis er behov for at fastsætte et kvalitetskrav, kan der  

 alligevel være behov for at stille udlederkrav til udledningen som  

 følge af de udledte stofmængder, jf. ovenstående afsnit om  

 vurdering af indirekte forurening.
16.5 Fastsættelse af kontrolvilkår I bekendtgørelsens § 7 er præciseret  

 hvilke vilkår, amtet skal stille ved tilladelse til udledning af  

 miljøfremmede stoffer.
Der skal stilles krav til:
(1)	den største tilladte koncentration af stoffet i  

 udledningen, (2)	den gennemsnitlige tilladte koncentration i en eller flere  

 nærmere angivne perioder, (3)	den største tilladte mængde af stoffet i udledningen i  

 en eller flere nærmere angivne perioder, og (4)	egenkontrol.
Der lægges op til, at forskellige kombinationer af  

 udlederkrav med tilhørende egenkontrol kan benyttes, idet  

 amtsrådet (i samarbejde med den pågældende ansøger)  

 kan fastlægge de udlederkrav med tilhørende egenkontrol, der er  

 mest hensigtsmæssige i det enkelte tilfælde.
Der er således  

 ikke lagt op til ens kontrolkrav til alle udledninger, men krav tilpasset de  

 lokale forhold.
Samtlige fire krav til vilkårsfastsættelse skal  

 dog være opfyldt.
 Krav til udledninger fastsættes ud fra hensyn til  

 akut eller kronisk effekt eller hensyn til bioakkumulering.
 Akut effekt imødegås ved fastsættelse  

 af krav til maksimal koncentration (svarende til punkt (1)) og krav til  

 maksimal vandmængde (typisk sekundvandmængde,  

 timevandmængde eller døgnvandmængde). Ved kombination af  

 disse to krav vil der indirekte være fastsat krav til stofmængde  

 i den valgte periode (svarende til punkt (3)).
Kroniske effekter imødegås ved at  

 fastsætte krav til gennemsnitlig koncentration over en vis periode  

 (f.eks. døgn, flere døgn, måned) (svarende til punkt (2))  

 og krav til maksimale vandmængder.
Ved kombination af disse to krav vil  

 der indirekte være fastsat krav til stofmængde i den valgte  

 periode (svarende til punkt (3)).
 Uacceptabel akkumulering, dvs. ophobning af stoffer, i  

 sedimenter eller i dyr og planter, imødegås ved at  

 fastsætte krav til stofmængde over en længere periode,  

 typisk et år (svarende til punkt (3)). Afhængig af måden  

 hvorpå dette kræves kontrolleret vil punkt (1) eller (2)  

 også kunne være opfyldt.
Udlederkrav vil skulle fastsættes ud fra det af de 3  

 hensyn, der er mest kritisk for det modtagende vandområde.
Krav fastsat  

 for den mest kritiske situation vil i praksis kunne  

 overflødiggøre kontrolvilkår for de 2 øvrige  

 hensyn, eller også vil disse hensyn kunne være dækket ind  

 under det mest kritiske krav.
Det er Miljøstyrelsens vurdering, at  

 kontrolvilkår baseret på et statistisk grundlag, som f.eks.
Dansk  

 Standard nr. 2399 »Afløbskontrol, Statistisk beregning af  

 afløbsdata«, kan anvendes ved vilkårsfastsættelse i  

 overensstemmelse med bekendtgørelsens § 7. Det skal dog  

 bemærkes, at en kontrolregel efter Dansk Standard forudsætter en  

 vis prøvefrekvens.
 Med hensyn til egenkontrol (4) menes her f.eks.  

 prøvetagningsfrekvens, prøveudtagningsmetode,  

 detektionsgrænser, rapporteringsfrekvens og analysemetode.
16.6 Revision af eksisterende udledningstilladelser Ifølge bekendtgørelsens § 10 skal amtet træffe  

 foranstaltninger til sikring af, at vilkår i eksisterende  

 udledningstilladelser bringes i overensstemmelse med  

 bekendtgørelsen.
Med den nuværende regulering af industrielle  

 udledninger efter miljøbeskyttelsesloven vurderer  

 Miljøstyrelsen, at der generelt er sket den nødvendige  

 regulering af udledning af miljøfremmede stoffer.
Det må derfor  

 bero på en konkret vurdering af den enkelte industris karakter, om der  

 er behov for en revision af udledningstilladelsen.
Dette omfatter også  

 kommunale renseanlæg med særskilt industribelastning, idet det er  

 Miljøstyrelsens vurdering, at hovedparten af de allerede meddelte  

 tilladelser for kommunale renseanlæg vil være i overensstemmelse  

 med bekendtgørelsen ud fra den begrundelse, at det aktuelle indhold af  

 miljøfarlige stoffer i udledningerne ligger på den sikre side af  

 et potentielt kvalitetskrav for vandområdet.
 Udledningstilladelser, der i dag specifikt indeholder krav  

 til visse stoffer, der er omfattet af bekendtgørelse nr. 921, skal i  

 overensstemmelse med bekendtgørelsens § 10 revurderes med henblik  

 på at bestemme, om kvalitetskravene er overholdt og om  

 nødvendigt ajourføres i form af påbud efter  

 miljøbeskyttelseslovens § 30 .
 Amtsrådet er derimod ikke forpligtet til at  

 revurdere en udledningstilladelse, der ikke indeholder krav til særlige  

 stoffer, med mindre der enten er mistanke om, at disse stoffer  

 tilføres vandmiljøet i mængder eller koncentrationer ud  

 over, hvad der er normalt for den pågældende udledning, eller  

 mistanke, om at kvalitetskravene for vandmiljøet ikke er  

 overholdt.
 Det skal bemærkes, at det gælder for de 17  

 såkaldte Liste I stoffer, som i bekendtgørelsens bilag 2 er  

 mærket »c«, at tilladelser til udledning skal tidsbegrænses,  

 så tilladelserne hvert fjerde år kan tages op til fornyet  

 overvejelse, jf. de fire bekendtgørelser, som er angivet i  

 bekendtgørelsens § 8.
 Med det kommende EU-direktiv om rammerne for  

 Fællesskabets vandpolitiske foranstaltninger (»Vandrammedirektivet«)  

 forventes der ligeledes at blive stillet krav om, at allerede meddelte  

 udledningstilladelser jævnligt skal tages op til revision og om  

 nødvendigt ajourføres.
8 års retsbeskyttelse Såfremt et kvalitetskrav for et vandområde medfører, at  

 der er behov for en revision af en virksomheds udledningstilladelse, og denne  

 virksomhed har en miljøgodkendelse efter  

 miljøbeskyttelseslovens kapitel 5 er en sådan revision ikke  

 omfattet af den almindelige 8 års retsbeskyttelse på  

 virksomhedens miljøgodkendelse.
Dette skyldes, at kvalitetskrav som  

 fastsættes som følge af Rådets Direktiv 76/464/EØF  

 af 4. maj 1976 og bekendtgørelse nr. 921 til enhver tid skal  

 respekteres, og det kan derfor ikke udskydes at fastsætte udlederkrav,  

 der skal overholdes for at respektere kvalitetskrav, svarende til  

 virksomhedernes godkendelsesperiode.
16.7 Klageadgang En udledningstilladelse fastsat efter miljøbeskyttelseslovens  

 § 28, stk. 1 kan påklages til Miljøstyrelsen inden for  

 4 uger fra modtagelsen af afgørelsen, jf. lovens §§ 91 og 93.
I forbindelse med klagen over udledningstilladelsen  

 bør klageren gøre opmærksom på, om det er det  

 generelle kvalitetskrav for vandområdet, der ligger til grund for  

 fastsættelsen af den konkrete udledningstilladelse, som klagerne mener  

 er forkert fastsat, eller om det er beregningen på grundlag af  

 kvalitetskravene, som klageren mener er forkert.
I begge tilfælde  

 bør dokumentation for klagerens opfattelse vedlægges klagen.
 Skønt kvalitetskravet er et generelt krav og  

 således ikke en del af den konkrete afgørelse, vil  

 Miljøstyrelsen alligevel undersøge om kvalitetskravet skulle  

 være forkert fastsat på baggrund af målsætningerne  

 for området og vandområdets tilstand.
 Kvalitetskravet skal senest offentliggøres i  

 forbindelse med førstkommende regionplans retningslinier for  

 kvaliteten og anvendelsen af vandområderne, jf. bekendtgørelsens  

 § 5. Kvalitetskravene er her genstand for klage efter reglerne i lov om  

 planlægning.
Såfremt amtsrådet i forbindelse med  

 behandlingen af en konkret udledningstilladelse skal fastsætte et nyt  

 kvalitetskrav, og i den forbindelse vurderer at dette krav vil få  

 indflydelse på andre udledninger m.v., kan amtsrådet udarbejde et  

 tillæg til regionplan for et sådant kvalitetskrav.
Herved gives  

 andre parter med interesse i fastsættelse af et kvalitetskrav mulighed  

 for at kommentere eller gøre indsigelse mod fastsættelsen af et  

 sådant kvalitetskrav.
16.8 Kommende revision af bilag 2 til bekendtgørelse nr. 921 Kvalitetskravene i bilag 2 til bekendtgørelse nr. 921 af 8. oktober  

 1996 er fastsat ud fra det eksisterende videngrundlag om påvirkning af  

 vandmiljøet, økosystemer m.v.
Da erfaringer med  

 fastsættelse og anvendelse af kvalitetskrav p.t. er begrænset,  

 forventes der en løbende opdatering af kvalitetskravene.
Som eksempel  

 vil bilaget med tiden kunne udvides med kvalitetskrav for langt flere enkelte  

 polyaromatiske carbonhydrider (PAH'er).
17. Andre bestemmelser 17.1 Register over tilladelser I bekendtgørelsens § 50 er det angivet, at  

 tilladelsesmyndigheden skal føre register over de i medfør af  

 bekendtgørelsen udstedte tilladelser.
 Registeret skal indeholde såvel oplysninger om  

 beliggenheden af de spildevandsanlæg, der gives tilladelse til, som  

 oplysninger om, til hvilket vandområde, spildevandet tillades udledt  

 til.
 Tilladelsesmyndigheden kan efter lovens § 83,  

 stk. 1, blive pålagt at udlevere oplysningerne, der  

 indføres i registeret, til brug for vurdering af forhold, der  

 reguleres efter miljøbeskyttelsesloven.
17.2 Generelt om vilkår for spildevandstilladelser Generelt skal spildevandstilladelser meddeles på baggrund af en  

 ansøgning fra grundejeren/virksomheden.
Godkendelses- eller  

 tilsynsmyndigheden kan altså ikke forlange, at der ansøges om at  

 få revideret en eksisterende tilladelse, med mindre  

 grundejeren/virksomheden er pligtig til at ansøge efter  

 bekendtgørelsens § 2.
 Ved revision af en eksisterende spildevandstilladelse kan  

 tilladelsesmyndigheden påbyde en redegørelse for  

 spildevandsforholdene efter lovens § 72. På baggrund af en  

 sådan redegørelse kan der herefter meddeles påbud om  

 ændrede vilkår for spildevandsudledninger efter lovens § 30,  

 eller ved afledning til jorden efter lovens § 20.
17.2.1 Tidsbegrænsning af tilladelser I bekendtgørelsens § 51, stk. 2 er det angivet, at  

 meddelelser af tilladelser efter bekendtgørelsen kan  

 tidsbegrænses.
Dette kan f.eks. være hensigtsmæssigt i en  

 række situationer, f.eks. ved udledninger fra renseanlæg, hvor  

 der er usikkerhed om permanente krav vil kunne overholdes, under hensyntagen  

 til den anvendte renseteknologi.
Her kan man sætte vejledende krav en  

 periode, og efter denne periode kan tilladelsesmyndigheden vurdere om krav  

 kan gøres permanente.
 Det kan f.eks. også anvendes ved industrielle  

 tilslutninger til kommunale renseanlæg, hvor man ønsker en  

 successiv reduktion af virksomhedens tilledning, afhængigt af hvad der  

 kan opnås af reduktion på industrien ved renere teknologi  

 m.v.
17.2.2 Bestemmelser om tilsyn og kontrol Tilladelser efter bekendtgørelsen bør i fornødent  

 omfang indeholde bestemmelser om tilsyn og kontrol, herunder egenkontrol.
 Omfanget af tilsyn og kontrol bør fastsættes  

 ud fra proportionalitets- princippet, dvs. jo større  

 forureningsmæssig betydning en tilladelse har, jo større vil  

 behovet for tilsyn og kontrol være.
 Et vigtigt princip for vilkårsfastsættelse i  

 en udledningstilladelse er, at dette bør ske på en sådan  

 måde, at det er muligt at kontrollere efter en velanskrevet metode.  

 Vilkår, der ikke er kontrollerbare eller dårligt definerede, er i  

 praksis umulige at håndhæve.
For renseanlæg er der i kapitel 8 angivet  

 minimumskrav til egenkontrolprøver for udledningerne.
Herudover er det  

 op til tilladelsesmyndigheden at vurdere behovet for tilsyn og kontrol.
 For udledninger fra renseanlæg i øvrigt er  

 der i DS nr. 2399 afløbskontrol, Statistisk beregning af  

 afløbsdata angivet retningslinier for kontrol og  

 prøveantal.
 For industrielle tilslutninger til kommunale  

 spildevandsanlæg er der i Miljøstyrelsens vejledning nr. 6 fra  

 1994 om »Tilslutning af industrispildevand til kommunale  

 spildevandsanlæg« angivet retningslinier for kontrol og kontrolregler,  

 jf. vejledningens kapitel 8.
17.3 Tinglysning I nogle tilfælde må et offentligt eller privat  

 spildevandsanlæg af tekniske eller planmæssige årsager  

 placeres på ejendomme, der ikke tilhører kommunen.
Placering af et spildevandsanlæg kan i denne  

 situation ske ved indgåelse af en frivillig aftale med den  

 berørte grundejer om placering af anlægget.
Hvis det ikke er  

 muligt at indgå en aftale med grundejeren, må kommunen i stedet  

 foretage ekspropriation til anlægget, jf. lovens kapitel 8.
For at sikre anlæggets placering mod indsigelser fra  

 fremtidige ejere af ejendommen og mod retsforfølgning i øvrigt,  

 skal der som udgangspunkt både når der foreligger en frivillig  

 aftale og når der er foretaget ekspropriation, tinglyses en deklaration  

 på ejendommen.
Deklarationen skal beskrive den erhvervelse af  

 ejendomsret til arealer, begrænsning i brugsret eller  

 rådighedsindskrænkning der er opnået med aftalen eller  

 ekspropriationen.
En deklaration bør endvidere fastslå  

 spildevandsanlæggets status, således at det af tingbogen  

 fremgår, hvorvidt der er tale om et offentligt eller et privat  

 spildevandsanlæg.
Dette har også betydning i forhold til lov om  

 betalingsregler for spildevandsanlæg m.v., hvorefter kommunen ikke kan  

 operere på privat grund med kloakforsyningens midler, medmindre der er  

 tale om etablering af et anlæg efter § 7 a i lov om  

 betalingsregler for spildevandsanlæg m.v..
18. Administrative bestemmelser og bestemmelser om  

 klageadgang 18.1 Administrative bestemmelser Når en kommunalbestyrelse eller et amtsråd træffer en  

 afgørelse efter bekendtgørelsen, skal myndigheden påse,  

 at de administrative bestemmelser i lovens kapitel 10 er overholdt.
 Lovens kapitel 10 indeholder en række administrative  

 bestemmelser, der i et vist omfang beskriver den fremgangsmåde og de  

 retssikkerhedshensyn myndighederne skal iagttage, når myndighederne  

 træffer afgørelse efter loven.
 Bestemmelserne i lovens kapitel 10 suppleres af  

 forvaltningslovens almindelige regler om udformning af afgørelser -  

 herunder forvaltningslovens regler om partshøring, klagevejledning og  

 begrundelse af forvaltningsakter.
 For afgørelser efter miljøbeskyttelsesloven  

 og spildevandsbekendtgørelsen om regulering af spildevandsafledning  

 kan særligt fremhæves følgende administrative  

 bestemmelser, myndighederne skal efterkomme.
Afgørelsens form En afgørelse efter bekendtgørelsen skal meddeles skriftligt  

 til adressaten samt øvrige klageberettigede personer, organisationer  

 eller myndigheder samt de myndigheder, der har været inddraget i sagens  

 behandling eksempelvis i forbindelse med udtalelser i sagen, jf. lovens  

 § 74.
 Afgørelser, der kan påklages, skal endvidere  

 indeholde en fyldestgørende klagevejledning, hvoraf det fremgår,  

 at afgørelsen kan påklages skriftligt til Miljøstyrelsen.  

 Hvis afgørelsen ikke kan påklages skal dette ligeledes  

 fremgå af afgørelsen.
 Endelig skal afgørelsen indeholde oplysninger om  

 klagefristens udløb og søgsmålsfrist til domstolene.
Partshøring i forbindelse med meddelelse af forbud og  

 påbud Efter lovens § 75 skal alle afgørelser om påbud og  

 forbud efter loven eller regler udstedt i medfør af denne  

 forhåndsvarsles.
For spildevandsreguleringen er dette særligt  

 relevant for påbud efter lovens § 30, men også  

 afgørelser efter lovens § 20 om tilbagekaldelse af  

 § 19-tilladelser til afledning af spildevand ved nedsivning m.v.,  

 må anses som omfattet af kravet om forvarsling.
 Forhåndsvarslingen eller underretningen efter lovens  

 § 75, stk. 1, skal ske skriftligt til adressaten for påbudet  

 eller forbudet. og skal indeholde oplysninger om retten til aktindsigt og  

 retten til at udtale sig efter reglerne i forvaltningsloven.
 Forhåndsvarslingen skal endvidere udformes som en  

 »agterskrivelse« - dvs. en skrivelse, hvori afgørelsen, myndigheden  

 agter at træffe, skitseres.
 Forhåndsvarslingen kan efter lovens § 75,  

 stk. 2, 1. punktum undlades, såfremt en øjeblikkelig  

 afgørelse er nødvendig.
 Ved siden af lovens § 75 gælder  

 forvaltningslovens almindelige regler om partshøring - særligt  

 forvaltningslovens § 19.
 For yderligere vejledning om forhåndsvarsling af  

 påbud og forbud henvises til Miljøstyrelsens vejledning nr.  

 12/1992 om håndhævelse af miljøbeskyttelsesloven.
18.2 Klage og søgsmål For klager over afgørelser truffet efter bekendtgørelsen  

 gælder bestemmelserne i lovens kapitel 11 om klage og  

 søgsmål og kapitel 12 om Miljøklagenævnet.
18.2.1 Klageadgang Kommunalbestyrelsens og amtsrådets afgørelser kan  

 påklages til Miljøstyrelsen, med mindre andet fremgår af  

 bekendtgørelsens bestemmelser.
Klagefrist Efter lovens § 93 er klagefristen 4 uger fra den dag  

 afgørelsen, påbudet eller beslutning kan anses for meddelt.
Hvis  

 beslutningen er offentlig bekendtgjort, regnes klagefristen dog først  

 fra offentliggørelsen.
Klagens form og indsendelse Klagen skal indsendes skriftligt til den myndighed, der har truffet  

 afgørelsen.
Denne myndighed fremsender herefter umiddelbart efter  

 klagefristens udløb klagen vedlagt sagens akter og materiale, der er  

 lagt til grund for myndighedens afgørelse til Miljøstyrelsen,  

 jf. lovens § 94.
Klagens virkning på efterkommelse af påbud og forbud En klage over et påbud eller et forbud har efter lovens § 95  

 som udgangspunkt opsættende virkning.
 Dette gælder dog ikke, hvis den myndighed, der som  

 1. instans har meddelt påbudet eller forbudet, i påbudet
eller forbudet har fastsat, at forbudet eller påbudet af  

 særlige grunde skal efterkommes straks, jf. lovens § 78.
 Klagens opsættende virkning for udnyttelse af tilladelser  

 m.v.
 En klage over en tilladelse, godkendelse eller dispensation efter  

 bekendtgørelsen har ikke opsættende virkning, efter lovens  

 § 96.
 Hvis en tilladelse udnyttes før klagefristens  

 udløb eller før den pågældende tilladelse m.v. er  

 behandlet af klagemyndigheden, sker dette på pågældendes  

 eget ansvar, og indebærer ingen indskrænkninger i  

 klagemyndighedens ret til at ændre, ophæve tilladelsen,  

 godkendelsen eller dispensationen m.v.
Klageberettigede Af lovens §§ 98-100 fremgår, hvem der kan klage over  

 afgørelser efter bekendtgørelsen.
 Som udgangspunkt er afgørelsens adressat og enhver, der har en  

 individuel, væsentlig interesse i sagens udfald, klageberettiget.  

 Endvidere kan amtsrådet påklage kommunalbestyrelsens  

 afgørelser og vice versa.
 Endvidere gælder det, at embedslægen kan  

 påklage myndighedernes afgørelser, der er truffet i henhold til  

 eller med hjemmel i lovens kapitel 3-5 - og altså således  

 også afgørelser der er truffet i henhold til  

 spildevandsbekendtgørelsen.
Søgsmål hos domstolene Alle afgørelser efter bekendtgørelsen kan efter lovens  

 § 101 indbringes for domstolene.
Efter lovens § 101 skal sagen  

 være anlagt inden 6 måneder fra datoen for afgørelsens  

 meddelelse til adressaten eller offentliggørelse i aviser m.v.
18.2.2 Miljøklagenævnet Miljøstyrelsens eller ministerens afgørelser efter kapitel 4  

 og 5 kan inden for 4 uger fra afgørelsen er meddelt, påklages  

 til Miljøklagenævnet, jf. lovens § 103, stk. 1, nr. 2  

 og § 108 sammenholdt med lovens § 93.
 Efter lovens § 103, stk. 1, nr. 2 er det en  

 yderligere betingelse for påklage, at afgørelsen kan betragtes  

 som større eller principiel.
 Efter lovens § 103, stk. 2, afgør  

 Miljøklagenævnet selv spørgsmål om nævnets  

 kompetence.
 Påklage af Miljøstyrelsens afgørelser  

 fremsendes direkte til Miljøklagenævnet.
 En klage over et forbud eller et påbud, som  

 Miljøklagenævnet optager til behandling, har opsættende  

 virkning, medmindre nævnet bestemmer andet eller der efter lovens  

 § 78, stk. 2, er truffet bestemmelse om, at påbudet eller  

 forbudet ikke skal have opsættende virkning.
19. Tilsyn og håndhævelse 19.1 Tilsyn I bekendtgørelsens kapitel 18 er der fastsat kompetenceregler for  

 tilsynet med spildevandsanlæg, der er reguleres af  

 bekendtgørelsen - og overordnet bestemmes i bekendtgørelsens  

 § 59, at reglerne i miljøbeskyttelseslovens kapitel 9 også  

 gælder for tilsyn og håndhævelse af reglerne i  

 spildevandsbekendtgørelsen.
 Som det fremgår af lovens kapitel 9 - skal  

 tilsynsmyndigheden føre tilsyn - dvs. på  

 spildevandsområdet påse at lovens og  

 spildevandsbekendtgørelsens regler bliver overholdt.  

 Tilsynsmyndigheden skal endvidere sørge for den nødvendige  

 retshåndhævelse, hvis der er sket overtrædelse af loven  

 eller bekendtgørelsen.
 Derudover skal tilsynsmyndigheden endvidere påse, at  

 konkrete krav opstillet i tilladelser, godkendelser, påbud og  

 dispensationer m.v. overholdes, og påse, at forureningen fra  

 virksomheder, private, renseanlæg m.v. er forenelige med lovens  

 formål og ikke overstiger et acceptabelt niveau.
 Loven og bekendtgørelsen stiller ikke nærmere  

 krav til tilsynets tilrettelæggelse, omfang eller gennemførelse,  

 men det ligger i sagens natur og som en klar forudsætning for  

 reguleringen, at tilsynsmyndigheden har pligt til at føre et aktivt  

 tilsyn, således at det kan konstateres, om loven og de administrativt  

 fastsatte regler og tilladelser/påbud overholdes.
Hvad udgør et godt tilsyn? Generelt må et »godt« tilsyn antages at omfatte konkrete eftersyn og  

 undersøgelser, når konkrete afgørelser i form af  

 eksempelvis tilladelser eller påbud tilsiger dette.
Hvis  

 tilsynsmyndigheden modtager anmeldelse af forhold, der kan forårsage  

 skade på miljøet, skal tilsynsmyndigheden som led i et godt  

 tilsyn undersøge baggrunden for anmeldelsen.
 Tilsynet afhænger endvidere af fastsættelse af  

 vilkår om egenkontrol og indberetning, men tilrettelæggelsen og  

 til en vis grad omfanget af tilsynet er i øvrigt udlagt til den enkelt  

 tilsynsmyndigheds skøn.
I Orientering fra Miljøstyrelsen nr. 7/1997  

 »Miljøtilsyn 1995« har Miljøstyrelsen opstillet visse  

 minimumskrav til tilsynets omfang.
God tilsynspraksis er endvidere beskrevet  

 i vejledning nr. 3, 1994 Tilsyn med landbrug og vejledning nr. 3, 1995,  

 tilsyn med virksomheder.
19.2 Håndhævelse Med hensyn til håndhævelse af miljøbeskyttelsesloven og  

 spildevandsbekendtgørelsen henvises der generelt til Vejledning fra  

 Miljøstyrelsen nr. 12 af 1992 om »Håndhævelse af  

 miljøbeskyttelsesloven«.
Denne vejledning er udformet til brug for  

 tilsynsmyndigheden i den konkrete sagsbehandling.
20. Straf 20.1 Straf for overtrædelse af spildevandsbekendtgørelsen I almindelighed er straffen for overtrædelse af  

 miljøbeskyttelsesloven bøde.
Dette gælder som udgangspunkt også for  

 overtrædelse af bekendtgørelsen.
Efter bekendtgørelsens  

 § 60, stk. 1, kan grundejere, virksomheder, kommunale  

 renseanlæg m.v., således straffes med bøde, hvis  

 de undlader at ansøge om tilladelser til afledning af spildevand  

 efter bekendtgørelsens kapitel 5-10 og kapitel 12-14 tilsidesætter vilkår i spildevandstilladelser, der er  

 fastsat efter spildevandsbekendtgørelsens kapitel 5-10 og kapitel  

 12-14 ikke overholder bekendtgørelsens kapitel 8 om  

 grænseværdier for visse stoffer ved udledning fra offentlige  

 spildevandsanlæg ikke anmelder forestående etablering af en samletank efter  

 bekendtgørelsens kapitel 14 til kommunalbestyrelsen, jf.  

 bekendtgørelsen § 39 undlader at efterkomme forbud og påbud Hvis overtrædelsen er begået forsætligt  

 eller ved grov uagtsomhed og der samtidig er forvoldt skade på  

 miljøet eller fremkaldt fare herfor eller hvis overtrædelsen har  

 resulteret i økonomiske fordele for den, der overtræder  

 bekendtgørelsens regler, kan straffen stige til hæfte eller  

 fængsel i indtil 2 år.
20.2 Straf for overtrædelse af kommunale forskrifter For overtrædelse af kommunale forskrifter fastsat i henhold til  

 bekendtgørelsen kan der alene pålægges straf i form af  

 bøde, jf. bekendtgørelsens § 60, stk. 2.
 20.3 Strafansvar for juridiske personer m.v.
 Bekendtgørelsens § 60, stk. 4 indeholder en henvisning  

 til straffelovens 5. kapitel.
Bestemmelserne i straffelovens 5. kapitel indeholder ikke  

 i sig selv hjemmel til strafansvar for juridiske personer.
Dette skal  

 særskilt fastsættes i særlovgivningen - som gjort i  

 miljøbeskyttelsesloven og med hjemmel i miljøbeskyttelsesloven  

 også i spildevandsbekendtgørelsen.
 Efter straffelovens § 26 omfatter strafansvar for  

 selskaber m.v., enhver juridisk person, herunder aktie-, anparts- og  

 andelsselskaber, interessentskaber, foreninger, fonde, boer, kommuner og  

 statslige myndigheder medmindre andet er fastsat i særlovgivningen.
 I motiverne til straffelovens § 26 fremgår det,  

 at bestemmelser om strafansvar for andre end enkeltpersoner - herunder  

 også allerede gældende bestemmelser om selskabsansvar - omfatter  

 alle organisationsformer m.v., der kan optræde i retsforhold.
 Det må således antages, at der kan  

 pålægges strafansvar for overtrædelse af  

 bekendtgørelsen uanset selskabskonstruktion og - form, og det må  

 ligeledes antages, at også kommunale fællesskaber kan ifalde  

 ansvar efter bestemmelsen.
Bilag Bekendtgørelse om  

 spildevandstilladelser m.v. efter miljøbeskyttelseslovens kapitel 3 og  

 41) I medfør af § 7, stk. 1, nr.1 og 3, § 7a,  

 stk. 1, § 19, stk. 4 og 5, §27, stk. 3, § 29,  

 § 32, stk. 4, § 67 og § 73, stk.1 og 3, § 92 og  

 § 110, stk. 3 i lov om miljøbeskyttelse, som senest  

 ændret ved lov nr. 373 af 2. juni 1999 fastsættes:
Kapitel 1 Bekendtgørelsens anvendelsesområde § 1. Bekendtgørelsen finder anvendelse på alle  

 offentlige og private spildevandsanlæg.
 Stk. 2. Bekendtgørelsen fastsætter endvidere  

 regler for tilførsel af stoffer direkte til grundvandet.
§ 2. Når et spildevandsanlæg eller forhold, der  

 har indflydelse på et spildevandsanlæg, ændres  

 væsentligt, herunder når et spildevandsanlæg flyttes eller  

 omlægges, kræves fornyet tilladelse efter denne  

 bekendtgørelse.
Endvidere kræver en væsentlig  

 ændring i mængden eller sammensætningen af spildevandet,  

 der tilføres anlægget, fornyet tilladelse.
 Stk. 2. Tilladelsesmyndigheden afgør, om en  

 ændring af et spildevandsanlæg eller forhold, der har indflydelse  

 på spildevandsanlægget, kræver fornyet tilladelse.
 Stk. 3. Afgørelser efter stk. 2 kan ikke  

 påklages til anden administrativ myndighed.
 § 3. Denne bekendtgørelse omfatter ikke tilladelse til  

 udledning og udsprøjtning af spildevand m.v. med jordbrugsmæssig  

 værdi på jordoverfladen.
Kapitel 2 Definitioner § 4. Ved spildevand forstås alt vand, der afledes fra  

 beboelse, virksomheder, øvrig bebyggelse samt befæstede  

 arealer.
 Stk. 2. Ved husspildevand forstås spildevand fra  

 husholdninger, herunder afløb fra vandklosetter.
Stk. 3. Ved tag- og overfladevand forstås regnvand fra  

 tagarealer og andre helt eller delvist befæstede arealer, herunder  

 jernbaner.
Tag- og overfladevandet må ikke indeholde andre stoffer end  

 hvad der sædvanligt tilføres regnvand i forbindelse med  

 afstrømning fra sådanne arealer eller have en væsentlig  

 anden sammensætning.
 Stk. 4. Ved humane affaldsprodukter forstås fæces  

 og urin.
 Stk. 5. Ved 1 personækvivalent (PE) forstås i  

 denne bekendtgørelse 21,9 kg organisk stof/år målt som det  

 biokemiske iltforbrug (BI5), 4,4 kg total kvælstof/år  

 eller 1,0 kg total fosfor/år.
 Stk. 6. Ved samletanke til spildevand m.v. forstås  

 tætte beholdere, der enten er typegodkendt eller der kan godkendes til  

 opbevaring af spildevand m.v. af tilladelsesmyndigheden, jf. § 37,  

 stk. 1.
 Stk. 7. Ved et spildevandsanlæg forstås  

 såvel åbne som lukkede ledninger og andre anlæg, der tjener  

 til afledning og/eller behandling af spildevand m.v. i forbindelse med  

 udledning til vandløb, søer eller havet, afledning til jorden  

 eller anden form for bortskaffelse.
 Stk. 8. Ved et spildevandsanlægs kapacitet forstås  

 den spildevandsmængde med indhold af forurenende stoffer angivet i  

 personækvivalenter (PE), der i henhold til en meddelt  

 spildevandstilladelse omfattet af lovens kapitel 3, 4 eller 5 kan afledes fra  

 en eller flere ejendomme inden for et fastlagt opland til anlægget.
 Stk. 9. Ved offentlige spildevandsanlæg forstås  

 spildevandsanlæg, hvor en eller flere kommunalbestyrelser har ansvaret  

 for anlæggets drift og/eller vedligeholdelse.
 Stk. 10. Ved private spildevandsanlæg forstås de  

 spildevandsanlæg, der ikke er omfattet af stk. 9.  

 Spildevandsanlæg etableret af kommunalbestyrelsen efter § 7a i lov  

 om betalingsregler for spildevandsanlæg m.v., jf.  

 lovbekendtgørelse nr. 923 af 5. december 1997, er dog private, selvom  

 de drives og vedligeholdes af kommunalbestyrelsen på grundejerens  

 vegne.
 Stk. 11. Ved bedste, tilgængelige teknik forstås  

 den teknik, som er teknisk gennemførlig og økonomisk  

 opnåelig for den pågældende virksomhedstype.
Kapitel 3 Spildevandsplanens indhold § 5. Kommunalbestyrelsens plan for bortskaffelse af spildevand  

 i kommunen skal indeholde oplysninger nævnt i lovens § 32,  

 stk. 1, nr. 1-7 samt fornødne kortbilag.
Spildevandsplanen skal  

 endvidere indeholde oplysninger om:
1)	Hvorledes spildevandsplanen forholder sig til kommune- og regionplan  

 samt til den økonomiske planlægning og til vandløbenes  

 fysiske tilstand, 2)	de eksisterende og planlagte fælles spildevandsanlæg i  

 kommunen, herunder afgrænsning af de enkelte kloakoplande og angivelse  

 af, om anlægget er privat eller offentligt ejet, 3)	hvorledes spildevandet i øvrigt bortskaffes i kommunen, f.  

 eks. ved udsprøjtning, 4)	hvilket vandområde spildevandet fra de enkelte oplande udledes  

 eller ønskes udledt til, udløbenes placering og de forventede  

 udledte mængder af spildevand, 5)	en renoveringsplan for de kommunale kloakker med  

 målsætning og prioritering af renoveringen.
Renoveringsplanen  

 skal endvidere indeholde en tids- og økonomiplan for arbejdet, 6)	hvilke udgifter, der forventes at måtte afholdes ved  

 etablering og drift af de offentlige anlæg samt anlæg etableret  

 af kommunalbestyrelsen efter § 7a i lov om betalingsregler for  

 spildevandsanlæg m.v., jf. lovbekendtgørelse nr. 923 af 5.  

 december 1997, 7)	hvilke ejendomme, der forventes at skulle afgive areal eller  

 få pålagt servitut ved gennemførelse af projekter i  

 overensstemmelse med spildevandsplanen, og 8)	hvilke ejendomme, der er tilsluttet det offentlige  

 kloakfællesskab, og i hvilket omfang de er tilsluttet, jf. § 12,  

 stk. 3.
 Stk. 2. For planlagte områder udpeget i henhold til  

 lovens § 32, stk. 1, nr. 4, skal kommunalbestyrelsen i  

 spildevandsplanen endvidere sandsynliggøre, at der kan ske nedsivning  

 i de udpegede områder, herunder at geologiske og hydrogeologiske  

 forhold ikke strider herimod, og at nedsivning i de udpegede områder  

 ikke strider mod reglerne i bekendtgørelsens § 28.
Stk. 3. Forinden det i et spildevandsplanforslag  

 anføres, at der etableres et fælles privat  

 spildevandsanlæg, skal berørte bolig- og grundejere oprette et  

 spildevandslaug, der varetager anlæggets etablering, drift og  

 vedligeholdelse.
Udkast til laugets vedtægter skal foreligge samtidig  

 med planforslagets offentliggørelse.
De endelige vedtægter  

 tinglyses på de berørte ejendomme, når det fælles  

 spildevandsanlæg er optaget i spildevandsplanen.
 Stk. 4. Kommunalbestyrelsen skal ajourføre planen for  

 bortskaffelse af spildevand i kommunen, herunder ajourføre  

 oplandsgrænser og tidsfølgeplan, når der sker  

 ændringer i forudsætningerne for spildevandsplanen.
Kapitel 4 Behandling af forslag til og vedtagelse af  

 spildevandsplan § 6. Kommunalbestyrelsens forslag til spildevandsplan skal  

 offentliggøres med oplysning om, at der inden for en frist på  

 mindst 8 uger efter offentliggørelsen er adgang til at kommentere det  

 fremlagte forslag over for kommunalbestyrelsen.
 Stk. 2. Før forslaget til spildevandsplan  

 offentliggøres jf. § 7, indhenter kommunalbestyrelsen  

 amtsrådets kommentarer for så vidt angår eventuelle  

 uoverensstemmelser mellem de i regionplanen fastlagte  

 målsætninger for vandområderne og spildevandsplanens  

 angivelse af fremtidige minimums nedsivnings- og/eller renseforanstaltninger  

 i delområderne, jf. lovens § 32, stk. 1, nr. 4 og 5.
 Stk. 3. Kommunalbestyrelsens forslag til spildevandsplan  

 sendes samtidig med offentliggørelsen til amtsrådet til  

 orientering.
§ 7. Kommunalbestyrelsen offentliggør i lokale blade  

 spildevandsplanens vedtagelse.
Den vedtagne spildevandsplan sendes samtidig  

 til amtsrådet.
 § 8. Når der foreligger en revideret regionplan eller et  

 tillæg hertil, der forudsætter en ændret  

 spildevandsafledning i det åbne land, skal kommunalbestyrelsen senest  

 1½ år efter regionplanens vedtagelse have bragt kommunens  

 spildevandsplan i overensstemmelse hermed, dog tidligst den 1. juli år  

 2000.
Kapitel 5 Tilslutning af spildevand til spildevandsanlæg § 9. Inden for et i spildevandsplanen fastlagt kloakopland for  

 det offentlige spildevandsanlæg er grundejerne forpligtet til for egen  

 regning at tilslutte spildevand til kloakkerne gennem lukkede ledninger,  

 når der er ført stikledning frem til grundgrænsen.
 § 10. Kommunalbestyrelsen meddeler tilladelse til tilslutning  

 af spildevand til private spildevandsanlæg inden for det private  

 anlægs kapacitet, når spildevandet efterfølgende ledes til  

 et offentligt spildevandsanlæg.
 Stk. 2. Meddelelse af tilladelse efter stk. 1  

 kræver, at der foreligger skriftlig accept fra den for det private  

 spildevandsanlæg ansvarlige.
 § 11. Kommunalbestyrelsens afgørelser om tilslutning  

 til offentlig spildevandsanlæg samt dertil hørende  

 udløbsledninger, jf. lovens § 28, stk. 3, samt  

 afgørelser efter bekendtgørelsens § 10, kan ikke  

 påklages til anden administrativ myndighed, når afgørelsen  

 omfatter:
1)	Tilslutning af husspildevand fra husstande med en  

 anlægskapacitet på 30 PE eller derunder med tilhørende  

 tag- og overfladevand fra befæstede arealer, 2)	tilslutning af processpildevand fra virksomheder med en  

 anlægskapacitet på 30 PE eller derunder med tilhørende  

 tag- og overfladevand, når spildevandet efter sit indhold kan omregnes  

 til PE og i øvrigt ikke indeholder andre stoffer, end hvad der  

 sædvanligt forekommer i husspildevand eller har en væsentlig  

 anden sammensætning, eller 3)	tilslutning af tag- og overfladevand i øvrigt, dog med  

 undtagelse af overfladevand fra befæstede arealer, der anvendes til  

 parkering for mere end 20 biler og vand fra veje.
Kapitel 6 Ophævelse af tilslutningsretten og- pligten  

 (udtræden af det offentlige kloakfællesskab) § 12. Tilladelse til hel eller delvis udtræden af det  

 offentlige kloakfællesskab kan meddeles af kommunalbestyrelsen  

 såfremt følgende forudsætninger er opfyldt:
1)	Der er overensstemmelse med kommunalbestyrelsens plan for  

 bortskaffelse af spildevand i kommunen, jf. lovens § 32, stk. 1,  

 nr. 2, 2)	der er enighed herom mellem grundejeren og kommunalbestyrelsen, 3)	kloakforsyningens samlede økonomi ikke forringes  

 væsentligt, og 4)	kloakforsyningen fortsat kan fungere teknisk forsvarligt.
Stk. 2. Hel eller delvis udtræden af det offentlige  

 kloakfællesskab forudsætter, at tilladelse til alternativ  

 bortskaffelse eller afledning er meddelt.
Tilladelse til alternativ  

 bortskaffelse kan meddeles såfremt følgende forudsætninger  

 er opfyldt:
1)	Regionplanens målsætninger for kvaliteten og anvendelsen  

 af vandløb, søer eller kystvande samt målsætninger  

 for anvendelsen og beskyttelsen af grundvandet ikke tilsidesættes, 2)	kravene i bekendtgørelsens kapitel 8 fastholdes uanset at der  

 sker reduktion i den godkendte kapacitet, og 3)	en ændret afledning ikke resulterer i, at den samlede  

 spildevandsmængde renses dårligere end hidtil.
 Stk. 3. Når de ejendomme, der har fået tilladelse  

 efter stk. 1, er trådt ud af det offentlige kloakfælleskab,  

 skal det indføres i en spildevandsplan, således at det af denne  

 fremgår, hvilke ejendomme, der er tilsluttet det offentlige  

 kloakfællesskab, og i hvilket omfang de er tilsluttet.
Kapitel 7 Udledning af spildevand til vandløb, søer  

 eller havet § 13. Ansøgning om tilladelse til udledning af  

 spildevand til vandløb, søer eller havet skal indsendes til  

 kommunalbestyrelsen.
 Stk. 2. Kommunalbestyrelsen videresender ansøgningen  

 til amtsrådet ledsaget af kommunalbestyrelsens bemærkninger i de  

 tilfælde, hvor amtsrådet er den kompetente myndighed.
 Stk. 3. Den kompetente myndighed, jf. §§ 14- 15,  

 afgør hvilke oplysninger, der skal foreligge i forbindelse med  

 ansøgningen.
 Stk. 4. Ved meddelelse af tilladelse til fælles private  

 spildevandsanlæg skal kommunalbestyrelsen navnlig påse, at  

 følgende forudsætninger er opfyldt:
1)	Gennemførelsen af projektet ikke strider mod hensynet til en  

 forsvarlig og hensigtsmæssig byudvikling, og 2)	gennemførelsen af projektet er i overensstemmelse med  

 spildevandsplanen og retningslinierne i regionplanen for vandkvaliteten og  

 grundvandsbeskyttelsen.
 § 14. Kommunalbestyrelsen meddeler tilladelse til:
1)	Udledning af husspildevand fra husstande og virksomheder med en  

 anlægskapacitet på 30 PE eller derunder med tilhørende  

 tag- og overfladevand fra befæstede arealer, 2)	udledning af processpildevand fra virksomheder med en  

 anlægskapacitet på 30 PE eller derunder med tilhørende  

 tag- og overfladevand, når spildevandet efter sit indhold kan omregnes  

 til PE og i øvrigt ikke indeholder andre stoffer, end hvad der  

 sædvanligt forekommer i husspildevand, eller har en væsentligt  

 anden sammensætning, og 3)	udledning af tag- og overfladevand i øvrigt, dog med  

 undtagelse af overfladevand fra veje, jernbaner og befæstede arealer,  

 der anvendes til parkering for mere end 20 biler.
 Stk. 2.Kommunalbestyrelsens afgørelser efter  

 stk. 1 kan ikke påklages til anden administrativ myndighed.
 § 15. Amtsrådet meddeler tilladelse til udledning af  

 spildevand, der ikke er omfattet af § 14.
 § 16. Ved ansøgning om etablering af  

 nedsivningsanlæg, hvor afstanden fra nedsivningsanlæg til  

 vandløb, søer eller havet er mindre end 25 meter, finder  

 §§ 13-15 om udledningstilladelse tilsvarende anvendelse.
 Stk. 2. Ved meddelelse af tilladelse efter stk. 1 skal  

 det sikres at følgende betingelser er opfyldt:
1)	De hydrogeologiske forhold sandsynliggør, at afledningen kan  

 ske uden risiko for forurening af vandindvindingsanlæg, og 2)	afledningen ikke vil medføre forurening af  

 grundvandsressourcer, der er anvendelige til  

 vandforsyningsformål.
 Stk. 3. Kommunalbestyrelsens afgørelser efter  

 stk. 1, kan ikke påklages til anden administrativ myndighed.
 § 17. Tilladelsesmyndigheden fastsætter i tilladelsen  

 spildevandsanlæggets kapacitet.
 Stk. 2. Amtsrådet træffer afgørelse i  

 tilfælde, hvor der er uenighed mellem kommunalbestyrelsen og  

 amtsrådet om, hvem der er tilladelsesmyndighed.
 Stk. 3. Amtsrådets afgørelse efter stk. 2  

 kan ikke påklages til anden administrativ myndighed.
Kapitel 8 Grænseværdier for visse stoffer ved  

 udledning fra offentlige spildevandsanlæg § 18. Renseanlæg med en godkendt kapacitet på  

 2.000 PE eller derover med udledning til vandløb eller søer  

 skal senest den 1. januar 2006 overholde de i § 19 anførte krav  

 til organisk stof målt som BI5 og COD.
 Stk. 2. Renseanlæg med en godkendt kapacitet på  

 5.000 PE eller derover skal overholde de i § 19 anførte krav til  

 fosfor og organisk stof målt som BI5 og COD.
 Stk. 3. Renseanlæg med en godkendt kapacitet på  

 mere end 15.000 PE skal overholde de i § 19 anførte krav til  

 fosfor, kvælstof og organisk stof målt som BI5 og  

 COD.
 Stk. 4. De i § 19 anførte krav til fosfor,  

 kvælstof og organisk stof målt som BI5 og COD skal  

 overholdes, når der meddeles ny tilladelse til udledning af spildevand  

 fra renseanlæg med en godkendt kapacitet på 5.000 PE eller  

 derover, når tilladelsen vedrører:
1)	etablering af nyt renseanlæg eller 2)	forøgelse af anlæggets allerede godkendte  

 kapacitet.
 § 19. Med mindre lavere koncentrationer fastsættes i en  

 tilladelse til spildevandsudledning eller påbydes i medfør af  

 lovens § 30, skal spildevandets indhold af følgende stoffer i de  

 i § 18 omhandlede tilfælde ved udledning være nedbragt  

 til:
1) Organisk stof COD < 75 mg/l 2) Organisk stof BI5 (modificeret) < 15 mg/l 3) Total kvælstof N < 8 mg/l 4) Total fosfor P <1,5 mg/l Stk. 2. De anførte koncentrationer jf. stk. 1,  

 kontrolleres ved anvendelse af retningslinierne for transportkontrol i den  

 til enhver tid gældende danske standard for afløbskontrol og  

 statistisk kontrolberegning af afløbsdata.
 Stk. 3. Kontrollen nævnt i stk. 2, skal baseres  

 på en årlig kontrolperiode med mindst 12  

 vandføringsvægtede døgnprøver jævnt fordelt  

 over hele året, jf. dog stk. 4.
 Stk. 4. For renseanlæg med en godkendt kapacitet  

 på 50.000 PE eller derover skal kontrollen dog baseres på en  

 årlig kontrolperiode med mindst 24 vandføringsvægtede  

 døgnprøver udtaget jævnt fordelt over hele  

 året.
Kapitel 9 Begrænsning af udledning af kvælstof og  

 fosfor i forbindelse med større industrielle virksomheders udledning  

 af spildevand til vandløb, søer eller havet § 20. Dette kapitel regulerer udledningstilladelser for  

 større industrielle spildevandsanlæg, når der med  

 udledningstilladelsen gives tilladelse til årlig udledning af 22 tons  

 kvælstof eller 7,5 tons fosfor eller derover til vandløb,  

 søer eller havet.
 Stk. 2. Amtsrådet meddeler tilladelse i de af  

 stk. 1 omfattede tilfælde ved tilslutning af virksomheden til et  

 offentligt spildevandsanlægs udløbsledning, når  

 tilslutning hertil sker efter det offentlige renseanlæg.
 Stk. 3. De i stk. 2 omtalte tilslutninger for spildevand  

 betragtes for hele virksomhedens spildevandsudlednings vedkommende som  

 særskilt udledning efter loven, jf. lovens § 28, stk. 1 og  

 § 34, stk. 3.
 § 21. Medmindre regionplanen stiller strengere krav til  

 kvaliteten af vandområderne, skal udledning af kvælstof og/eller  

 fosfor, der er omfattet af § 20, nedbringes mest muligt ved anvendelse  

 af den bedste, tilgængelige teknik jf. § 4, stk. 11.
 Stk. 2. Udledning af kvælstof og/eller fosfor må  

 ikke være til hinder for opfyldelse af den for vandområdet  

 fastsatte målsætning.
 § 22. Ansøgninger om tilladelse til udledning af  

 kvælstof og/eller fosfor efter dette kapitel skal være skriftlige  

 og ledsages af følgende oplysninger, dog med de afvigelser, som  

 følger af den enkelte virksomheds eller det enkelte  

 spildevandsanlægs karakter:
1)	Redegørelse for det valgte projekt til fjernelse eller  

 nedbringelse af kvælstof og/eller fosfor i udledningen af spildevandet.  

 Der skal herunder redegøres for de grænseværdier for og  

 mængder af kvælstof og/eller fosfor, som udledningen kan  

 nedbringes til.
Desuden skal der redegøres for de foranstaltninger,  

 virksomheden agter at foretage for at opnå de lavest mulige  

 grænseværdier og mængder, 2)	oplysninger om det valgte projekts forhold til de på  

 området eksisterende alternative teknologier samt oplysninger om de  

 afledte økonomiske virkninger med henblik på en  

 begrænsning af udledningen af kvælstof og/eller fosfor, 3)	redegørelse for hvorvidt der består mulighed for et  

 teknisk udviklingsarbejde med henblik på forbedrede muligheder for  

 fjernelse af eller yderligere nedbringelse af kvælstof og/eller  

 fosfor, 4)	redegørelse for mulighederne for at nedbringe eller fjerne  

 udledningen af kvælstof og/eller fosfor herunder ved ændret  

 råvareanvendelse, reduktion eller fjernelse af den  

 pågældende produktion fra virksomheden, og 5)	i fornødent omfang sådanne økonomiske eller  

 regnskabsmæssige oplysninger vedrørende virksomheden og dennes  

 drift, som kan danne grundlag for amtsrådets vurdering af hvilke  

 foranstaltninger, der kan gennemføres for at fjerne eller nedbringe  

 udledningen af kvælstof og/eller fosfor.
Stk. 2.Ansøgningen fremsendes til kommunalbestyrelsen,  

 der videresender ansøgningen til amtsrådet ledsaget af  

 kommunalbestyrelsens bemærkninger Stk. 3. Såfremt ansøgningen ikke indeholder de  

 efter amtsrådets skøn nødvendige oplysninger, skal  

 virksomheden skriftligt have meddelelse herom med angivelse af, hvilke  

 yderligere oplysninger amtsrådet ønsker, og med  

 fastsættelse af en tidsfrist for virksomheden til at fremsende  

 oplysningerne.
 § 23. Amtsrådet træffer afgørelse om  

 tilladelse til udledning af kvælstof og/eller fosfor i overensstemmelse  

 med § 21.
Stk. 2. En tilladelse skal indeholde en redegørelse for  

 og en vurdering af de oplysninger, som virksomheden har givet i  

 ansøgningen, herunder amtsrådets angivelse af de hovedhensyn,  

 der har været bestemmende for afgørelsen.
Desuden skal  

 tilladelsen indeholde vilkår for den tilladte udledning af  

 kvælstof og/eller fosfor, herunder fastsættelse af den kontrol,  

 som virksomheden selv skal foretage.
Kapitel 10 Forbud mod tilførsel af visse stoffer direkte til  

 grundvandet § 24. Der kan ikke meddeles tilladelse til tilførsel af  

 de i bilag 1 nævnte stoffer til grundvandet, såfremt  

 tilførsel til grundvandet sker uden gennemsivning af jordoverfladen  

 eller undergrunden, jf. dog stk. 2.
 Stk. 2. Amtsrådet kan dog til videnskabelige  

 formål til karakterisering, beskyttelse eller genopretning af  

 vandområder meddele tilladelse til tilførsel af de i bilag 1  

 nævnte stoffer til grundvandet, forudsat at stofferne er  

 begrænset til den mængde, der er strengt nødvendig for de  

 pågældende videnskabelige formål og forudsat at stofferne  

 forekommer i mængder, der er så ringe, at det modtagende  

 grundvands kvalitet ikke forringes.
Kapitel 11 Spildevandsbortskaffelse fra spredt bebyggelse § 25. Ved spredt bebyggelse omfattet af dette kapitel  

 forstås enkelte eller fælles udledninger fra ejendomme med en  

 samlet spildevandsbelastning på 30 PE eller derunder.
 Stk. 2. Virksomheder, der ikke er godkendelsespligtige efter  

 lovens kapitel 5, er omfattet af stk. 1, når følgende er  

 opfyldt:
1)	Spildevandet, bortset fra tag- og overfladevand, efter sit indhold  

 kan omregnes til PE, 2)	spildevandet i øvrigt ikke indeholder andre stoffer end, hvad  

 der sædvanligvis forekommer i husspildevand, og 3)	den samlede spildevandsbelastning er på 30 PE eller  

 derunder.
 Stk. 3. Virksomheder, der er godkendelsespligtige efter lovens  

 kapitel 5, hvorefter virksomhedens udledningstilladelse også er  

 reguleret, er ikke omfattet af stk. 1, medmindre:
1)	Virksomheden alene udleder husspildevand og tag- og overfladevand,  

 og 2)	den samlede spildevandsbelastning er på 30 PE eller  

 derunder.
 § 26. I forbindelse med meddelelse af tilladelse til  

 spildevandsafledning fra spredt bebyggelse skal kommunalbestyrelsen i  

 tilladelsen stille krav til renseniveau, der mindst opfylder det i  

 spildevandsplanen fastsatte renseniveau for området, jf. lovens  

 § 32, stk. 1, nr. 4 og 5.
 Stk. 2. I forbindelse med meddelelse af påbud efter  

 lovens § 30 om forbedret spildevandsafledning til ejendomme beliggende i  

 spredt bebyggelse skal kommunalbestyrelsen stille krav om rensning af  

 spildevandet, der mindst opfylder det i spildevandsplanen fastsatte  

 renseniveau for området, jf. lovens § 32, stk. 1, nr. 4 og  

 5.
 Stk. 3. Ved meddelelse af tilladelse efter stk. 1 og  

 påbud efter stk. 2 skal krav til rensning stilles i henhold til de  

 i bekendtgørelsens bilag 2 angivne renseklasser.
 Stk. 4. Ved påbud om nedsivning efter lovens § 30,  

 stk. 5 finder bekendtgørelsens § 28, stk. 5 tilsvarende  

 anvendelse.
 § 27. Ved meddelelse af påbud efter lovens § 30 om  

 forbedret spildevandsafledning, skal følgende forudsætninger  

 være opfyldt:
1)	Ejendommens afløbsforhold og udledning skal være  

 fastlagt, 2)	ejendommens udledning skal bidrage til forurening af det omhandlede  

 nedstrømsliggende vandområde, og 3)	der skal være dokumentation for, at det omhandlede  

 nedstrømsliggende vandområde er forurenet af spildevand i et  

 omfang, der gør, at den i regionplanen vedtagne målsætning  

 for vandområdet ikke er opfyldt.
 Stk. 2. Stk. 1, nr. 2 og 3 finder ikke anvendelse ved  

 meddelelse af påbud om forbedring af uhygiejniske forhold affødt  

 af udledningen.
Kapitel 12 Afledning af spildevand til jorden (nedsivning) § 28. Kommunalbestyrelsen kan meddele tilladelse til  

 etablering af nedsivningsanlæg med en anlægskapacitet på 30  

 PE eller derunder.
Spildevandet må ikke indeholde andre stoffer, end  

 hvad der sædvanligvis forekommer i husspildevand eller have en  

 væsentligt anden sammensætning.
 Stk. 2. Tilladelse efter stk. 1 kan meddeles, når  

 følgende betingelser er opfyldt:
1)	Nedsivningsanlægget respekterer beskyttelsesområder  

 fastlagt efter lovens § 22, 2)	afstanden fra nedsivningsanlægget til  

 vandindvindingsanlæg, hvortil der stilles krav om drikkevandskvalitet,  

 er mindst 300 meter, 3)	afstanden fra nedsivningsanlægget til  

 vandindvindingsanlæg, hvortil der ikke stilles krav om  

 drikkevandskvalitet, er mindst 150 meter, og 4)	afstanden fra nedsivningsanlægget til vandløb,  

 søer eller havet er mindst 25 meter.
 Stk. 3. Afstanden fra nedsivningsanlægget til  

 vandindvindingsanlæg som nævnt under stk. 2, nr. 3, og  

 afstanden fra nedsivningsanlægget til vandindvindingsanlæg, som  

 forsyner eller har til formål at forsyne mindre end 10 ejendomme, og  

 hvortil der stilles krav om drikkevandskvalitet, kan nedsættes til 75  

 meter, når de hydrogeologiske forhold sandsynliggør, at  

 nedsivningen vil kunne ske uden risiko for forurening af  

 vandindvindingsanlæg.
 Stk. 4. Ved meddelelse af tilladelse efter stk. 3, skal  

 kommunalbestyrelsen forinden indhente amtsrådets udtalelse.
 Stk. 5. Ved meddelelse af tilladelse til nedsivning skal  

 kommunalbestyrelsen sikre at følgende forudsætninger er  

 opfyldt:
1)	Der er udført undersøgelser, der viser, at jordbunden  

 på ejendommen er egnet til nedsivning, 2)	nedsivningsanlægget dimensioneres, placeres og udføres  

 således, at der ikke opstår overfladisk afstrømning,  

 overfladegener eller uhygiejniske forhold i øvrigt, 3)	spildevandet passerer en bundfældningstank forinden det ledes  

 til nedsivningsanlæg, 4)	nedsivningsanlægget og de tilhørende  

 afløbsinstallationer udformes og drives i overensstemmelse med de af  

 myndighederne fastsatte retningslinier, 5)	nedsivningsanlægget udformes som sivedræn, og 6)	bunden af nedsivningsanlægget så vidt teknisk muligt  

 placeres 2,5 meter og mindst 1 meter over højeste  

 grundvandsstand.
 Stk. 6. Hvis afstanden fra nedsivningsanlægget til  

 vandløb, søer eller havet er mindre end 25 meter finder  

 § 16 anvendelse ved kommunalbestyrelsens afgørelse efter  

 stk. 1.
 § 29. Kommunalbestyrelsen kan meddele tilladelse til afledning  

 af tag- og overfladevand til nedsivningsanlæg, når  

 følgende betingelser er opfyldt:
1)	Tag- og overfladevandet ikke kommer fra offentlige veje, jernbaner  

 eller befæstede arealer, der anvendes til parkering for mere end 20  

 biler, 2)	afledningen sker til nedsivningsanlæg, hvortil der ikke  

 afledes husspildevand eller processpildevand, 3)	nedsivningsanlægget dimensioneres, placeres og udføres  

 således, at der ikke opstår overfladisk afstrømning eller  

 gener i øvrigt, 4)	afstanden til vandindvindingsanlæg, hvortil der stilles krav  

 til drikkevandskvalitet, er mindst 25 meter, og 5)	afstanden til vandløb, søer eller havet er mindst 25  

 meter.
 Stk. 2. Hvis afstanden fra nedsivningsanlægget til  

 vandløb, søer eller havet er mindre end 25 meter finder  

 § 16 anvendelse ved kommunalbestyrelsens afgørelse efter  

 stk. 1.
 § 30. Amtsrådet kan meddele tilladelse til afledning af  

 spildevand til nedsivningsanlæg i det omfang, kompetencen ikke er  

 henlagt til kommunalbestyrelsen efter §§ 28-29.
 Stk. 2. Amtsrådets afgørelse efter stk. 1  

 må ikke være i modstrid med områdets vandforsynings-,  

 spildevands-, region- og kommuneplanlægning og kan meddeles, når  

 følgende betingelser er opfyldt:
1)	De hydrogeologiske forhold sandsynliggør, at nedsivningen vil  

 kunne ske uden risiko for forurening af vandindvindingsanlæg, 2)	nedsivningen ikke vil medføre forurening af  

 grundvandsressourcer, der er anvendelige til vandforsyningsformål, 3)	nedsivningen ikke er til hinder for, at de i regionplanen fastlagte  

 målsætninger for kvaliteten af vandløb, søer eller  

 havet kan opfyldes, og 4)	afstanden til vandløb, søer eller havet er mindst 25  

 meter.
 Stk. 3. Hvis afstanden fra nedsivningsanlægget til  

 vandløb, søer eller havet er mindre end 25 meter finder  

 § 16 anvendelse ved amtsrådets afgørelse efter  

 stk. 1.
§ 31. Amtsrådet kan bestemme, at kommunalbestyrelsen  

 inden for et nærmere afgrænset område kan meddele  

 tilladelse til etablering af nedsivningsanlæg med en  

 anlægskapacitet på 30 PE eller derunder, når betingelserne  

 i bekendtgørelsens § 30, stk. 2, er overholdt.
Spildevandet  

 må ikke indeholde andre stoffer end hvad der sædvanligt  

 forekommer i husspildevand eller have en væsentlig anden  

 sammensætning.
 Stk. 2. Ved en afgørelse efter stk. 1 må  

 afstandskravene i § 28, stk. 2, nr. 1-3 kun lempes, hvis det  

 på grundlag af en hydrogeologisk vurdering kan sikres, at anvendelige  

 grundvandsressourcer ikke forurenes.
 Stk. 3. Ved en afgørelse efter stk. 1 skal  

 amtsrådet endvidere stille vilkår angående følgende  

 forhold:
1)	Nedsivningsanlæggets udformning og placering, herunder  

 afstande mellem de enkelte anlæg, 2)	afstanden fra nedsivningsanlægget til søer,  

 vandløb, grøfter, drænledninger eller kysten, og 3)	afstanden fra nedsivningsanlægget til grundvandet, som sikrer  

 tilfredsstillende funktion af anlægget, f.eks. grundvandssænkning  

 eller opfyldning af lavtliggende arealer, således at der opnås en  

 tilstrækkelig afstand til grundvandet.
 Stk. 4. Amtsrådet kan ændre eller tilbagekalde en  

 afgørelse efter stk. 1.
 Stk. 5. Amtsrådets afgørelser efter stk. 1  

 og stk. 4 kan ikke påklages til anden administrativ myndighed.
 § 32. Ansøgning om etablering af nedsivningsanlæg  

 fremsendes til kommunalbestyrelsen.
 Stk. 2. Såfremt amtsrådet er tilladelsesmyndighed,  

 videresender kommunalbestyrelsen sagen til amtsrådet ledsaget af  

 kommunalbestyrelsens bemærkninger.
 § 33. Kommunalbestyrelsens afgørelser efter  

 §§ 28-29 kan ikke påklages til anden administrativ myndighed.
 Stk. 2. Amtsrådets afgørelser efter § 30 kan  

 ikke påklages til anden administrativ myndighed i følgende  

 tilfælde:
1)	Tilladelse til eller afslag på ansøgning om nedsivning  

 af spildevand for anlæg med en kapacitet på 30 PE eller derunder,  

 når spildevandet ikke indeholder andre stoffer end, hvad der  

 sædvanligvis forekommer i husspildevand, eller har en væsentlig  

 anden sammensætning, eller 2)	tilladelse til eller afslag på ansøgning om nedsivning  

 af tag- og overfladevand med undtagelse af overfladevand fra offentlige veje,  

 jernbaner eller befæstede arealer, der anvendes til parkering for mere  

 end 20 biler.
Kapitel 13 Udledning og udsprøjtning af spildevand uden  

 jordbrugsmæssig værdi på jordoverfladen § 34. Amtsrådet kan efter indhentet udtalelse fra  

 embedslægen og kredsdyrlægen meddele tilladelse til udledning  

 eller udsprøjtning af spildevand uden jordbrugsmæssig  

 værdi på jordoverfladen.
 Stk. 2. Ved meddelelse af tilladelse efter stk. 1 skal  

 det sikres, at udledningen eller udsprøjtningen ikke indebærer  

 risiko for eller medfører:
1)	Forurening af grundvand, 2)	forurening af overfladevand, 3)	sundhedsfare for mennesker eller dyr, 4)	gener for omboende, eller 5)	overfladeafstrømning.
 Stk. 3. Ansøgning om tilladelse til udsprøjtning  

 eller udledning efter stk. 1 indsendes til kommunalbestyrelsen, der  

 videresender ansøgningen til amtsrådet ledsaget af  

 kommunalbestyrelsens bemærkninger.
 § 35. Amtsrådets afslag på ansøgning efter  

 § 34, stk. 1 kan ikke påklages til anden administrativ  

 myndighed.
 § 36. Miljøstyrelsen afgør  

 tvivlsspørgsmål om, hvorvidt spildevandet, der ønskes  

 udledt eller udsprøjtet på jordoverfladen, har en  

 jordbrugsmæssig værdi.
 Stk. 2. Miljøstyrelsens afgørelse efter  

 stk. 1 kan ikke påklages til anden administrativ myndighed.
Kapitel 14 Etablering af samletanke for spildevand m.v. -  

 opsamling, tømning og bortskaffelse § 37. Kommunalbestyrelsen kan give tilladelse til afledning af  

 husspildevand, humane affaldsprodukter eller tag- og overfladevand fra  

 én ejendom med en eller to husstande til samletanke, der helt eller  

 delvist er nedgravet i jorden, når en af følgende betingelser er  

 opfyldt:
1)	Samletanken er typegodkendt af Prøvningsudvalget for  

 Olietanke, jf. den til enhver tid gældende bekendtgørelse om  

 kontrol med oplag af olie, 2)	samletanken efter tilladelsesmyndighedens vurdering opfylder  

 lignende kvalitetskrav til opbevaring af husspildevand, humane  

 affaldsprodukter eller tag- og overfladevand, 3)	samletanken af tilladelsesmyndigheden kan godkendes til at  

 indgå i et toiletsystem, hvis funktion forudsætter  

 fuldstændig beholdertæthed (vacuum-systemer), eller 4)	samletanken er udført i en betonkonstruktion af en  

 autoriseret kloakmester efter en af tilladelsesmyndigheden godkendt  

 tegning.
 Stk. 2. Samletanken skal være placeret på  

 ejendommen.
 Stk. 3. Hvis der på ejendommen, hvor samletanken  

 nedgraves, findes vandindvindingsanlæg, hvortil der stilles krav om  

 drikkevandskvalitet, skal det ved meddelelse af tilladelse sikres at  

 følgende er opfyldt:
1)	Hvis vandindvindingsanlægget forsyner eller har til  

 formål at forsyne mindst 10 ejendomme, skal samletanken være  

 placeret i en afstand af 50 meter fra vandindvindingsanlægget, 2)	hvis vandindvindingsanlægget forsyner eller har til  

 formål at forsyne mindre end 10 ejendomme, skal samletanken være  

 placeret i en afstand af 30 meter fra vandindvindingsanlægget, og 3)	hvis vandindvindingsanlægget forsyner eller har til  

 formål at forsyne en enkelt ejendom, skal samletanken placeres i en  

 afstand af mindst 15 meter fra vandindvindingsanlægget.
 Stk. 4. I forhold til øvrige vandindvindingsanlæg  

 skal samletanken være nedgravet på ejendommen i en afstand af  

 mindst 15 meter.
 Stk. 5. Afstanden fra samletanken til veje og skel skal  

 være mindst 2 meter.
 Stk. 6. Samletanken skal have en størrelse, der passer  

 til den ønskede tømningshyppighed og den tilledte mængde  

 af husspildevand, humane affaldsprodukter eller tag- og overfladevand.  

 Samletanken skal anbringes og indrettes således, at der er uhindret  

 adgang til tømning.
 Stk. 7. Når der meddeles tilladelse til etablering af  

 samletanke, skal det sikres, at der ikke opstår sundhedsfare for  

 mennesker og dyr eller gener for omboende.
Stk. 8. Såfremt en ejendom ikke er omfattet af en  

 kommunal tømningsordning, skal det, forinden der meddeles tilladelse  

 til etablering af samletanke for husspildevand, være godtgjort, at  

 samletanken vil blive tømt af en slamsuger på en forsvarlig  

 måde, og at der foreligger en kontrakt med en kommunalbestyrelse om, at  

 indholdet føres direkte og på den anviste måde til et  

 renseanlæg.
Dette gælder dog ikke, hvis der foreligger tilladelse  

 til genanvendelse af hele eller dele af husspildevandet.
I disse  

 tilfælde finder stk. 9 tilsvarende anvendelse.
Stk. 9. Når der meddeles tilladelse til etablering af  

 samletanke for humane affaldsprodukter og tag- og overfladevand skal det  

 sikres, at tømning, transport og slutdisponering sker på  

 forsvarlig vis.
Ansøgeren skal i ansøgningen give kommunen  

 oplysning om lokaliteten for slutdisponering og dokumentere, at der  

 foreligger tilladelse til slutdisponering på den pågældende  

 lokalitet.
 § 38. Amtsrådet kan give tilladelse til afledning af  

 spildevand og humane affaldsprodukter til samletanke, der er helt eller  

 delvist nedgravet i jorden i de tilfælde, hvor tilladelse ikke kan  

 meddeles af kommunalbestyrelsen i medfør af § 37.
 Stk. 2. Bestemmelserne i § 37, stk. 1, nr. 1-4 og  

 § 37, stk. 5-9 finder tilsvarende anvendelse ved amtsrådets  

 afgørelse efter stk. 1, jf. dog stk. 3.
Stk. 3. Samletanke for andet spildevand end husspildevand skal  

 tømmes, og indholdet skal borttransporteres på en af  

 amtsrådet godkendt måde for såvel transport som  

 slutdisponering.
Ansøgeren skal i ansøgningen give  

 amtsrådet oplysning om lokaliteten for slutdisponering af spildevandet  

 og dokumentere at have tilladelse til slutdisponering på den  

 pågældende lokalitet.
 § 39. Ved etablering af ikke helt eller delvist nedgravede  

 samletanke for spildevand (herunder husspildevand) og for humane  

 affaldsprodukter finder bestemmelserne i § 37, stk. 1, § 37,  

 stk. 5- 9 og § 38 tilsvarende anvendelse.
 Stk. 2. Etablering af samletanke for tag- og overfladevand,  

 der ikke er helt eller delvist nedgravede i jorden, skal anmeldes til  

 kommunalbestyrelsen senest 3 uger før etableringen.
 § 40. Kommunalbestyrelsen kan meddele tilladelse til afledning  

 af husspildevand til afløbsfrie bassinanlæg til behandling af  

 spildevand fra én ejendom med en eller to husstande.
 Stk. 2. Ved meddelelse af tilladelse efter stk. 1 skal  

 kommunalbestyrelsen sikre at følgende betingelser er opfyldt:
1)	Bassinanlægget udføres med tæt bund og  

 tætte sider, 2)	der ikke opstår overfladisk afstrømning fra  

 anlæg, 3)	der ikke er risiko for sundhedsfare for mennesker og dyr, 4)	der ikke opstår gener for omboende, og 5)	afstandskrav til vandindvindingsanlæg som angivet i § 37,  

 stk. 3-4 overholdes.
 § 41. Amtsrådet kan meddele tilladelse til afledning af  

 spildevand til afløbsfrie bassinanlæg til behandling af  

 spildevand i de tilfælde, hvor tilladelse ikke kan meddeles af  

 kommunalbestyrelsen efter § 40.
Stk. 2. Ved meddelelse af tilladelse efter stk. 1 skal  

 krav til anlægget efter § 40, stk. 2 overholdes.
Dog kan  

 amtsrådet fravige afstandskravene i § 40, stk. 2, nr. 5, hvis  

 det kan sandsynliggøres, at anlægget kan etableres uden risiko  

 for forurening af vandindvindingsanlæg.
 § 42. Hvis det afløbsfrie bassinanlæg  

 udføres uden tæt bund og tætte sider, skal  

 ansøgning om etablering af anlægget behandles efter reglerne om  

 afledning af spildevand til jorden i kapitel 12.
 § 43. Kommunalbestyrelsens afgørelser efter § 37,  

 § 39, stk. 1 og § 40 kan ikke påklages til anden  

 administrativ myndighed.
Kapitel 15 Tømningsordninger for bundfældningstanke og  

 samletanke m.v.
§ 44. Kommunalbestyrelsen kan bestemme, at der i hele kommunen  

 eller dele af denne skal gennemføres fælles bortskaffelse af  

 spildevand eller humane affaldsprodukter fra samletanke m.v.
I så fald  

 er enhver grundejer forpligtet til at gøre brug af ordningen, jf. dog  

 stk. 2 og 3.
 Stk. 2. For anlæg omfattet af kontraktligt medlemsskab  

 efter § 7a i lov om betalingsregler for spildevandsanlæg m.v. er  

 kommunalbestyrelsen ansvarlig for tømning af samletanke m.v.  

 Kommunalbestyrelsen kan herunder bestemme, at tømning i disse  

 tilfælde skal være omfattet af den kommunale  

 tømningsordning.
 Stk. 3. For humane affaldsprodukter og visse typer spildevand,  

 der er opsamlet i samletank efter reglerne i kapitel 14, er en kommunal  

 tømningsordning efter stk. 1 ikke obligatorisk, når der er  

 opnået tilladelse til alternativ slutdisponering eller  

 genanvendelse.
 Stk. 4. For anlæg omfattet af stk. 1 skal den, der  

 er ansvarlig for, at samletanken tømmes inden en af  

 kommunalbestyrelsen fastsat frist og efter kommunalbestyrelsens nærmere  

 bestemmelser herom, anmode om tømning af samletanken, jf.  

 § 47.
 Stk. 5. For anlæg omfattet af stk. 2 skal ejeren af  

 anlægget efter kommunalbestyrelsens nærmere bestemmelse herom  

 anmode om tømning af samletanken.
§ 45. Kommunalbestyrelsen kan bestemme, at der i hele kommunen  

 eller dele af denne skal gennemføres en fælles bortskaffelse af  

 slam fra bundfældningstanke.
I så fald er enhver grundejer  

 forpligtet til at gøre brug af ordningen, jf. dog stk. 2.
 Stk. 2. For anlæg omfattet af kontraktligt medlemsskab  

 efter § 7a i lov om betalingsregler for spildevandsanlæg m.v., er  

 kommunalbestyrelsen ansvarlig for tømning af bundfældningstanke  

 . Kommunalbestyrelsen kan herunder bestemme, at tømning i disse  

 tilfælde skal være omfattet af den kommunale  

 tømningsordning.
§ 46. Kommunalbestyrelsen kan for tømning af  

 øvrige afløbsinstallationer bestemme, at der skal  

 gennemføres en fælles tømningsordning.
I så fald er  

 enhver grundejer forpligtet til at gøre brug af ordningen.
 § 47. Kommunalbestyrelsen kan fastsætte differentierede  

 tømningshyppigheder afhængig af størrelse, udformning og  

 /eller belastning af den enkelte bundfældningstank,  

 afløbsinstallation eller lignende.
 § 48. Tømningsordninger administreres og forestås  

 af kommunalbestyrelsen.
 Stk. 2. Forskrifter for tømningsordninger  

 fastsættes i tømningsregulativer, der udarbejdes af  

 kommunalbestyrelsen.
 Stk. 3. Forskrifter for tømningsordninger skal ved  

 kommunalbestyrelsens foranstaltning bekendtgøres i de lokale aviser,  

 der har almindelig udbredelse i kommunen.
 § 49. Kommunalbestyrelsens afgørelser efter  

 §§ 44-48 kan ikke påklages til anden administrativ myndighed.
Kapitel 16 Andre bestemmelser § 50. Tilladelsesmyndigheden fører register over de i  

 medfør af denne bekendtgørelse givne tilladelser.  

 Registreringen skal foretages efter såvel beliggenhed som efter  

 vandområdet.
 § 51. Der kan fastsættes vilkår i forbindelse med  

 meddelelse af tilladelse efter denne bekendtgørelse, herunder om  

 egenkontrol.
 Stk. 2. Tilladelser efter denne bekendtgørelse kan  

 tidsbegrænses.
Kapitel 17 Tilsyn og håndhævelse § 52. Amtsrådet fører tilsyn med offentlige  

 spildevandsanlæg med udledning til vandløb, søer eller  

 havet.
 § 53. Kommunalbestyrelsen fører tilsyn med alle  

 spildevandsanlæg, som er tilsluttet offentligt spildevandsanlæg  

 samt dertil hørende udløbsledninger, jf. dog stk. 2.
 Stk. 2. Amtsrådet fører tilsyn med  

 spildevandsanlæg, som er tilsluttet udløbsledningen fra et  

 offentligt spildevandsanlæg, når tilslutningen sker efter  

 bekendtgørelsens § 20, stk. 2.
 § 54. Kommunalbestyrelsen fører tilsyn med  

 spildevandsanlæg, som er tilsluttet private spildevandsanlæg, der  

 afleder til offentligt spildevandsanlæg.
 § 55. Kommunalbestyrelsen fører tilsyn med private  

 spildevandsanlæg med udledning til vandløb, søer eller  

 havet, jf. dog stk. 2 - 5.
 Stk. 2. For virksomheder, der er optaget på
listen over godkendelsespligtig virksomhed, jf. bekendtgørelse  

 nr. 794 af 9. december 1991 som ændret ved bekendtgørelse nr.  

 848 af 30. september 1994 om godkendelse af listevirksomheder, gælder  

 der følgende:
1)	Amtsrådet fører tilsyn med udledning fra  

 spildevandsanlæg på virksomheder, hvor amtet er  

 godkendelsesmyndighed (a-mærkede virksomheder), og 2)	kommunalbestyrelsen fører tilsyn med udledning fra  

 spildevandsanlæg på virksomheder, hvor kommunen er  

 godkendelsesmyndighed.
 Stk. 3. Amtsrådet fører tilsyn med udledning fra  

 virksomheder, der drives af kommunalbestyrelsen.
 Stk. 4. Kommunalbestyrelsen fører tilsyn med udledning  

 fra virksomheder, der drives af amtsrådet.
 Stk. 5. Amtsrådet fører tilsyn med udledning fra  

 spildevandsanlæg på virksomheder omfattet af  

 bekendtgørelsens kapitel 9.
 § 56. Kommunalbestyrelsen fører tilsyn med private  

 nedsivningsanlæg for spildevand.
 Stk. 2. Amtsrådet fører tilsyn med offentlige  

 nedsivningsanlæg.
 § 57. Kommunalbestyrelsen fører tilsyn med private  

 samletanke for spildevand og private afløbsfrie bassinanlæg.
 Stk. 2. Amtsrådet fører tilsyn med offentlige  

 samletanke for spildevand og offentlige afløbsfrie  

 bassinanlæg.
 § 58. Amtsrådet udarbejder oversigter over hver enkelt  

 vandområdes forureningstilstand, over art og mængde af udledt  

 spildevand samt over de målsætninger, der fremgår af  

 regionplanens retningslinier for kvaliteten og anvendelsen af de enkelte  

 vandområder.
 Stk. 2. Vedkommende kommunalbestyrelse og  

 Miljøstyrelsen gøres efter anmodning bekendt med  

 oversigterne.
 § 59. For tilsyn og håndhævelse gælder i  

 øvrigt reglerne i lovens kapitel 9.
Kapitel 18 Straf § 60. Medmindre højere straf er forskyldt efter den  

 øvrige lovgivning, straffes med bøde den, der 1)	uden tilladelse afleder spildevand, hvor tilladelse efter denne  

 bekendtgørelse kræves, 2)	tilsidesætter vilkår i spildevandstilladelser, der er  

 fastsat i henhold til denne bekendtgørelse, 3)	overtræder § 19, jf. § 18, 4)	undlader at foretage anmeldelse efter § 39 eller 5)	undlader at efterkomme forbud eller påbud.
 Stk. 2. I forskrifter, der udstedes af kommunen i  

 medfør af kapitel 15, kan der for overtrædelse fastsættes  

 straf af bøde.
 Stk. 3. Straffen kan stige til hæfte eller fængsel  

 i indtil 2 år, hvis overtrædelsen er begået  

 forsætligt eller ved grov uagtsomhed, og hvis der ved  

 overtrædelsen er:
1)	forvoldt skade på miljøet eller fremkaldt fare herfor,  

 eller 2)	opnået eller tilsigtet en økonomisk fordel for den  

 pågældende selv eller andre, herunder ved besparelser.
 Stk. 4. Der kan pålægges selskaber m.v. (juridiske  

 personer) strafansvar efter reglerne i straffelovens 5. Kapitel, jf. lovens  

 § 110, stk. 4.
Kapitel 19 Ikrafttrædelse § 61. Denne bekendtgørelse træder i kraft den 1.  

 juli 1999.
 Stk. 2. Samtidig ophæves Miljø- og  

 Energiministeriets bekendtgørelse nr. 310 af 25. april 1994 om  

 spildevandstilladelser m.v. efter lovens kapitel 3 og 4.
 § 62. Spildevandsplaner eller tillæg dertil udarbejdet  

 efter bekendtgørelse nr. 310 af 25. april 1994 om  

 spildevandstilladelser m.v. efter lovens kapitel 3 og 4 opretholdes og  

 videreføres, indtil de afløses af spildevandsplaner eller  

 tillæg dertil udarbejdet efter denne bekendtgørelse.
 § 63. Regulativer udstedt efter bekendtgørelse nr. 310  

 af 25. april 1994 om spildevandstilladelser m.v. efter  

 miljøbeskyttelseslovens kapitel 3 og 4, opretholdes indtil de  

 afløses af regulativer udstedt efter denne bekendtgørelse med  

 mindre andet følger af bekendtgørelsen.
Stk. 2. Overtrædelse af regulativerne straffes efter  

 denne bekendtgørelse.
Overtrædelse af regulativerne begået  

 før denne bekendtgørelses ikrafttræden straffes dog efter  

 de hidtil gældende regler.
Miljø- og Energiministeriet, den 21. juni  

 1999 Svend Auken Jesper Hermansen 1)   Bekendtgørelsen  

 indeholder bestemmelser, der gennemfører Rådets direktiv nr.  

 91/217, EF-Tidende 1991 L 135 s. 40, og Rådets direktiv nr. 80/68,  

 EF-Tidende 1980 L 20 s. 43, Kommissionens direktiv 98/15/EF, EF-tidende 1998  

 L 67 s. 29.
Bilag 1 Bilaget omfatter de enkeltstoffer, som indgår i de  

 anførte familier og grupper af stoffer, bortset fra stoffer, der  

 må anses for irrelevante på grund af deres ringe risiko for  

 toksicitet, persistens og evne til bioakkumulation.
 1.	Organiske halogenforbindelser og stoffer, der kan danne  

 sådanne stoffer i vandmiljø.
 2.	Organiske fosforforbindelser.
 3.	Organiske tinforbindelser.
 4.	Stoffer, der kan virke kræftfremkaldende, eller som har  

 mutagene eller teratogene (fosterskadende) egenskaber, i eller gennem  

 vandmiljø.
 5.	Kviksølv og kviksølvforbindelser.
 6.	Cadmium og cadmiumforbindelser.
 7.	Mineralolier og carbonhydrider.
