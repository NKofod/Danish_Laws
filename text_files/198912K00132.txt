Nr LSF 132 Forslag til Lov om erhvervsfremme Fremsat af industriministeren (Anne Birgitte Lundholt) den 17. januar 1990 Vedtaget ved tredjebehandling den 30. maj 1990 Lov nr. 394 af 13/06/1990 § 1. Formålet med denne lov er at styrke erhvervsudviklingen i Danmark og den internationale konkurrenceevne ved erhvervsfremmende foranstaltninger, der navnlig sigter på:
 1) At fremme udvikling og udnyttelse af teknologisk, ledelsesmæssig og  

 markedsmæssig viden.
 2) At fremme virksomhedernes eksport og internationalisering.
 3) At fremme forsknings- og udviklingsindsatsen i virksomhederne.
 4) At fremme tilpasningen i erhvervsstrukturen til konkurrenceforhold,  

 miljøforhold og den samfundsmæssige udvikling i øvrigt.
 § 2. Med henblik på opfyldelse af lovens formål kan statslige  

 erhvervsfremmende aktiviteter navnlig finde sted ved:
 1) Medfinansiering af særlig risikofyldte udviklingsprojekter.
 2) Udnyttelse i erhvervsmæssigt øjemed af det offentliges viden og  

 efterspørgsel efter varer og tjenesteydelser.
 3) Initiativer til fremme af tilgangen af nye virksomheder.
 4) Initiativer med henblik på at fremme tilpasningen i erhvervsstrukturen.
 5) Initiativer til fremme af virksomhedernes internationalisering.
 6) Eksportfremmende foranstaltninger.
 7) Udvikling, indsamling og bearbejdning af teknisk og dermed  

 sammenhørende virksomhedsøkonomisk og ledelsesmæssig viden til  

 videreformidling.
 8) Faciliteter for måleteknik, prøvning, certificering m.v.
 9) Regionale og lokale erhvervsfremmende foranstaltninger.
 10) Midlertidige initiativer til fremme af den erhvervsmæssige udvikling i  

 egne af landet, hvor dette er særligt påkrævet.
 § 3. Der kan ydes medfinansiering og tilbydes andre økonomiske  

 incitamenter til aktiviteter, som omfattes af lovens formål.
 Stk. 2. Til opfyldelse af lovens formål kan følgende midler tages  

 i anvendelse:
 1) Tilskud.
 2) Kapitalindskud.
 3) Lån.
 4) Udviklingskontrakter.
 5) Projektgaranti.
 Stk. 3. Industriministeren fastsætter regler om tilbagebetaling.
 § 4. Til fremme af lovens formål nedsætter industriministeren et  

 erhvervsudviklingsråd og et eksportfremmeråd.
 Stk. 2. Til behandling af ansøgninger om medfinansiering til  

 virksomheder, enkeltpersoner m.v. nedsætter industriministeren et  

 bevillingsudvalg.
 Stk. 3. Industri- og Handelsstyrelsen er sekretariat for  

 Erhvervsudviklingsrådet, Eksportfremmerådet og Bevillingsudvalget.
 § 5. Erhvervsudviklingsrådet rådgiver regeringen om forhold af  

 væsentlig betydning for virksomhedernes produktionsvilkår og for  

 erhvervsudviklingen i øvrigt.
 Stk. 2. Erhvervsudviklingsrådet har inden for rammerne af § 2 til  

 opgave at:
 1) Udarbejde analyser og forslag vedrørende virksomhedernes  

 produktionsvilkår samt forhold i øvrigt af væsentlig betydning for  

 virksomhedernes erhvervsmæssige og teknologiske udvikling.
 2) Samordne, vurdere og iværksætte foranstaltninger til vedligeholdelse og  

 fremme af den samfundsmæssige indsats for den regionale og nationale  

 erhvervsmæssige infrastruktur samt fremme af den samfundsmæssige indsats  

 vedrørende forskning og udvikling samt strukturtilpasning.
 3) Træffe afgørelse i større principielle sager, jf. dog § 9, stk. 1, og  

 fastsætte principper for Bevillingsudvalgets behandling af øvrige sager,  

 herunder sager om medfinansiering til virksomheder, enkeltpersoner m.v., der  

 henhører under Erhvervsudviklingsrådets kompetence.
 Stk. 3. Industriministeren fastsætter nærmere regler for rådets  

 virke, herunder regler for medfinansiering af projekter og kontrol og tilsyn  

 hermed, udvikling og vedligeholdelse af en teknologisk servicestruktur,  

 standardiserings- og normarbejde, prøvning og metrologi.
 Stk. 4. Rådets afgørelser kan ikke indbringes for anden  

 administrativ myndighed, men Industriministeriets medlem af rådet kan begære  

 en sag forelagt industriministeren til afgørelse, såfremt den skønnes at være  

 af principiel betydning.
§ 6. Erhvervsudviklingsrådet består af en formand og 18 medlemmer.  

 Rådets formand og medlemmerne udpeges af industriministeren.  

 Industriministeren udpeger en næstformand blandt rådets medlemmer.
Rådet  

 sammensættes således, at erhvervsmæssig, lokal og regional, teknologisk,  

 finansiel og samfundsmæssig indsigt er repræsenteret.
 Stk. 2. Formanden og medlemmerne udpeges for indtil 3 år ad gangen  

 og kan udpeges i alt 2 gange.
Stk. 3. Industriministeren fastsætter en forretningsorden for  

 rådet.
I forretningsordenen kan optages bestemmelser om, i hvilket omfang  

 Industri- og Handelsstyrelsen træffer afgørelse på rådets vegne.
 § 7. Eksportfremmerådet har inden for rammerne af § 2 til opgave  

 at:
 1) Rådgive Erhvervsudviklingsrådet om eksportfremmespørgsmål af væsentlig  

 betydning.
 2) Udarbejde analyser og forslag vedrørende eksportfremme af væsentlig  

 betydning for virksomhederne til forelæggelse for Erhvervsudviklingsrådet.
 3) Udpege områder, inden for hvilke det skønnes nødvendigt med en særlig  

 indsats for at overvinde barrierer, der vanskeliggør eller hindrer etablering  

 eller forøgelse af eksport, samt at anvise og i givet fald træffe beslutning  

 om egnede foranstaltninger til at overvinde sådanne hindringer.
 4) Fastsætte principper for Bevillingsudvalgets ydelse af medfinansiering  

 til eksportfremmende formål.
 Stk. 2. Industriministeren fastsætter nærmere regler for rådets  

 virke.
 Stk. 3. Rådets afgørelser kan ikke indbringes for anden  

 administrativ myndighed, men Industriministeriets medlem af rådet kan begære  

 en sag forelagt industriministeren til afgørelse, såfremt den skønnes at være  

 af principiel betydning.
§ 8. Eksportfremmerådet består af en formand og 12 medlemmer.  

 Rådets formand og medlemmerne udpeges af industriministeren.
Ministeren  

 udpeger en næstformand blandt rådets medlemmer.
Rådet sammensættes således,  

 at eksportøkonomisk sagkundskab, samfundsmæssig indsigt og praktisk kendskab  

 til eksportforhold inden for forskellige virksomhedstyper og erhverv er  

 repræsenteret.
Stk. 2. Formanden og medlemmerne udpeges for indtil 3 år ad  

 gangen.
De kan udpeges i alt 2 gange.
 Stk. 3. Industriministeren fastsætter en forretningsorden for  

 rådet.
§ 9. Bevillingsudvalget har til opgave at træffe afgørelse i sager  

 vedrørende ansøgninger om medfinansiering til virksomheder, enkeltpersoner  

 m.v.
Erhvervsudviklingsrådet og Eksportfremmerådet kan overlade  

 Bevillingsudvalget andre bevillingsopgaver.
Bevillingsudvalget kan henlægge  

 visse afgørelser til Industri- og Handelsstyrelsen.
Stk. 2. Udvalgets afgørelser er endelige, men Industriministeriets  

 medlem af udvalget kan begære en sag forelagt industriministeren til  

 afgørelse, såfremt sagen skønnes at være af principiel betydning.
Afgørelser  

 truffet af Industri- og Handelsstyrelsen er endelige.
Stk. 3. Bevillingsudvalget består af en formand og 6 medlemmer,  

 der udpeges af industriministeren.
Industriministeren udpeger en næstformand  

 blandt udvalgets medlemmer.
 Stk. 4 . Industriministeren fastsætter en forretningsorden for  

 Bevillingsudvalget.
§ 10. Industriministeren fastsætter regler om, hvilke måleenheder  

 der finder anvendelse, regler om etablering og vedligeholdelse af primær- og  

 referencenormaler, regler om vejere og målere, regler om måleteknik,  

 måleinstrumenter og deres anvendelse samt måleteknisk kontrol.
Der kan  

 herunder foreskrives anmeldelsespligt for ibrugværende måleinstrumenter.
 Stk. 2. Industriministeren fastsætter regler om akkreditering af  

 virksomheder, laboratorier og andre organisationer til teknisk prøvning,  

 inspektion og certificering samt regler om inspektion og certificering af  

 personer, produkter og systemer.
 Stk. 3. På områder, hvor der efter anden lovgivning er givet  

 forskrifter om akkrediteret teknisk prøvning, inspektion og certificering  

 eller om måleteknik, kan industriministeren alene fastsætte bestemmelser i  

 henhold til stk. 1 eller 2 efter aftale med vedkommende myndighed.
 Stk. 4. En akkreditering, certificering m.v. kan tilbagekaldes,  

 hvis forudsætningerne herfor ikke længere er opfyldt, eller i tilfælde af  

 grov eller oftere gentagen overtrædelse af vilkårene.
 Stk. 5. Tilbagekaldelse af en akkreditering, certificering m.v.  

 kan af den, som afgørelsen vedrører, forlanges indbragt for domstolene.  

 Begæring herom skal fremsættes inden 4 uger, fra afgørelsen er meddelt den  

 akkrediterede.
 § 11. Industriministeren kan bemyndige akkrediterede eller  

 certificerede personer, virksomheder, laboratorier og andre organer samt  

 statslige og kommunale myndigheder til at foretage tilsyn inden for  

 afgrænsede områder af måleteknik, måleinstrumenter og deres anvendelse samt  

 måleteknisk kontrol.
 § 12. Industriministeren kan kræve meddelt alle sådanne  

 oplysninger, som skønnes nødvendige for virksomheden i henhold til §§ 10 og  

 11.
 Stk. 2. Industriministeren har, hvis det skønnes nødvendigt, til  

 enhver tid mod behørig legitimation uden retskendelse adgang til offentlige  

 og private ejendomme og lokaliteter for at varetage hvervet i forbindelse med  

 måleteknisk kontrol og akkrediteret teknisk prøvning, inspektion og  

 certificering i henhold til § 10, stk. 1 og 2.
 Stk. 3. Industriministeren kan bestemme, at stk. 2 finder  

 tilsvarende anvendelse på bemyndigede i henhold til § 11.
 § 13. Industriministeren fastsætter nærmere regler om gebyrer til  

 dækning af udgifterne ved administration af loven.
 § 14. Medmindre højere straf er forskyldt efter anden lovgivning,  

 straffes med bøde den, der i forbindelse med en ansøgning afgiver urigtige  

 eller vildledende oplysninger eller fortier oplysninger af betydning for en  

 sags afgørelse.
 Stk. 2. I forskrifter, der udfærdiges i henhold til loven, kan der  

 fastsættes straf af bøde for overtrædelse af bestemmelser i forskrifterne.
Stk. 3. Er overtrædelsen begået af et aktieselskab,  

 anpartsselskab, andelsselskab eller lignende, kan der pålægges selskabet som  

 sådant bødeansvar.
Er overtrædelsen begået af en kommune eller et kommunalt  

 fællesskab, der er omfattet af § 60 i lov om kommuners styrelse, kan der  

 pålægges kommunen eller det kommunale fællesskab som sådant bødeansvar.
 § 15. Industriministeren fastsætter tidspunktet for lovens  

 ikrafttræden. § 4, jf. §§ 6 og 8, træder dog i kraft dagen efter lovens  

 bekendtgørelse i Lovtidende.
Stk. 2. Ved lovens ikrafttræden ophæves 1) Lov om mål og vægt (metrologi), jf. lovbekendtgørelse nr. 139 af 15.  

 marts 1988.
 2) Lov om Statens Tekniske Prøvenævn, jf. lovbekendtgørelse nr. 142 af 15.  

 marts 1988.
 3) Lov om teknologisk service, jf. lovbekendtgørelse nr. 140 af 15. marts  

 1988.
 4) Lov nr. 104 af 20. marts 1970 om »Fondet til fremme af teknisk og  

 industriel udvikling«.
 5) Lov om statstilskud til produktudvikling, jf. lovbekendtgørelse nr. 141  

 af 15. marts 1988.
 6) Lov nr. 221 af 13. april 1988 om egnsudvikling.
 7) Lov om statsligt indskud i Finansieringsinstituttet for Industri og  

 Håndværk A/S med henblik på udlån til håndværk og den mindre industri, jf.  

 lovbekendtgørelse nr. 168 af 9. marts 1989.
 8) Lov om statsligt indskud i Finansieringsinstituttet for Industri og  

 Håndværk A/S, jf. lovbekendtgørelse nr. 103 af 28. februar 1986.
 9) Lov om garantier til finansieringsinstitutter for virksomheder inden  

 for håndværket og mindre industri, handelen, vognmandserhvervet og andre  

 serviceerhverv, jf. lovbekendtgørelse nr. 143 af 15. marts 1988.
 10) Lov nr. 315 af 26. juni 1975 om oprettelse af en fond til midlertidig  

 finansieringsbistand til konjunkturramte erhvervsvirksomheder.
 11) Lov nr. 48 af 11. februar 1976 om et finansieringsinstitut for  

 hoteller m.v. samt om ændring af lov om indkomstbeskatning af aktieselskaber  

 m.v.
 12) § 11 i lov om Danmarks erhvervsfond, jf. lovbekendtgørelse nr.  

 125 af 17. marts 1986.
 § 16. Ansøgninger, der er indsendt til Industri- og  

 Handelsstyrelsen i henhold til bestemmelser, der nu ophæves, jf. § 15, stk.  

 2, inden nærværende lovs ikrafttræden, behandles efter hidtil gældende  

 bestemmelser.
 Stk. 2 . De i henhold til tidligere lov om mål og vægt  

 (metrologi), udstedte forskrifter og typegodkendelser, meddelte tilladelser  

 og bemyndigelser vedbliver at have gyldighed, indtil de ændres eller  

 tilbagekaldes i medfør af bestemmelser i denne lov.
 Stk. 3. De i henhold til tidligere lov om Statens Tekniske  

 Prøvenævn udstedte autorisationer af laboratorier til at udføre autoriseret  

 teknisk prøvning fortsætter på de givne vilkår til deres udløbsdato.
 Stk. 4. Henlægger industriministeren sine beføjelser efter §§  

 10-12 til Industri- og Handelsstyrelsen, kan ministeren fastsætte regler om  

 klageadgangen, herunder at klager ikke kan indbringes for højere  

 administrativ myndighed.
Stk. 5. Den i henhold til tidligere lov nr. 104 af 20. marts 1970  

 om »Fondet til fremme af teknisk og industriel udvikling«  

 oparbejdede formue i fondet tilfalder ved fondets opløsning statskassen.  

 Renter, afdrag, afgifter m.v. indgået efter fondets opløsning tilfalder  

 ligeledes statskassen.
De forpligtelser, som fondet har påtaget sig over for  

 borgere, virksomheder m.v., overtages ligeledes af staten.
 § 17. Loven gælder ikke for Grønland og Færøerne, men kan ved kgl.  

 anordning sættes i kraft for disse landsdele med de afvigelser, som de  

 særlige grønlandske og færøske forhold tilsiger.
Oprindeligt fremsat forslag § 1. Formålet med denne lov er at styrke erhvervsudviklingen i Danmark og den internationale konkurrenceevne ved erhvervsfremmende foranstaltninger, der navnlig sigter på:
 1) At fremme udvikling og udnyttelse af teknologisk, ledelsesmæssig og  

 markedsmæssig viden.
 2) At fremme virksomhedernes eksport og internationalisering.
 3) At fremme forsknings- og udviklingsindsatsen i virksomhederne.
 4) At fremme tilpasningen i erhvervsstrukturen til konkurrenceforhold,  

 miljøforhold og den samfundsmæssige udvikling i øvrigt.
 § 2. Med henblik på opfyldelse af lovens formål kan statslige  

 erhvervsfremmende aktiviteter navnlig finde sted ved:
 1) Medfinansiering af særligt risikofyldte udviklingsprojekter.
 2) Udnyttelse i erhvervsmæssigt øjemed af det offentliges viden og  

 efterspørgsel efter varer og tjenesteydelser.
 3) Initiativer til fremme af tilgangen af nye virksomheder.
 4) Initiativer med henblik på at fremme tilpasningen i erhvervsstrukturen.
 5) Initiativer til fremme af virksomhedernes internationalisering.
 6) Eksportfremmende foranstaltninger.
 7) Udvikling, indsamling og bearbejdning af teknisk og dermed  

 sammenhørende virksomhedsøkonomisk og ledelsesmæssig viden til  

 videreformidling.
 8) Faciliteter for måleteknik, prøvning, certificering m.v.
 9) Regionale og lokale erhvervsfremmende foranstaltninger.
 10) Midlertidige initiativer til fremme af den erhvervsmæssige udvikling i  

 egne af landet, hvor dette er særligt påkrævet.
 § 3. Der kan ydes medfinansiering og tilbydes andre økonomiske  

 incitamenter til aktiviteter, som omfattes af lovens formål.
 Stk. 2. Til opfyldelse af lovens formål kan følgende midler tages i  

 anvendelse:
 1) Tilskud.
 2) Kapitalindskud.
 3) Lån.
 4) Udviklingskontrakter.
 5) Projektgaranti.
 Stk. 3. Industriministeren fastsætter regler om tilbagebetaling.
 § 4. Til fremme af lovens formål nedsætter industriministeren et  

 erhvervsudviklingsråd og et eksportfremmeråd.
 Stk. 2. Til behandling af ansøgninger om medfinansiering til virksomheder,  

 enkeltpersoner m.v., nedsætter industriministeren et bevillingsudvalg.
 Stk. 3. Industri- og Handelsstyrelsen er sekretariat for  

 Erhvervsudviklingsrådet, Eksportfremmerådet og Bevillingsudvalget.
 § 5. Erhvervsudviklingsrådet rådgiver regeringen om forhold af væsentlig  

 betydning for virksomhedernes produktionsvilkår og for erhvervsudviklingen  

 iøvrigt.
 Stk. 2. Erhvervsudviklingsrådet har inden for rammerne af § 2 til opgave  

 at:
 1) Udarbejde analyser og forslag vedrørende virksomhedernes  

 produktionsvilkår samt forhold i øvrigt af væsentlig betydning for  

 virksomhedernes erhvervsmæssige og teknologiske udvikling.
 2) Samordne, vurdere og iværksætte foranstaltninger til vedligeholdelse og  

 fremme af den samfundsmæssige indsats for den regionale og nationale  

 erhvervsmæssige infrastruktur samt fremme af den samfundsmæssige indsats  

 vedrørende forskning og udvikling samt strukturtilpasning.
 3) Træffe afgørelse i større principielle sager, jf. dog § 9, stk. 1, og  

 fastsætte principper for Bevillingsudvalgets behandling af øvrige sager,  

 herunder sager om medfinansiering til virksomheder, enkeltpersoner m.v., der  

 henhører under Erhvervsudviklingsrådets kompetence.
 Stk. 3. Industriministeren fastsætter nærmere regler for rådets virke,  

 herunder regler for medfinansiering af projekter og kontrol og tilsyn hermed,  

 udvikling og vedligeholdelse af en teknologisk servicestruktur,  

 standardiserings- og normarbejde, prøvning og metrologi.
 Stk. 4. Rådets afgørelser kan ikke indbringes for anden administrativ  

 myndighed, men Industriministeriets medlem af rådet kan begære en sag  

 forelagt industriministeren til afgørelse, såfremt den skønnes at være af  

 principiel betydning.
§ 6. Erhvervsudviklingsrådet består af en formand og 16 medlemmer.
Rådets  

 formand og medlemmerne udpeges af industriministeren.
Industriministeren  

 udpeger en næstformand blandt rådets medlemmer.
Rådet sammensættes således,  

 at erhvervsmæssig, lokal og regional, teknologisk, finansiel og  

 samfundsmæssig indsigt er repræsenteret.
 Stk. 2. Formanden og medlemmerne udpeges for indtil 3 år ad gangen og kan  

 udpeges i alt 2 gange.
Stk. 3. Industriministeren fastsætter en forretningsorden for rådet.
I  

 forretningsordenen kan optages bestemmelser om, i hvilket omfang Industri- og  

 Handelsstyrelsen træffer afgørelse på rådets vegne.
 § 7. Eksportfremmerådet har inden for rammerne af § 2 til opgave at:
 1) Rådgive Erhvervsudviklingsrådet om eksportfremmespørgsmål af væsentlig  

 betydning.
 2) Udarbejde analyser og forslag vedrørende eksportfremme af væsentlig  

 betydning for virksomhederne til forelæggelse for Erhvervsudviklingsrådet.
 3) Udpege områder inden for hvilke det skønnes nødvendigt med en særlig  

 indsats for at overvinde barrierer, der vanskeliggør eller hindrer etablering  

 eller forøgelse af eksport, samt at anvise og i givet fald træffe beslutning  

 om egnede foranstaltninger til at overvinde sådanne hindringer.
 4) Fastsætte principper for Bevillingsudvalgets ydelse af medfinansiering  

 til eksportfremmende formål.
 Stk. 2. Industriministeren fastsætter nærmere regler for rådets virke.
 Stk. 3. Rådets afgørelser kan ikke indbringes for anden administrativ  

 myndighed, men Industriministeriets medlem af rådet kan begære en sag  

 forelagt industriministeren til afgørelse, såfremt den skønnes at være af  

 principiel betydning.
§ 8. Eksportfremmerådet består af en formand og 12 medlemmer.
Rådets  

 formand og medlemmerne udpeges af industriministeren.
Ministeren udpeger en  

 næstformand blandt rådets medlemmer.
Rådet sammensættes således, at  

 eksportøkonomisk sagkundskab, samfundsmæssig indsigt og praktisk kendskab til  

 eksportforhold inden for forskellige virksomhedstyper og erhverv er  

 repræsenteret.
Stk. 2. Formanden og medlemmerne udpeges for indtil 3 år ad gangen.
De kan  

 udpeges i alt 2 gange.
 Stk. 3. Industriministeren fastsætter en forretningsorden for rådet.
§ 9. Bevillingsudvalget har til opgave at træffe afgørelse i sager  

 vedrørende ansøgninger om medfinansiering til virksomheder, enkeltpersoner  

 m.v.
Erhvervsudviklingsrådet og Eksportfremmerådet kan overlade  

 Bevillingsudvalget andre bevillingsopgaver.
Bevillingsudvalget kan henlægge  

 visse afgørelser til Industri- og Handelsstyrelsen.
Stk. 2. Udvalgets afgørelser er endelige, men Industriministeriets medlem  

 af udvalget kan begære en sag forelagt industriministeren til afgørelse,  

 såfremt sagen skønnes at være af principiel betydning.
Afgørelser truffet af  

 Industri- og Handelsstyrelsen er endelige.
Stk. 3. Bevillingsudvalget består af en formand og 6 medlemmer, der  

 udpeges af industriministeren.
Industriministeren udpeger en næstformand  

 blandt udvalgets medlemmer.
 Stk. 4 . Industriministeren fastsætter en forretningsorden for  

 Bevillingsudvalget.
§ 10. Industriministeren fastsætter regler om, hvilke måleenheder, der  

 finder anvendelse, regler om etablering og vedligeholdelse af primær- og  

 referencenormaler, regler om måleteknik, måleinstrumenter og deres  

 anvendelse, samt måleteknisk kontrol.
Der kan herunder foreskrives  

 anmeldelsespligt for ibrugværende måleinstrumenter.
 Stk. 2. Industriministeren fastsætter regler om akkreditering af  

 virksomheder, laboratorier og andre organisationer til teknisk prøvning,  

 inspektion og certificering, samt regler om inspektion og certificering af  

 personer, produkter og systemer.
 Stk. 3. På områder, hvor der efter anden lovgivning er givet forskrifter  

 om akkrediteret teknisk prøvning, inspektion og certificering, eller om  

 måleteknik, kan industriministeren alene fastsætte bestemmelser i henhold til  

 stk. 1 eller 2 efter aftale med vedkommende myndighed.
 Stk. 4. En akkreditering, certificering m.v. kan tilbagekaldes, hvis  

 forudsætningerne herfor ikke længere er opfyldt eller i tilfælde af grov  

 eller oftere gentagen overtrædelse af vilkårene.
Stk. 5. Tilbagekaldelse af en akkreditering, certificering m.v. kan af  

 den, som afgørelsen vedrører, forlanges indbragt for domstolene.
Begæring  

 herom skal fremsættes inden 4 uger, fra afgørelsen er meddelt den  

 akkrediterede.
 § 11. Industriministeren kan bemyndige akkrediterede eller certificerede  

 personer, virksomheder, laboratorier og andre organer, samt statslige og  

 kommunale myndigheder til at foretage tilsyn inden for afgrænsede områder af  

 måleteknik, måleinstrumenter og deres anvendelse samt måleteknisk kontrol.
 § 12. Industriministeren kan kræve meddelt alle sådanne oplysninger, som  

 skønnes nødvendige for virksomheden i henhold til §§ 10 og 11.
 Stk. 2. Industriministeren har, hvis det skønnes nødvendigt, til enhver  

 tid mod behørig legitimation, uden retskendelse adgang til offentlige og  

 private ejendomme og lokaliteter, for at varetage hvervet i forbindelse med  

 måleteknisk kontrol og akkrediteret teknisk prøvning, inspektion og  

 certificering i henhold til § 10, stk. 1 og 2.
 Stk. 3. Industriministeren kan bestemme, at stk. 2 finder tilsvarende  

 anvendelse på bemyndigede i henhold til § 11.
 § 13. Industriministeren fastsætter nærmere regler om gebyrer til dækning  

 af udgifterne ved administration af loven.
 § 14. Medmindre højere straf er forskyldt efter anden lovgivning, straffes  

 med bøde den, der i forbindelse med en ansøgning afgiver urigtige eller  

 vildledende oplysninger eller fortier oplysninger af betydning for en sags  

 afgørelse.
 Stk. 2. I forskrifter, der udfærdiges i henhold til loven, kan der  

 fastsættes straf af bøde for overtrædelse af bestemmelser i forskrifterne.
Stk. 3. Er overtrædelsen begået af et aktieselskab, anpartsselskab,  

 andelsselskab eller lignende, kan der pålægges selskabet som sådant  

 bødeansvar.
Er overtrædelsen begået af en kommune eller et kommunalt  

 fællesskab, der er omfattet af § 60 i lov om kommuners styrelse, kan der  

 pålægges kommunen eller det kommunale fællesskab som sådant bødeansvar.
 § 15. Industriministeren fastsætter tidspunktet for lovens ikrafttræden. §  

 4, jf. §§ 6 og 8, træder dog i kraft dagen efter lovens bekendtgørelse i  

 Lovtidende.
Stk. 2. Ved lovens ikrafttræden ophæves 1) Lov om mål og vægt (metrologi), jf. lovbekendtgørelse nr. 139 af 15.  

 marts 1988.
 2) Lov om Statens Tekniske Prøvenævn, jf. lovbekendtgørelse nr. 142 af 15.  

 marts 1988.
 3) Lov om teknologisk service, jf. lovbekendtgørelse nr. 140 af 15. marts  

 1988.
 4) Lov nr. 104 af 20. marts 1970 om »Fondet til fremme af teknisk og  

 industriel udvikling«.
 5) Lov om statstilskud til produktudvikling, jf. lovbekendtgørelse nr. 141  

 af 15. marts 1988.
 6) Lov nr. 221 af 13. april 1988 om egnsudvikling.
 7) Lov om statsligt indskud i Finansieringsinstituttet for Industri og  

 Håndværk A/S med henblik på udlån til håndværk og den mindre industri, jf.  

 lovbekendtgørelse nr. 168 af 9. marts 1989.
 8) Lov om statsligt indskud i Finansieringsinstituttet for Industri og  

 Håndværk A/S, jf. lovbekendtgørelse nr. 103 af 28. februar 1986.
 9) Lov om garantier til finansieringsinstitutter for virksomheder inden  

 for håndværket og mindre industri, handelen, vognmandserhvervet og andre  

 serviceerhverv, jf. lovbekendtgørelse nr. 143 af 15. marts 1988.
 10) Lov nr. 315 af 26. juni 1975 om oprettelse af en fond til midlertidig  

 finansieringsbistand til konjunkturramte erhvervsvirksomheder.
 11) Lov nr. 48 af 11. februar 1976 om et finansieringsinstitut for  

 hoteller m.v. samt om ændring af lov om indkomstbeskatning af aktieselskaber  

 m.v.
 12) § 11 i lov om Danmarks erhvervsfond, jf. lovbekendtgørelse nr. 125 af  

 17. marts 1986.
 § 16. Ansøgninger, der er indsendt til Industri- og Handelsstyrelsen i  

 henhold til bestemmelser, der nu ophæves, jf. § 15, stk. 2, inden nærværende  

 lovs ikrafttræden, behandles efter hidtil gældende bestemmelser.
Stk. 2 . De i henhold til tidligere lov om mål og vægt (metrologi),  

 udstedte forskrifter og typegodkendelser, meddelte tilladelser og  

 bemyndigelser vedbliver at have gyldighed, indtil de ændres eller  

 tilbagekaldes i medfør af bestemmelser i denne lov.
Dette gælder dog ikke de  

 beskikkelser som statsautoriserede vejere og målere, der er meddelt i medfør  

 af § 14 i lov om mål og vægt (metrologi), jf. lovbekendtgørelse nr. 139 af  

 15. marts 1988.
 Stk. 3. De i henhold til tidligere lov om Statens Tekniske Prøvenævn  

 udstedte autorisationer af laboratorier til at udføre autoriseret teknisk  

 prøvning fortsætter på de givne vilkår til deres udløbsdato.
 § 17. Loven gælder ikke for Grønland og Færøerne, men kan ved kgl.  

 anordning sættes i kraft for disse landsdele med de afvigelser, som de  

 særlige grønlandske og færøske forhold tilsiger.
Bemærkninger til lovforslaget Almindelige bemærkninger 1. Produktionen i de udlandskonkurrerende erhverv skal øges til gavn for  

 samfundsøkonomien og beskæftigelsen.
Afgørende herfor er de generelle  

 erhvervsvilkår og erhvervslivets egen indsats.
Det er samfundets opgave at sikre generelle erhvervsvilkår, som sætter  

 erhvervslivet i stand til at udføre sin del af opgaven.
Vigtigt i den  

 forbindelse er gennem den økonomiske politik at skabe basis for en stabil  

 økonomisk udvikling i samfundet, at etablere retlige rammer for  

 erhvervslivet, der giver mulighed for at agere internationalt, og at etablere  

 økonomiske og strukturelle rammer, der giver et fundament for en langsigtet  

 planlægning i virksomhederne.
Der iværksættes i disse år en række initiativer, der skal skabe de  

 generelle rammer.
Initiativerne må koordineres, og det må sikres, at de tager  

 udgangspunkt i en fælles opfattelse af de konkurrencevilkår, som  

 erhvervslivet vil blive udsat for i 90'erne.
 Det er således vigtigt gennem erhvervspolitikken at sikre, at  

 virksomhedernes muligheder for at bidrage til en forbedring af  

 samfundsøkonomien indgår med vægt i interesseafvejningen på andre  

 politikområder, og at politikken på de forskellige områder koordineres på en  

 sådan måde, at de fra virksomhedernes synspunkt opfattes som en  

 sammenhængende helhed.
På Industriministeriets område er der inden for de seneste år taget  

 forskellige initiativer, der skal skabe fremtidsrettede rammer for  

 erhvervslivet.
Der tænkes blandt andet på rapporten fra Industriministeriets  

 fremtidssikringsudvalg (den såkaldte Baobab-rapport), tilslutningen til den  

 Europæiske Patentorganisation og Konkurrenceloven.
I den kommende tid vil der  

 tillige blive fremsat en række lovforslag, der sigter mod at tilpasse  

 lovgivningen til den nye konkurrencesituation, som vil blive resultatet af  

 gennemførelsen af EF's indre marked.
En vigtig del af erhvervspolitikken er erhvervsfremmesystemet, der gennem  

 konkrete initiativer medvirker til at fremme virksomhedernes  

 internationalisering og strukturudvikling.
På dette område er der blandt  

 andet fra erhvervslivet selv peget på et behov for øget forenkling,  

 koordination og fleksibilitet, således at også dette system tilpasser sig de  

 ændrede konkurrencevilkår, og således at indsatsen lægges der, hvor behovet  

 er, og hvor effekten vil blive størst.
Dette lovforslag skal sikre grundlaget  

 for en koordineret og fleksibel indsats på området.
2. Ved ændring af rådsstrukturen, der var en følge af den  

 industripolitiske redegørelse i 1986, blev en række råd og udvalg i den  

 daværende Teknologistyrelse underordnet Teknologirådet.
Formålet var blandt  

 andet at sikre bedre koordination mellem de enkelte erhvervsfremmeordninger  

 med tilhørende råd og bestyrelser.
Samtidig blev mange af de konkrete  

 sagsafgørelser henlagt til afgørelse i Styrelsen efter retningslinier  

 fastlagt af Rådet.
Med oprettelsen af Industri- og Handelsstyrelsen i  

 begyndelsen af 1988 blev der endvidere skabt een enkelt administrativ indgang  

 i systemet for hovedparten af erhvervsfremmeordningerne under  

 Industriministeriet.
Lovforslaget skal ses som en opfølgning af den  

 strukturforenkling, der blev indledt med den industripolitiske redegørelse  

 fra 1986. Sigtet med de fremtidige aktiviteter på erhvervsfremmeområdet er  

 således i en forenklet administrativ struktur at skabe rammerne for en  

 erhvervsfremmepolitik, der rækker frem mod de udfordringer, erhvervslivet vil  

 møde i de kommende årtier.
Forrest blandt disse udfordringer er den  

 teknologiske udvikling, miljøhensyn og EF's indre marked.
Disse forhold  

 trækker i retning af en erhvervsfremmestrategi, som kan bidrage til at styrke  

 konkurrenceevnen og erhvervsstrukturen gennem en fortsat forbedring af  

 indsatsen for den erhvervsmæssige infrastruktur i bredere forstand, en  

 videreførelse af de programmæssige satsninger og fremme af langsigtede og  

 planlagte udviklingsaktiviteter i virksomhederne.
Med lovforslaget lægges der op til at forenkle det system af råd og  

 udvalg, der medvirker ved erhvervsfremmeordningernes administration, også med  

 det formål at kunne anvende de samlede erhvervsfremmemidler på en mere  

 fleksibel og effektiv måde.
Samtidig vil det blive lettere at foretage  

 overordnede prioriteringer på tværs af Industriministeriets  

 erhvervsfremmesystem.
 3. Nødvendigheden af de her foreslåede ændringer af erhvervsfremmelovene  

 har tidligere været fremhævet i rapporten fra Regeringens  

 afbureaukratiseringsudvalg samt den tidligere nævnte rapport fra  

 Industriministeriets fremtidssikringsudvalg.
 4. Det foreslås derfor, at de nugældende erhvervsfremmelove under  

 Industriministeriet, der administreres af Industri- og Handelsstyrelsen,  

 erstattes af en enkelt lov om erhvervsfremme.
 Lovens formål er at styrke erhvervsudviklingen i Danmark og den  

 internationale konkurrenceevne ved erhvervsfremmende foranstaltninger,  

 herunder foranstaltninger til fremme af udvikling og udnyttelse af  

 teknologisk, ledelsesmæssig og markedsmæssig viden, erhvervsvirksomhedernes  

 internationalisering, forsknings- og udviklingsindsatsen i virksomhederne  

 samt tilpasning i erhvervsstrukturen til konkurrence- og samfundsforholdene.  

 Gennem en styrket erhvervsudvikling er det ligeledes hensigten at skabe  

 grundlaget for, at virksomhederne aktivt bliver i stand til at bidrage til  

 løsningen af de kommende års miljøopgaver.
De statslige aktiviteter, der kan iværksættes til opfyldelse af lovens  

 formål, kan opdeles i en direkte virksomhedsrettet del og en bredere  

 infrastrukturel del.
I den første gruppe findes navnlig udviklingsprojekter,  

 tiltag til fremme af strukturtilpasning og internationalisering.
I den anden  

 gruppe findes navnlig den teknologiske servicevirksomhed og aktiviteter  

 rettet mod den regionale udvikling.
 Statslig medfinansiering af sådanne aktiviteter kan ske i form af tilskud,  

 kapitalindskud, lån, udviklingskontrakter og projektgaranti.
Til bistand ved administration af loven foreslås nedsat et  

 Erhvervsudviklingsråd og et Eksportfremmeråd, som erstatter de råd og udvalg,  

 der er etableret i forbindelse med de nuværende erhvervsfremmeordninger under  

 Industri- og Handelsstyrelsen.
Industri- og Handelsstyrelsen er sekretariat  

 for Rådene og det nedenfor nævnte Bevillingsudvalg.
Erhvervsudviklingsrådet skal rådgive Regeringen om spørgsmål af væsentlig  

 betydning for virksomhedernes produktionsvilkår og for erhvervsudviklingen i  

 øvrigt.
Erhvervsudviklingsrådet skal endvidere udarbejde analyser og forslag  

 samt koordinere indsatsen for virksomhedernes produktionsvilkår og  

 erhvervsmæssige og teknologiske udvikling.
Et væsentligt element heri er at  

 koordinere erhvervsfremmeindsatsen med landsplanlægningen.
På baggrund af det stærke behov der i de kommende år er for at øge  

 eksporten, må det anses for hensigtsmæssigt at henlægge eksportfremmende  

 aktiviteter af både udviklings- og infrastrukturel karakter til et særligt  

 Eksportfremmeråd.
Dette råds aktiviteter må dog over tid vurderes i lyset af  

 etableringen af EF's indre marked, der kan føre til en revurdering af  

 eksportfremme-aktiviteterne, og i lyset af arbejdet i Erhvervsudviklingsrådet  

 for at opnå den mest hensigtsmæssige tilrettelæggelse af det samlede  

 erhvervsfremmearbejde.
 Industriministeren bemyndiges til at fastsætte nærmere regler for Rådenes  

 virke, deres sammensætning og forretningsorden, herunder at  

 Erhvervsudviklingsrådet kan henlægge afgørelser til Industri- og  

 Handelsstyrelsen.
Fælles for Erhvervsudviklingsrådet og Eksportfremmerådet nedsættes et  

 Bevillingsudvalg, som skal træffe afgørelse i alle sager vedrørende  

 bevillinger til enkeltvirksomheder m.v.
Rådene fastlægger principperne for  

 Bevillingsudvalgets behandling af sådanne sager.
Bevillingsudvalget kan  

 henlægge visse afgørelser til Industri- og Handelsstyrelsen.
Lovforslaget giver som en rammelov mulighed for at opretholde og fortsætte  

 visse af de eksisterende erhvervsfremmeordninger.
Det forudsættes, at de  

 bestående ordninger gennemgås med henblik på forenkling og effektivisering og  

 under hensyntagen til de til rådighed værende bevillinger.
Denne proces  

 tænkes gennemført i den overgangsperiode på ca. 6 måneder, der af tekniske  

 årsager nødvendigvis må følge efter lovens vedtagelse.
Det foreslås, at  

 Rådene og Bevillingsudvalget etableres umiddelbart efter bekendtgørelsen i  

 Lovtidende, således at der vil være mulighed for at konsultere såvel råd og  

 udvalg som organisationer og andre i forbindelse med fastlæggelse af  

 indholdet af de fremtidige erhvervsfremmeaktiviteter.
De eksisterende råd og  

 udvalg fortsætter deres virksomhed, indtil loven træder i kraft i sin helhed.
 Industriministeren vil som hidtil have mulighed for selv at iværksætte nye  

 initiativer og programmer.
Lovforslaget indeholder en række bestemmelser, der tilsigter at videreføre  

 og styrke området for måleteknik, prøvning og certificering.  

 Industriministeren bemyndiges til at fastsætte bestemmelser for, hvilke  

 måleenheder der skal finde anvendelse, samt for måleteknik og måleteknisk  

 kontrol.
Industriministeren bemyndiges endvidere til at fastsætte regler om  

 gebyr.
Industripolitisk Kontaktudvalg er ikke omtalt i loven.
Begrundelsen herfor  

 er, at Kontaktudvalget først og fremmest er et politisk organ.
Det er tanken  

 at bevare Industripolitisk Kontaktudvalg, idet det dog overvejes at inddrage  

 den finansielle sektor i Kontaktudvalgets arbejde på grund af denne sektors  

 betydning for den langsigtede erhvervsudvikling.
5. Lovforslaget vedrører alene den statslige indsats til erhvervsfremme.  

 Kommuners og amtskommuners ulovbestemte adgang til at iværksætte  

 erhvervsfremmeaktiviteter i henhold til de såkaldte kommunalfuldmagtsregler  

 er beskrevet i betænkning nr. 1153 af december 1988 om Kommunerne og  

 Erhvervspolitikken.
Lovforslaget medfører ingen ændringer i den heri  

 beskrevne retstilstand.
6. En egentlig analyse af konsekvenserne for erhvervslivet af lovforslaget  

 er vanskelig at foretage.
Dette skyldes, at lovforslaget alene beskriver  

 rammerne for erhvervsfremme, men ikke de konkrete tiltag baseret på en mere  

 langsigtet erhvervspolitisk strategi.
På baggrund af den foreslåede  

 forenklede struktur i erhvervsfremmesystemet, som vil kunne give  

 virksomhederne et bedre overblik over ordningerne, må det antages, at disse  

 vil finde en mere effektiv anvendelse, både set ud fra et virksomhedsmæssigt  

 og et erhvervspolitisk synspunkt.
Der vil endvidere kunne opnås en bedre  

 styring af erhvervsfremmebevillingerne.
De konkrete elementer i erhvervsfremmepolitikken vil blive evalueret.
Der  

 vil blive opstillet principper for Industriministeriets evalueringsarbejde  

 for så vidt angår tilrettelæggelse, gennemførelse og organisering.
Der vil i  

 denne forbindelse bl.a. blive lagt vægt på tidlig tilrettelæggelse,  

 resultatkrav og anvendelse af uafhængige evaluatorer.
Det bemærkes, at finanslovforslaget for 1990 indeholder en besparelse på  

 6,5 mill. kr., heraf 5 mill. kr. i lønsum, for Industri- og Handelsstyrelsen,  

 under henvisning til afbureaukratiseringsplanens forslag om forenkling af  

 erhvervsfremmeordningerne og den tilhørende rådsstruktur.
Den reducerede  

 sekretariatsmæssige betjening, der følger den forenklede rådsstruktur, er  

 således indbudgetteret på finansloven.
Som hidtil fastsættes midler til de enkelte ordninger på de årlige  

 bevillingslove.
For aktiviteter, der tidligere lå under Udviklingsfondet og  

 som måtte blive ført videre efter Fondets nedlæggelse, vil de nødvendige  

 midler ligeledes blive fastsat på de årlige bevillingslove.
Bemærkninger til de enkelte bestemmelser Til § 1 Målsætningen om øget produktion i de udlandskonkurrerende erhverv kan på  

 længere sigt kun opfyldes, hvis virksomhederne er i stand til at følge og  

 drage fordel af udviklingen i handelsmønstre, markedsvilkår og de  

 strukturændringer, der sker internationalt i produktions- og  

 virksomhedsstrukturer.
Vigtige udfordringer er EF's indre marked,  

 internationalt virksomhedssamarbejde og udnyttelsen af de mindre  

 virksomheders muligheder på baggrund af de forventede strukturændringer.
Bestemmelsen fastlægger det overordnede formål med Industriministeriets  

 erhvervsfremme.
Målgruppen er erhvervslivet i bred forstand, dog ikke  

 primærproduktionen inden for landbrug og fiskeri.
Den forskydning, der i de  

 senere år har fundet sted fra produktionserhverv til service, bevirker, at  

 den traditionelle forståelse af målgruppen må udvides.
Serviceerhvervene har  

 stor og stigende betydning for bruttonationalproduktet og valutaindtjeningen  

 og dermed for de balanceproblemer, erhvervslivet skal være med til at løse,  

 og falder derfor naturligt inden for forslagets formål.
Indsatsen over for specifikke problemer, barrierer eller strukturforhold  

 vil være tids- og situationsbestemt.
Lovgivningen kan derfor ikke - uden at  

 undergå hyppige ændringer - entydigt fastlægge, hvor og hvordan der skal  

 sættes ind.
Områder, for hvilke der skal tilvejebringes forskellige  

 faciliteter og opstilles diverse tilbud, på hvilken måde disse skal  

 indsættes, og med hvilke midler opgaverne skal udføres, forudsættes derfor  

 fastlagt som en del af Regeringen overordnede erhvervspolitik.
 De områder, som erhvervsfremmeindsatsen i de kommende år primært forventes  

 at rette sig mod, er angivet i nr. 1-4 . Erhvervsfremmeindsatsen tager  

 udgangspunkt i, at de væsentligste udfordringer, som erhvervslivet vil blive  

 stillet over for, er kravet om øget internationalisering og tilpasning til de  

 strukturændringer, der sker internationalt i erhvervslivet.
 Danske virksomheder er små i international sammenhæng.  

 Erhvervsfremmepolitikken må fortsat tage højde for dette forhold og sikre, at  

 der etableres den fornødne infrastruktur med henblik på udvikling og  

 udnyttelse af viden på det teknologiske, ledelsesmæssige og markedsmæssige  

 område, jf. nr. 1.
 Af mindst ligeså stor betydning er det, at erhvervsfremmepolitikken  

 tilrettelægges med henblik på at fremme virksomhedernes eksport og  

 internationalisering, jf. nr. 2.
 I nr. 3 understreges behovet for en betydelig udvidelse af  

 forsknings- og udviklingsindsatsen i virksomhederne og for erhvervsfremmende  

 foranstaltninger til støtte heraf.
Endelig fremhæves i nr. 4 behovet for en indsats, som kan fremme  

 tilpasningen i erhvervsstrukturen til konkurrenceforholdene og den  

 samfundsmæssige udvikling.
Herunder hører også den nødvendige tilpasning til  

 miljøet med henblik på at sikre en bæredygtig udvikling.
Til § 2 Bestemmelsen opregner de væsentligste statslige aktiviteter til styrkelse  

 af erhvervsudviklingen.
Begrebsmæssigt består erhvervsfremme dels af  

 foranstaltninger, der er rettet direkte mod den enkelte virksomhed, f.eks. et  

 tilskud til medfinansiering af virksomhedens produktudviklingsprojekt, dels  

 af foranstaltninger der ikke retter sig direkte mod den enkelte virksomhed,  

 men mod erhvervsmæssig infrastruktur, f.eks. et tilskud til et teknologisk  

 serviceinstitut, hvis ydelser står til rådighed for virksomhederne.
Opregningen i nr. 1-5 kan henføres under virksomhedsrettede  

 aktiviteter.
Det drejer sig om specielt udvalgte indsatsområder, hvor  

 markedskræfterne på kort sigt ikke er tilstrækkelige.
Det kan også dreje sig  

 om mere generelle barrierer, som f.eks. risikofinansiering af perspektivrige  

 FoU-projekter eller særligt markedsføringsmæssige barrierer, der gør en  

 offentlig indsats ønskelig.
 I nr. 1 er omtalt medfinansiering af særligt risikofyldte  

 udviklingsprojekter, som kan ydes, hvor det skønnes påkrævet for at  

 igangsætte eller fremskynde sådanne projekter.
Nr. 2 omhandler den erhvervsmæssige udnyttelse af det offentliges viden og  

 efterspørgsel efter varer og tjenesteydelser.
I sådanne situationer kan der i  

 særlige tilfælde ydes medfinansiering igennem udviklingskontrakter.
Under nr. 3 er omtalt tiltag til fremme af tilgangen af nye  

 virksomheder.
Der tænkes her på f.eks. stipendieordning for iværksættere samt  

 lignende foranstaltninger for nye og kommende virksomheder til hjælp i  

 startfasen.
 Som eksempel på initiativer med henblik på at fremme tilpasningen i  

 erhvervsstrukturen, jf. nr. 4 , kan nævnes netværksprogrammet og  

 industrielle samarbejdsprojekter.
 Nr. 5 omfatter medfinansiering, der vil kunne ydes til aktiviteter, som  

 sigter mod virksomhedens internationalisering i det omfang formålet er at  

 udvide eksporten fra Danmark eller at sikre opretholdelse af virksomhedens og  

 dens arbejdspladsers fortsatte eksistens i Danmark.
En væsentlig del af nr. 6-10 kan henføres under erhvervsmæssig  

 infrastruktur.
Den infrastruktur som danske virksomheder arbejder i -  

 produktionsforholdene - består først og fremmest i grundlæggende faciliteter  

 som gode samfærdsels- og kommunikationsforhold, gode miljøforhold, gode  

 uddannelsesinstitutioner, veluddannet arbejdskraft og velfungerende  

 finansielle markeder for kapital, forsikring m.v.
Det er afgørende, at det  

 samfundsmæssige net af ydelser fra statsligt, lokalt og privat hold til  

 stadighed er moderne og fuldt konkurrencedygtigt.
Dette gælder også for den  

 specifikke erhvervsrelaterede infrastruktur, som f.eks. teknologisk service.  

 Et vigtigt led i tilvejebringelsen af denne form for infrastruktur er også,  

 at der foretages en intensiv koordinering af lokale, regionale og statslige  

 initiativer inden for erhvervsfremmeindsatsen.
 Nr. 6 omfatter udsendelse af eksportstipendiater, der på udenlandske  

 kommercielt interessante markeder dels skal kunne være danske virksomheder  

 behjælpelig med etablering eller udvidelse af eksport, blandt andet ved  

 løbende markedsinformation, dels medvirke i større eksportfremstød for dansk  

 erhvervsliv eller dele heraf.
 Udsendelsen tjener desuden som en effektiv uddannelse af yngre  

 erhvervsfolk til enten at etablere sig som selvstændige importører af danske  

 produkter på det pågældende marked eller til at indtage ledende  

 eksportorienterede jobs i private danske virksomheder efter endt udsendelse.
 Videre kan der gennemføres eksportfremstød, der omfatter dansk erhvervsliv  

 i almindelighed eller dele heraf, f.eks. enkelte brancher, hvad enten det er  

 af officiel eller uofficiel karakter, arrangeret af organisationer,  

 brancheforeninger m.v.
Der vil normalt kun være tale om en medfinansiering af de i sådanne  

 fremstød deltagende virksomheders udgifter.
Virksomhederne og/eller  

 brancheforeninger m.v. må gennem en egenfinansiering vise deres interesse i  

 fremstødet.
Direkte refusion af andre statslige organers medvirken i sådanne  

 fremstød kan ikke finde sted.
 Under nr. 6 åbnes tillige mulighed for medfinansiering af virksomhedernes  

 egne eksportfremmende aktiviteter, der sigter mod etablering eller udvidelse  

 af eksporten for nye produkter eller på nye markeder i det omfang, der er  

 bevillingsmæssig basis herfor.
Den teknologiske servicevirksomhed, der er nævnt under nr. 7 ,  

 vedrører udvikling, indsamling og bearbejdning af teknisk og dermed  

 sammenhørende virksomhedsøkonomisk og ledelsesmæssig viden til videre  

 formidling.
Denne servicevirksomhed udføres af en række institutioner,  

 organisationer og virksomheder, der på et eller flere områder har  

 specialiseret sig i udøvelsen af denne servicefunktion.
Et udvalg af disse,  

 der er selvejende, almennyttige institutioner, har status af godkendte  

 teknologiske serviceinstitutter med særlig forpligtelse til videnopbygning og  

 formidling, og de modtager økonomisk støtte hertil.
Lovforslaget sigter mod  

 en øget udbredelse og nyttiggørelse over for virksomhederne af den  

 teknologiske service, et intensiveret arbejde med fremme af tilpasning af  

 institutstrukturen og en forenkling af bevillingssystemet i forhold til  

 institutterne.
Den internationale handel nødvendiggør en veludbygget infrastruktur, der  

 kan tilbyde erhvervslivet service inden for områderne måleteknik, prøvning,  

 certificering m.v., jf. nr. 8 . En af betingelserne for et frit marked  

 uden tekniske handelshindringer er, at landene har tillid til, at  

 virksomheder og laboratorier kan måle og prøve korrekt.
Der er derfor behov  

 for en styrkelse af laboratoriernes og virksomhedernes kompetence på disse  

 områder.
Ligeledes er det nødvendigt, at virksomhederne får muligheder for at  

 få certifikater og attester for kvalitetsstyringssystemer og produkters  

 overensstemmelse med specifikationer fra en uvildig trediepart.
Indsatsen på  

 dette område af infrastrukturen skal medvirke til at fremme en rationel og  

 optimal udnyttelse af ressourcer og faciliteter for måleteknik, prøvning og  

 certificering.
Med lov om mål og vægt (metrologi) fra 1982 blev der iværksat en udbygning  

 af den fundamentale metrologi, der vedrører etableringen og vedligeholdelsen  

 af nationale måletekniske referencer, som prototyper og grundnormaler og  

 andet referencemateriale.
Denne udbygning må fortsættes i de kommende år.
For  

 at opnå den største effekt på den anvendte måleteknik af indsatsen på det  

 fundamentale niveau, indebærer lovforslaget, at Dansk Institut for  

 Fundamental Metrologi's lovfæstede status ophæves, således at instituttet kan  

 indgå i rækken af godkendte teknologiske serviceinstitutter.
Nr. 9 vedrører det samspil, som er nødvendigt mellem statslige og  

 kommunale erhvervsfremmende foranstaltninger på det lokale plan.
Kommuner og  

 amtskommuner har - inden for rammerne af kommunalfuldmagten - et betydeligt  

 medansvar for den regionale og lokale erhvervsudvikling.
Kommuner og  

 amtskommuner har derfor i de senere år engageret sig i  

 erhvervsfremmeaktiviteter.
Samtidig er der gennem de Teknologiske  

 Informations Centre (TIC) og andre former for regionalisering af den  

 teknologiske service udfoldet bestræbelser, der ligeledes øger den  

 erhvervsfremmende indsats over for lokalområderne.
Målet for såvel den  

 kommunale som den statslige indsats er at udnytte og stimulere de ressourcer,  

 der findes i regionerne og lokalområderne med henblik på at styrke disses  

 egen udvikling.
Det er vigtigt, at såvel kommunale som statslige aktiviteter  

 forenkles og effektiviseres, så de kommer i nøje overensstemmelse med det  

 lokale erhvervslivs behov.
Det gælder om at sikre, at igangsætning, udvidet  

 produktion og beskæftigelse lettes mest muligt, således at virksomhedernes  

 produktionsvilkår bliver optimale.
Her er samspillet med indsatsen omkring  

 uddannelse, omskoling og efteruddannelse af stor betydning.
 Fra statslig side varetages opgaver i forbindelse med denne koordinering  

 af det i § 5 omtalte Erhvervsudviklingsråd.
Mens nr. 9 omhandler den generelle lokale og regionale  

 erhvervsfremmeindsats, omhandler nr. 10 konkrete tiltag til fremme af  

 den erhvervsmæssige udvikling i egne af landet, hvor dette må antages at være  

 særlig påkrævet.
Bestemmelsen tilsigter at skabe hjemmel for, at der fra  

 industriministerens side undtagelsesvis kan iværksættes konkrete,  

 midlertidige initiativer over for en pludseligt opstået situation.
Generelt  

 set må det forudsættes, at den regionale erhvervsfremmeindsats, jf. nr. 9,  

 tilrettelægges således, at undtagelsesbestemmelsen ikke behøver at finde  

 anvendelse, f.eks. ved at den regionale erhvervsudvikling sigter på at  

 reducere afhængigheden af en stor virksomhed, således at følgevirkningerne  

 for lokalområdet ved en evt. lukning af virksomheden begrænses mest muligt.  

 De regionale problemer er imidlertid langt mere varierede og ændrer sig  

 hurtigere end tidligere.
Konsekvensen heraf er, at den offentlige indsats i  

 højere grad må tilpasses problemerne i forskellige områder og på forskellige  

 tidspunkter.
En forudsætning for at kunne udnytte midlerne fra EF's Regionalfond er  

 endvidere en national offentlig medfinansiering.
Med henblik herpå må der  

 etableres et nærmere samspil mellem staten og kommunerne, således at  

 initiativer i lokalområdet og finansiering heraf koordineres.
Til § 3 De finansielle instrumenter, der kan bringes i anvendelse i henhold til  

 loven, er udtømmende fastlagt i § 3 med baggrund i de årlige finanslove.
Den forenkling, flexibilitet og effektivisering af erhvervsfremmesystemet,  

 der er hovedformålet med lovforslaget, skal også ses som et led i  

 bestræbelserne på en bedre styring af de offentlige udgifter til  

 erhvervsfremme.
Samtidig sigter lovforslaget mod en nem, administrativ  

 indgang til de tilbud, der opstilles, og klare retningslinjer for  

 medfinansiering.
Hertil kommer, at støtten holdes udgiftspolitisk  

 gennemsigtig.
I stk. 1 foreslås, at der kan ydes medfinansiering og tilbydes  

 andre økonomiske incitamenter til aktiviteter, som omfattes af lovforslagets  

 formål.
Der er ikke foretaget en opregning af den personkreds, der er  

 berettiget til medfinansiering, idet udgangspunktet er, at alle vil kunne  

 være omfattet.
Det gælder således selskaber, enkeltpersoner, selvejende  

 institutioner, foreninger m.v.
Medfinansieringen kan i henhold til stk. 2 ydes i form af tilskud,  

 kapitalindskud, lån, udviklingskontrakter eller projektgarantier.
Statsligt  

 indskud i finansieringsinstitutter kan fortsat finde sted, ligesom muligheden  

 for at yde bidrag til internationale organisationer m.v. opretholdes.
Visse aktiviteter kan medfinansieres i henhold til tidsafgrænsede  

 programmer og lignende, idet der for hvert program fastlægges målsætning,  

 handlingsplan, de økonomiske incitamenters form og omfang m.v.
Der kan være  

 tale om programmer, der gennemføres alene i Industriministeriets regi.
Som  

 eksempel kan nævnes det 3-årige program for netværkssamarbejde mellem  

 virksomheder, der blev iværksat i 1989. Det kan også være programmer, som  

 finansieres og gennemføres af flere ministerier i et koordineret samarbejde.  

 Et eksempel herpå er det 5-årige materialeteknologiske udviklingsprogram.
Andre aktiviteter vil have en mere vedvarende karakter, hvor der på det  

 givne område gennemføres en indsats, som til stadighed justeres i lyset af  

 aktuelle behov og udviklingstendenser.
Eksempler herpå er tilskud til  

 videnopbygning i de godkendte teknologiske serviceinstitutter og tilskud til  

 industrielle samarbejdsprojekter.
 I den under de almindelige bemærkninger punkt 4 omtalte 6 måneders  

 gennemgang af de eksisterende aktiviteter vil der blive lagt vægt på at opnå  

 en større ensartethed - og dermed gennemsigtighed - med hensyn til  

 ansøgningsprocedure, ansøgningsskema, opstilling af budgetter,  

 tilbagebetaling o.s.v., således at der så vidt muligt findes de samme regler  

 på tværs af alle ordninger.
Industriministeren bemyndiges efter forslagets stk. 3 til at  

 fastholde det nugældende princip om tilbagebetaling af den ydede finansiering  

 og at fastsætte regler herfor.
Tilbagebetaling omfatter midler ydet i henhold  

 til stk. 2, nr. 1-4. Reglerne om tilbagebetaling vil som udgangspunkt angå  

 projekter, der bliver en forretningsmæssig succes.
Der kan i særlige tilfælde  

 gøres undtagelse fra hovedreglen om tilbagebetaling, f.eks. for tilskud under  

 en vis størrelse eller for tilskud til projekter af prækompetitiv karakter.  

 Hvis en virksomhed, institution m.v., hvortil der er ydet tilskud, ophører,  

 afhændes, udlejes eller tilsidesætter vilkår for tilskuddet, kan det  

 endvidere bestemmes, at tilskuddet helt eller delvis skal tilbagebetales.
Til § 4 Den væsentligste forenkling af erhvervsfremmesystemet, som foreslås,  

 består i, at alle hidtidige råd, udvalg og bestyrelser, der henhører under  

 Industri- og Handelsstyrelsen, erstattes af to råd, et Erhvervsudviklingsråd  

 og et Eksportfremmeråd.
Fælles for de to råd nedsættes et Bevillingsudvalg.  

 Det er ikke fundet hensigtsmæssigt at lade forslaget omfatte  

 eksportkreditordningen, der henhører under Eksportkreditrådet.
 Erhvervsudviklingsrådet, der nedsættes i henhold til stk. 1, erstatter  

 Teknologirådet, Det rådgivende udvalg for statstilskud til produktudvikling,  

 Udviklingsfondets bestyrelse, Formidlingsrådet, Egnsudviklingsrådet,  

 Produktivitets- og Konsulentudvalget, Statens Teknisk Prøvenævn og Statens  

 Metrologiråd.
 Eksportfremmerådet, der ligeledes nedsættes i henhold til stk. 1 ,  

 overtager i det væsentlige det nuværende Eksportfremmeråds opgaver.
 Rådenes primære opgave bliver rådgivning, analyser og forslag inden for  

 deres respektive områder til fremme af erhvervsudviklingen.
 Erhvervsudviklingsrådet og Eksportfremmerådet får herudover kompetence til  

 at træffe konkrete afgørelser inden for deres respektive områder, jf. §§ 5 og  

 7, i det omfang kompetencen ikke er henlagt til Bevillingsudvalget, jf.  

stk. 2 og § 9, stk. 1. Bevillingsudvalget får til opgave at behandle  

 alle sager vedrørende medfinansiering af projekter og aktiviteter hos  

 virksomheder, enkeltpersoner, brancher, foreninger, institutioner og  

 offentlige myndigheder samt opgaver i øvrigt, som de to Råd finder det  

 hensigtsmæssigt, at Bevillingsudvalget varetager.
 Ligesom under de nugældende ordninger varetages sekretariatsfunktionen for  

 Rådene og Udvalget af Industri- og Handelsstyrelsen, jf. stk. 3 .  

 Lovforslaget indeholder bestemmelser om, at Bevillingsudvalget og  

 Erhvervsudviklingsrådet kan henlægge sager til Industri- og Handelsstyrelsen,  

 således som det allerede i dag finder sted i vidt omfang.
Der kan være behov for, at Rådene for at sikre det faglige islæt i deres  

 arbejde nedsætter et fagligt udvalg med rådgivende opgaver, evt. således at  

 sammensætningen og de faglige opgaver ændres efter behov.
Behovet for et  

 sådant fagligt udvalg må afklares nærmere af Rådene efter konsultation med  

 industriministeren.
Behovet for et fagligt udvalg bør afvejes over for  

 grundtanken i forenklingen, som er en reduktion i antallet af råd og udvalg,  

 og synspunktet om, at rådsmedlemmer ikke skal deltage i det egentlige  

 sagsforberedende arbejde.
Hertil kommer, at Rådenes kompetence ikke bør kunne  

 delegeres til enkeltmedlemmer, idet den bredde og afvejning af synspunkter,  

 som Rådenes sammensætning afspejler, herved går tabt.
Der bør derfor ikke  

 være personsammenfald mellem Råd og fagligt udvalg.
Det vil være naturligt, at Industri- og Handelsstyrelsen i forbindelse med  

 tilrettelæggelsen og administrationen af nye initiativer opfordrer  

 erhvervsfolk og andre relevante parter til at deltage i programkomiteer,  

 projektudvalg o.lign.
Der lægges vægt på, at der herigennem holdes en meget  

 tæt kontakt til de forskellige målgrupper i erhvervslivet, som de enkelte  

 erhvervsfremmende foranstaltninger retter sig imod.
Til § 5 Erhvervsudviklingsrådets kompetence er fastlagt i stk. 1 og stk. 2.  

 Fastlæggelse af Erhvervsudviklingsrådets opgaver i denne bestemmelse, og  

 tilsvarende Eksportfremmerådets opgaver i § 7, stk. 1, er ikke eksklusiv i  

 den forstand, at industriministeren herved udelukkes fra selv at iværksætte  

 initiativer inden for området.
Anden lovgivning kan hjemle ministeren denne  

 adgang.
Dette følger endvidere af almindelige forvaltningsretlige principper,  

 som ligeledes hjemler ministeren adgang til at henlægge opgaver til Rådene.
Stk. 1 fastsætter, at Rådets primære opgave er at rådgive Regeringen om  

 forhold af væsentlig betydning for virksomhedernes produktionsvilkår og  

 erhvervsudviklingen iøvrigt.
En stadig gunstig udvikling af erhvervslivet er  

 direkte afhængig af de generelle økonomiske vilkår i samfundet og af den  

 infrastruktur, der er til rådighed for erhvervslivet.
Effekten af de  

 specifikke incitamenter, som lovforslaget giver mulighed for at tilbyde  

 erhvervslivet, beror i høj grad på de generelle økonomiske vilkår og en  

 erhvervsvenlig infrastruktur.
Der må være gode og tilstrækkelige samfærdsels-  

 og kommunikationsforhold internt i Danmark og mellem Danmark og udlandet.  

 Foranstaltninger med henblik på at bevare et godt fysisk miljø er en  

 forudsætning for virksomhedernes fortsatte vækst.
Et velfungerende  

 uddannelsessystem fra grundskole til universiteter og andre højere  

 læreanstalter er en del af den nødvendige infrastruktur.
Arbejdskraften må  

 være veluddannet.
Kapital- og forsikringsmarkedet må være godt og  

 veludbygget.
Der må være attraktive muligheder for passende placering af  

 virksomhederne.
De retsregler, som erhvervslivet handler ud fra, må i videst  

 muligt omfang være klare og tilpasset nutidige erhvervsforhold.
 For at Erhvervsudviklingsrådet skal kunne forfølge formålet med loven, er  

 det således en forudsætning, at Rådet har og anvender muligheden for på eget  

 initiativ eller efter opfordring fra Regeringen at udtale sig og rådgive om  

 de forhold, der har direkte indvirkning på erhvervslivet og dets muligheder  

 for at udvikle sig optimalt i en international sammenhæng.
I stk. 2 foreslås en række yderligere opgaver tillagt  

 Erhvervsudviklingsrådet.
For bl.a. at skabe grundlag for Rådets debatskabende  

 og rådgivende virksomhed kan Erhvervsudviklingsrådet ifølge stk. 2, nr.  

 1, lade iværksætte analyser og udarbejde forslag.
I sammenhæng med lovforslagets formål om en mere effektiv indsats på  

 erhvervsfremmeområdet er det fundet vigtigt, at Erhvervsudviklingsrådet  

 foretager en koordinering af indsatsen.
Med et stadigt stigende antal  

 aktører, der arbejder for erhvervsfremme, er det en forudsætning for  

 sammenhæng i erhvervsfremmeindsatsen, at der foretages en analyse og  

 koordination af aktiviteterne.
Denne funktion vil yde et væsentligt bidrag  

 til sammenhæng og kontinuitet i erhvervsfremmen, ligesom den har betydning  

 for erhvervspolitikkens nyttevirkning og slagkraft og dermed konsekvenserne  

 for erhvervslivet og samfundsudviklingen.
Der er derfor i stk. 2, nr.  

 2, foreslået en hjemmel til, at Rådet ud fra et helhedshensyn kan vurdere  

 og rådgive om aktiviteter af erhvervsmæssig art.
Der kan f.eks. peges på  

 betydningen af sammenhæng og en hensigtsmæssig arbejdsdeling mellem det  

 teknologiske servicenet, sektorforskningen og universitetsforskningen.
En  

 sådan koordinering og vurdering vil naturligt afdække, hvorvidt der er behov  

 for at iværksætte forskellige former for initiativer.
Det vil i reglerne for  

 Rådets virke, jf. stk. 3, blive bestemt, at sådanne nye initiativer  

 iværksættes efter forudgående forelæggelse for industriministeren.
Erhvervsudviklingsrådet har desuden til opgave at medvirke til  

 vedligeholdelse og fornyelse af den teknologiske servicestruktur m.v.  

 Slagkraften af den rådgivning og service, som bl.a. ydes af de teknologiske  

 serviceinstitutter, skal styrkes gennem strukturtilpasning og tættere  

 samarbejde institutterne imellem.
Endelig skal brugerindflydelsen på  

 institutterne forstærkes ved at anvende en enkel bevillingsadministration,  

 der i højere grad baseres efter brugerefterspørgslen.
Et sådant arbejde er  

 allerede iværksat og forventes afsluttet først i 1990.
Det vil være hensigtsmæssigt, at Rådet samler sin indsats om mere  

 principielle spørgsmål.
Med den betydelige reduktion i antallet af råd, der  

 gennemføres ved denne lov, følger derfor også, at de råd, som ministeren  

 nedsætter, samler deres kræfter om større og mere principielle spørgsmål.
Det  

 foreslås derfor i stk. 2, nr. 3, at Rådet kun træffer egentlige  

 afgørelser i principielle sager, jf. dog § 9, stk. 1, mens øvrige sager  

 afgøres af Bevillingsudvalget efter principper fastlagt af Rådet.  

 Bevillingssager vedrørende enkeltvirksomheder, personer m.v. er efter  

 forslagets § 9, stk. 1, henlagt til Bevillingsudvalget.
Under det nugældende  

 erhvervsfremmesystem er der indvundet erfaringer, hvad angår en praktisk  

 arbejdsdeling mellem råd og styrelse.
Efter § 6, stk. 3, foreslås derfor, at  

 Rådet kan henlægge andre sager til Industri- og Handelsstyrelsen.
Det  

 forudsættes dog, at Erhvervsudviklingsrådet selv træffer afgørelse om tilskud  

 o.lign. til teknologiske serviceinstitutter m.v.
Med bemyndigelsen for industriministeren til at fastsætte nærmere regler  

 for Rådet, jf. stk. 3 , er det tanken at afstikke det materielle  

 grundlag for Erhvervsudviklingsrådets virke, herunder hvilke opgaver, der  

 videreføres fra det nugældende erhvervsfremmesystem, rammerne for de nye  

 opgaver, de økonomiske incitamenter osv.
Der skal bl.a. fastsættes nærmere  

 bestemmelser om de teknologiske serviceinstitutter.
Det foreslås som nævnt  

 med etableringen af Rådene og Bevillingsudvalget ca. 6 måneder før lovens  

 ikrafttræden, at denne periode anvendes til konsultationer om det nærmere  

 indhold af de fremtidige erhvervsfremmeaktiviteter.
Rådets afgørelser foreslås ifølge stk. 4 tillagt endelighed,  

 hvorved den seneste udvikling på ankeområdet følges.
Afgørelser truffet af  

 Industri- og Handelsstyrelsen på Rådets vegne vil således heller ikke kunne  

 indbringes for industriministeren.
Dog gives Industriministeriets medlem af  

 Rådet mulighed for at forelægge en sag for industriministeren.
Til § 6 Erhvervsudviklingsrådets størrelse og sammensætning fremgår af stk.  

 1.
Det forudsættes ved udnævnelse af Erhvervsudviklingsrådets medlemmer, at  

 formanden og 5 af medlemmerne udpeges af industriministeren, heraf to  

 medlemmer med særlig erhvervsmæssig indsigt, et medlem med tilknytning til  

 universiteter, højere læreanstalter eller lignende og to embedsmænd  

 (Industriministeriet og Undervisningsministeriet). De øvrige 11 medlemmer  

 udnævnes efter indstilling fra Industrirådet, Håndværksrådet, Det danske  

 Handelskammer, Landbrugsrådet, Rederiforeningen, Arbejderbevægelsens  

 Erhvervsråd, Dansk Arbejdsgiverforening, LO, ingeniør-organisationerne,  

 kommunerne samt fra Butikshandelens Fællesråd og Dansk Organisation af  

 Detailkæder i fællesskab.
Det forudsættes, at de af organisationerne  

 indstillede medlemmer er »folkevalgte« organisationsrepræsentanter  

 eller tilknyttet en virksomhed.
Valgperioden for de enkelte medlemmer er i stk. 2 foreslået til 3  

 år med mulighed for at blive udpeget igen.
Af forretningsordenen vil det  

 fremgå, at medlemmerne afgår på skift.
For at understrege betydningen af  

 udpegningen, er der ikke indsat en bestemmelse om, at der kan beskikkes  

 suppleanter for medlemmerne.
I forretningsordenen, jf. stk. 3 , vil der udover udpegningen af  

 medlemmer, jf. stk. 1 og 2, blive fastlagt regler for beslutningsdygtighed,  

 afstemninger, mødeindkaldelse og proceduren herfor i øvrigt.
I  

 forretningsorden vil endvidere blive optaget bestemmelser om, at Rådet skal  

 føre en protokol over forhandlinger og beslutninger.
Med den betydelige  

 reduktion i antallet af råd, der foreslås ved denne lov, vil det være  

 hensigtsmæssigt med en mulighed for, at Rådet kan henlægge afgørelser, der  

 ikke henhører under Bevillingsudvalget, jf. § 9, stk. 1, til Industri- og  

 Handelsstyrelsen, jf. tillige bemærkningerne til § 5, stk. 2, nr. 3.
Til § 7 Oparbejdning og forøgelse af eksporten er skridt på vejen mod den  

 internationalisering af dansk erhvervsliv, der er nødvendig for at sikre  

 dansk erhvervslivs konkurrencedygtighed i EF's indre marked og på  

 verdensmarkedet, således at behovet for i en længere årrække at sikre størst  

 mulig eksportindtjening tilgodeses.
De mange private og offentlige instanser,  

 der er involveret i arbejdet hermed, gør det nødvendigt med bedst mulig  

 planlægning og koordinering af eksportfremmeindsatsen, hvilket er  

 Eksportfremmerådets primære opgave.
Planlægningen og koordineringen bør foretages på grundlag af analyser af,  

 hvorledes og hvor indsatsen kan få størst effekt.
Derfor forudsættes Rådet  

 også at gennemføre den nødvendige analysevirksomhed.
På grundlag heraf kan  

 Rådet tillige vurdere og rådgive om forhold, der har betydning for  

 eksportfremmeindsatsen generelt.
Til § 8 Det forudsættes ved udnævnelse af Eksportfremmerådets medlemmer, at  

 formanden og 2 af medlemmerne udpeges af industriministeren.
Otte medlemmer  

 udnævnes efter indstilling fra Arbejderbevægelsens Erhvervsråd, Det Danske  

 Handelskammer, Håndværksrådet, Industrirådet, Landbrugsrådet, Danmarks  

 Fiskeindustri- og Eksportørforening, Arkitekt-Ingeniørrådet og  

 Entreprenørforeningen.Herudover er Udenrigsministeriet og Industriministeriet  

 repræsenteret ved et medlem hver.
 Ovenstående fordeling vil fremgå af den forretningsorden for Rådet, som  

 industriministeren foreslås bemyndiget til at fastsætte efter stk. 3.  

 I forretningsordenen vil endvidere blive fastlagt regler for  

 beslutningsdygtighed og afstemninger.
Til § 9 Det er fundet hensigtsmæssigt at foreslå nedsat et Bevillingsudvalg til at  

 afgøre sager om bevillinger til enkeltvirksomheder, og for så vidt angår  

 eksportfremmesager tillige til at afgøre enkeltsager om bevilling til  

 organisationer, foreninger m.v.
Der er således foretaget en opdeling mellem  

 Rådene, der fastsætter principper, og Udvalget, der står for den praktiske  

 bevilling i enkeltsager.
Omfanget af navnlig Erhvervsudviklingsrådets opgaver  

 og de primære opgaver om rådgivning, analyse og koordinering tilsiger, at  

 bevillingssager ikke bør belaste Rådene.
Rådene får derfor efter stk.  

 1, mulighed for også at henlægge øvrige bevillingssager, foruden sager om  

 medfinansiering til projekter hos virksomheder, enkeltpersoner, brancher,  

 foreninger, organisationer og offentlige myndigheder til Bevillingsudvalget.  

 Derimod forudsættes Erhvervsudviklingsrådet selv at træffe afgørelse om  

 tilskud o.lign. til teknologiske serviceinstitutter m.v.
Allerede i dag træffer Industri- og Handelsstyrelsen afgørelse i en lang  

 række sager.
Det foreslås derfor, at Bevillingsudvalget kan henlægge visse af  

 bevillingssagerne til Industri- og Handelsstyrelsen.
 Med hensyn til stk. 2, hvor der foreslås endelighed for Udvalgets  

 og Industri- og Handelsstyrelsens afgørelser, henvises til bemærkningerne til  

 § 5, stk. 4.
Af hensyn til en smidig arbejdsgang foreslås Bevillingsudvalget alene  

 sammensat af en formand og 6 medlemmer.
Formanden udpeges af  

 industriministeren.
De øvrige medlemmer udpeges således, at halvdelen af  

 medlemmerne er fra det private erhvervsliv og den anden halvdel fra  

 erhvervsorienterede ressortministerier, herunder Industriministeriet.
 Der henvises vedrørende stk. 4 til bemærkningerne til den  

 tilsvarende bestemmelse i forslagets § 6, stk. 3. Valgperiode m.v. vil fremgå  

 af forretningsordenen.
Til § 10 Bestemmelsen i stk. 1 viderefører den hjemmel, industriministeren  

 har i henhold til nugældende lov om mål og vægt (metrologi) til at fastsætte  

 hvilke måleenheder, der finder anvendelse i Danmark, til at fastsætte regler  

 om måleteknik, måleinstrumenter m.v og til at foreskrive anmeldelsespligt for  

 ibrugværende måleinstrumenter.
 Hjemmelen sikrer, at Danmark kan gennemføre EF-direktiver vedrørende  

 måleinstrumenter, samt at der kan udstedes bestemmelser på det måletekniske  

 område af hensyn til sikkerhed, sundhed, miljø, samhandel m.v.
 Den foreslåede bestemmelse i stk. 2 viderefører den hjemmel til at  

 akkreditere laboratorier, der findes i loven om Statens Tekniske Prøvenævn.
 Det er af stor betydning for anerkendelsen i udlandet af danske prøvnings-  

 og certificeringsordninger, at disse godkendes af en national myndighed.
 Bestemmelsen giver derfor også som noget nyt hjemmel til at etablere en  

 godkendelsesordning for certificering af produkter, kvalitetsstyringssystemer  

 og personel samt godkendelse af inspektionsorganer.
 I loven om Statens Tekniske Prøvenævn anvendes ordet  

 »autoriseret« om et laboratorium, der inden for fastlagte områder  

 opfylder nogle nærmere angivne krav, og som løbende kontrolleres af Statens  

 Tekniske Prøvenævn.
I dette forslag anvendes ordet » akkrediteret« i stedet for  

 autoriseret.
Betydningen er ikke ændret, men anvendelsen af ordet autoriseret  

 kan give anledning til unødige misforståelser i det betydelige internationale  

 samarbejde, specielt i EF, på dette område.
Mens der på prøvningsområdet er et etableret system til rådighed til  

 dækning af erhvervslivets behov for uvildig prøvning, mangler der tilsvarende  

 inspektions- og certificeringsordninger.
Lovforslaget er affødt af  

 erhvervslivets behov for internationalt anerkendte certifikater for  

 kvalitetsstyringssystemer, produkters overensstemmelse med givne  

 specifikationer m.v.
Især akkreditering af organer, der kan certificere  

 virksomheders kvalitetsstyringssystemer, er en presserende opgave. Årsagen  

 hertil er blandt andet, at EF blandt de metoder, der kan benyttes til at  

 sikre produkters overholdelse af krav i direktiverne, har medtaget godkendte  

 og løbende overvågede kvalitetsstyringssystemer.
For såvel det allerede etablerede akkrediteringssystem for teknisk  

 prøvning som for de nye områder gælder, at den internationale udvikling  

 betinger en løbende tilpasning for at kunne sikre erhvervslivet de bedste  

 betingelser i den internationale konkurrence.
Det foreslås derfor, at  

 industriministeren får hjemmel til at kunne fastsætte og ajourføre  

 bestemmelserne.
Industri- og Handelsstyrelsen administrerer ordningerne.
 Bestemmelsen i stk. 3, sikrer koordination på områder, hvor der  

 efter anden lovgivning er givet forskrifter om akkrediteret teknisk prøvning,  

 inspektion og certificering eller om måleteknik.
For at skabe den fornødne respekt om akkrediteringerne og opfylde  

 internationale anvisninger for akkrediteringsordninger indeholder stk.  

 4 mulighed for at tilbagekalde givne akkrediteringer ved misligholdelse  

 og bortfald af forudsætninger.
Bestemmelsen svarer til § 5, stk. 5, i den  

 nugældende lov om Statens Tekniske Prøvenævn.
 Bestemmelsen i stk. 5 , hvorefter en tilbagekaldelse vil kunne  

 indbringes for domstolene, svarer til den nugældende lov om Statens Tekniske  

 Prøvenævn.
Til § 11 Bestemmelsen er en videreførsel af nugældende bestemmelser i lov om mål og  

 vægt (metrologi) med den tilføjelse, at også akkrediterede organer kan  

 bemyndiges til at udføre tilsyns- og kontrolarbejde.
Formålet med bestemmelsen var og er fortsat at kunne placere kontrol- og  

 tilsynsarbejde hos fagligt kompetente laboratorier og dermed undgå en  

 udbygning af statslige prøvningslaboratorier for at dække kontrolbehovet.
Ved  

 at udvide kredsen af mulige bemyndigede til at omfatte akkrediterede organer  

 vil også opgaver, der ikke kræver laboratoriefaciliteter, kunne udlægges.
Til § 12 Bestemmelsen i stk. 1 er blandt andet en videreførsel af hjemmelen  

 i lov om mål og vægt (metrologi) og sikrer, at de nødvendige oplysninger til  

 brug for fastsættelse af bestemmelser og opfyldelse af internationale  

 forpligtelser kan fremskaffes.
Yderligere indeholder bestemmelsen i stk.  

 2 hjemmel til, at kontrolarbejde om nødvendigt kan udføres ved brug af  

 adgangsret til såvel offentlige som private steder uden retskendelse.
 Stk. 3 indeholder hjemmel til, at industriministeren kan bestemme, at de  

 bestemmelser, som er angivet i forslagets § 12, stk. 2, vedrørende adgang til  

 offentlige og private steder, finder anvendelse i nødvendigt omfang på  

 bemyndigede laboratorier i henhold til forslagets § 11.
Til § 13 Industriministeren er efter forslaget bemyndiget til at fastsætte nærmere  

 regler for gebyrer for administrationen af loven.
Det forekommer  

 hensigtsmæssigt, at der er hjemmel til at opkræve gebyr i forbindelse med  

 f.eks. tilbagebetaling af midler ydet efter § 3. Også i andre tilfælde vil  

 det være rimeligt, at der kan kræves betaling.
Til § 14 Bestemmelsen giver hjemmel til at idømme bødestraf for i en ansøgning at  

 give urigtige eller vildledende oplysninger eller fortie oplysninger, der er  

 af betydning for sagens afgørelse.
Yderligere fastsættes det, at der i  

 forskrifter, der udfærdiges i henhold til loven, kan fastsættes bødestraf for  

 overtrædelse af bestemmelserne.
Til § 15 Af hensyn til EF-Kommissionens godkendelse af loven i henhold til  

 EØF-traktatens statsstøtteregler er det fundet mest hensigtsmæssigt i stk.  

 1 , at foreslå en bemyndigelse for industriministeren til at fastsætte  

 tidspunktet for lovens ikrafttræden.
Som omtalt i de almindelige bemærkninger  

 til forslaget er det imidlertid tanken at fastlægge det nærmere indhold af de  

 fremtidige erhvervsfremmeaktiviteter i en overgangsperiode på ca. 6 måneder.  

 Denne fastlæggelse forudsættes at ske ved konsultation af de nye råd,  

 bevillingsudvalget og de organisationer m.v., der må forventes at have  

 interesse heri.
Det er derfor ikke muligt før efter denne konsultation at  

 afklare de skattemæssige konsekvenser for de gældende og fremtidige  

 ordninger.
Med henblik på at kunne konsultere Rådene og Bevillingsudvalget så  

 tidligt som muligt, må medlemmerne kunne udnævnes tidligst muligt efter  

 lovens vedtagelse. § 4, jf. §§ 6 og 8 foreslås derfor sat i kraft allerede  

 dagen efter lovens bekendtgørelse i Lovtidende.
 Det forudsættes imidlertid, at de bestående råd og udvalg fortsætter deres  

 virke i henhold til nugældende lovgivning, indtil loven sættes i kraft i sin  

 helhed.
Stk. 2 opregner de love, der ophæves med ikrafttrædelsen af nærværende  

 lovforslag.
Som nævnt ovenfor vil det materielle indhold af visse af lovene  

 kunne videreføres.
For så vidt angår nr. 4, bemærkes, at afviklingen af fondets  

 aktiviteter forudsættes at foregå med den nuværende bestyrelse indtil lovens  

 ikrafttræden.
Eventuelle udeståender herefter vil blive varetaget af  

 Industri- og Handelsstyrelsen.
 Om nr. 7 og 8 bemærkes, at de aftaler, der er indgået med  

 Finansieringsinstituttet for Industri og Håndværk A/S om indskud i henhold  

 til hidtil gældende regler, videreføres uændret.
 Det foreslås, at lov om garantier til finansieringsinstitutter for  

 virksomheder indenfor håndværket og den mindre industri m.v. ophæves, jf.  

nr. 9 . Der er ikke ydet garantier siden 1981. De garantier, der er  

 ydet, nedbringes med 1/10 årligt, således at garantierne er afviklet i 2001.  

 Administrationen af denne afvikling varetages efter lovens ikrafttræden af  

 Industri- og Handelsstyrelsen.
Nr. 10 er alene en ordensmæssig ophævelse af loven, idet Bistandsfondens  

 formål var tidsafgrænset til 1. juli 1977. Fonden bestyres af  

 Finansieringsinstituttet for Industri og Håndværk A/S.
Fonden opløses efter  

 sine vedtægter, når dens engagementer er afviklet, hvilket er sket.
Om nr. 11 bemærkes, at finansieringsordningen, der administreres af  

 Finansieringsinstituttet for Industri og Håndværk A/S, i de senere år kun har  

 været benyttet i meget beskedent omfang, og at der hidtil ikke har været  

 trukket på garantien.
Finansieringsinstituttet for Industri og Håndværk A/S  

 vil administrere bestående engagementer indtil disse udløber i 2003.
 Videre bemærkes, at aktstykke nr. 373 af 25. april 1980 om etablering af  

 en formidlingsorganisation under Teknologistyrelsen betragtes som bortfaldet  

 ved lovens ikrafttræden, idet formidlingsaktiviteterne herefter vil blive  

 varetaget af Erhvervsudviklingsrådet, jf. bemærkningerne til forslagets § 4,  

 stk. 1.
Til § 16 Bestemmelsen fastsætter vedrørende gældende love, jf. § 15, stk. 2, at en  

 ansøgning skal behandles efter den lov, som var gældende på  

 ansøgningstidspunktet.
 Tilsvarende gælder udstedte forskrifter for og beskikkelse af  

 statsautoriserede vejere og målere.
Fremover vil akkrediteringsordninger, der efterlever europæiske  

 harmoniserede standarder for akkreditering, opfylde betingelserne for  

 uvildighed og tillige være internationalt anerkendt.
De specielle danske  

 næringsretlige regler for vejere og målere skal derfor tilpasses kommende  

 akkrediteringsordninger.
 Bestemmelsen i stk. 3 fastsætter, at udstedte autorisationer fra  

 Statens Tekniske Prøvenævn er gældende på givne vilkår til udløb.
Bilag Industriministeriets lovbekendtgørelse nr. 139 af 15. marts 1988 Industriministeriets lovbekendtgørelse nr. 142 af 15. marts 1988 Industriministeriets lovbekendtgørelse nr. 140 af 15. marts 1988 Lov nr. 104 af 20. marts 1970 Industriministeriets lovbekendtgørelse nr. 141 af 15. marts 1988 Lov nr. 221 af 13. april 1988 Industriministeriets lovbekendtgørelse nr. 168 af 9. marts 1989 Industriministeriets lovbekendtgørelse nr. 103 af 28. februar 1986 Industriministeriets lovbekendtgørelse nr. 143 af 15. marts 1988 Lov nr. 315 af 26. juni 1975 Lov nr. 48 af 11. februar 1976 Industriministeriets lovbekendtgørelse nr. 125 af 17. marts 1986 Efter 2. behandling den 22. maj 1990 § 1. Formålet med denne lov er at styrke erhvervsudviklingen i Danmark og den internationale konkurrenceevne ved erhvervsfremmende foranstaltninger, der navnlig sigter på:
 1) At fremme udvikling og udnyttelse af teknologisk, ledelsesmæssig og  

 markedsmæssig viden.
 2) At fremme virksomhedernes eksport og internationalisering.
 3) At fremme forsknings- og udviklingsindsatsen i virksomhederne.
 4) At fremme tilpasningen i erhvervsstrukturen til konkurrenceforhold,  

 miljøforhold og den samfundsmæssige udvikling i øvrigt.
 § 2. Med henblik på opfyldelse af lovens formål kan statslige  

 erhvervsfremmende aktiviteter navnlig finde sted ved:
 1) Medfinansiering af særlig risikofyldte udviklingsprojekter.
 2) Udnyttelse i erhvervsmæssigt øjemed af det offentliges viden og  

 efterspørgsel efter varer og tjenesteydelser.
 3) Initiativer til fremme af tilgangen af nye virksomheder.
 4) Initiativer med henblik på at fremme tilpasningen i erhvervsstrukturen.
 5) Initiativer til fremme af virksomhedernes internationalisering.
 6) Eksportfremmende foranstaltninger.
 7) Udvikling, indsamling og bearbejdning af teknisk og dermed  

 sammenhørende virksomhedsøkonomisk og ledelsesmæssig viden til  

 videreformidling.
 8) Faciliteter for måleteknik, prøvning, certificering m.v.
 9) Regionale og lokale erhvervsfremmende foranstaltninger.
 10) Midlertidige initiativer til fremme af den erhvervsmæssige udvikling i  

 egne af landet, hvor dette er særligt påkrævet.
 § 3. Der kan ydes medfinansiering og tilbydes andre økonomiske  

 incitamenter til aktiviteter, som omfattes af lovens formål.
 Stk. 2. Til opfyldelse af lovens formål kan følgende midler tages  

 i anvendelse:
 1) Tilskud.
 2) Kapitalindskud.
 3) Lån.
 4) Udviklingskontrakter.
 5) Projektgaranti.
 Stk. 3. Industriministeren fastsætter regler om tilbagebetaling.
 § 4. Til fremme af lovens formål nedsætter industriministeren et  

 erhvervsudviklingsråd og et eksportfremmeråd.
 Stk. 2. Til behandling af ansøgninger om medfinansiering til  

 virksomheder, enkeltpersoner m.v. nedsætter industriministeren et  

 bevillingsudvalg.
 Stk. 3. Industri- og Handelsstyrelsen er sekretariat for  

 Erhvervsudviklingsrådet, Eksportfremmerådet og Bevillingsudvalget.
 § 5. Erhvervsudviklingsrådet rådgiver regeringen om forhold af  

 væsentlig betydning for virksomhedernes produktionsvilkår og for  

 erhvervsudviklingen i øvrigt.
 Stk. 2. Erhvervsudviklingsrådet har inden for rammerne af § 2 til  

 opgave at:
 1) Udarbejde analyser og forslag vedrørende virksomhedernes  

 produktionsvilkår samt forhold i øvrigt af væsentlig betydning for  

 virksomhedernes erhvervsmæssige og teknologiske udvikling.
 2) Samordne, vurdere og iværksætte foranstaltninger til vedligeholdelse og  

 fremme af den samfundsmæssige indsats for den regionale og nationale  

 erhvervsmæssige infrastruktur samt fremme af den samfundsmæssige indsats  

 vedrørende forskning og udvikling samt strukturtilpasning.
 3) Træffe afgørelse i større principielle sager, jf. dog § 9, stk. 1, og  

 fastsætte principper for Bevillingsudvalgets behandling af øvrige sager,  

 herunder sager om medfinansiering til virksomheder, enkeltpersoner m.v., der  

 henhører under Erhvervsudviklingsrådets kompetence.
 Stk. 3. Industriministeren fastsætter nærmere regler for rådets  

 virke, herunder regler for medfinansiering af projekter og kontrol og tilsyn  

 hermed, udvikling og vedligeholdelse af en teknologisk servicestruktur,  

 standardiserings- og normarbejde, prøvning og metrologi.
 Stk. 4. Rådets afgørelser kan ikke indbringes for anden  

 administrativ myndighed, men Industriministeriets medlem af rådet kan begære  

 en sag forelagt industriministeren til afgørelse, såfremt den skønnes at være  

 af principiel betydning.
§ 6. Erhvervsudviklingsrådet består af en formand og 18 medlemmer.  

 Rådets formand og medlemmerne udpeges af industriministeren.  

 Industriministeren udpeger en næstformand blandt rådets medlemmer.
Rådet  

 sammensættes således, at erhvervsmæssig, lokal og regional, teknologisk,  

 finansiel og samfundsmæssig indsigt er repræsenteret.
 Stk. 2. Formanden og medlemmerne udpeges for indtil 3 år ad gangen  

 og kan udpeges i alt 2 gange.
Stk. 3. Industriministeren fastsætter en forretningsorden for  

 rådet.
I forretningsordenen kan optages bestemmelser om, i hvilket omfang  

 Industri- og Handelsstyrelsen træffer afgørelse på rådets vegne.
 § 7. Eksportfremmerådet har inden for rammerne af § 2 til opgave  

 at:
 1) Rådgive Erhvervsudviklingsrådet om eksportfremmespørgsmål af væsentlig  

 betydning.
 2) Udarbejde analyser og forslag vedrørende eksportfremme af væsentlig  

 betydning for virksomhederne til forelæggelse for Erhvervsudviklingsrådet.
 3) Udpege områder, inden for hvilke det skønnes nødvendigt med en særlig  

 indsats for at overvinde barrierer, der vanskeliggør eller hindrer etablering  

 eller forøgelse af eksport, samt at anvise og i givet fald træffe beslutning  

 om egnede foranstaltninger til at overvinde sådanne hindringer.
 4) Fastsætte principper for Bevillingsudvalgets ydelse af medfinansiering  

 til eksportfremmende formål.
 Stk. 2. Industriministeren fastsætter nærmere regler for rådets  

 virke.
 Stk. 3. Rådets afgørelser kan ikke indbringes for anden  

 administrativ myndighed, men Industriministeriets medlem af rådet kan begære  

 en sag forelagt industriministeren til afgørelse, såfremt den skønnes at være  

 af principiel betydning.
§ 8. Eksportfremmerådet består af en formand og 12 medlemmer.  

 Rådets formand og medlemmerne udpeges af industriministeren.
Ministeren  

 udpeger en næstformand blandt rådets medlemmer.
Rådet sammensættes således,  

 at eksportøkonomisk sagkundskab, samfundsmæssig indsigt og praktisk kendskab  

 til eksportforhold inden for forskellige virksomhedstyper og erhverv er  

 repræsenteret.
Stk. 2. Formanden og medlemmerne udpeges for indtil 3 år ad  

 gangen.
De kan udpeges i alt 2 gange.
 Stk. 3. Industriministeren fastsætter en forretningsorden for  

 rådet.
§ 9. Bevillingsudvalget har til opgave at træffe afgørelse i sager  

 vedrørende ansøgninger om medfinansiering til virksomheder, enkeltpersoner  

 m.v.
Erhvervsudviklingsrådet og Eksportfremmerådet kan overlade  

 Bevillingsudvalget andre bevillingsopgaver.
Bevillingsudvalget kan henlægge  

 visse afgørelser til Industri- og Handelsstyrelsen.
Stk. 2. Udvalgets afgørelser er endelige, men Industriministeriets  

 medlem af udvalget kan begære en sag forelagt industriministeren til  

 afgørelse, såfremt sagen skønnes at være af principiel betydning.
Afgørelser  

 truffet af Industri- og Handelsstyrelsen er endelige.
Stk. 3. Bevillingsudvalget består af en formand og 6 medlemmer,  

 der udpeges af industriministeren.
Industriministeren udpeger en næstformand  

 blandt udvalgets medlemmer.
 Stk. 4 . Industriministeren fastsætter en forretningsorden for  

 Bevillingsudvalget.
§ 10. Industriministeren fastsætter regler om, hvilke måleenheder  

 der finder anvendelse, regler om etablering og vedligeholdelse af primær- og  

 referencenormaler, regler om vejere og målere, regler om måleteknik,  

 måleinstrumenter og deres anvendelse samt måleteknisk kontrol.
Der kan  

 herunder foreskrives anmeldelsespligt for ibrugværende måleinstrumenter.
 Stk. 2. Industriministeren fastsætter regler om akkreditering af  

 virksomheder, laboratorier og andre organisationer til teknisk prøvning,  

 inspektion og certificering samt regler om inspektion og certificering af  

 personer, produkter og systemer.
 Stk. 3. På områder, hvor der efter anden lovgivning er givet  

 forskrifter om akkrediteret teknisk prøvning, inspektion og certificering  

 eller om måleteknik, kan industriministeren alene fastsætte bestemmelser i  

 henhold til stk. 1 eller 2 efter aftale med vedkommende myndighed.
 Stk. 4. En akkreditering, certificering m.v. kan tilbagekaldes,  

 hvis forudsætningerne herfor ikke længere er opfyldt, eller i tilfælde af  

 grov eller oftere gentagen overtrædelse af vilkårene.
 Stk. 5. Tilbagekaldelse af en akkreditering, certificering m.v.  

 kan af den, som afgørelsen vedrører, forlanges indbragt for domstolene.  

 Begæring herom skal fremsættes inden 4 uger, fra afgørelsen er meddelt den  

 akkrediterede.
 § 11. Industriministeren kan bemyndige akkrediterede eller  

 certificerede personer, virksomheder, laboratorier og andre organer samt  

 statslige og kommunale myndigheder til at foretage tilsyn inden for  

 afgrænsede områder af måleteknik, måleinstrumenter og deres anvendelse samt  

 måleteknisk kontrol.
 § 12. Industriministeren kan kræve meddelt alle sådanne  

 oplysninger, som skønnes nødvendige for virksomheden i henhold til §§ 10 og  

 11.
 Stk. 2. Industriministeren har, hvis det skønnes nødvendigt, til  

 enhver tid mod behørig legitimation uden retskendelse adgang til offentlige  

 og private ejendomme og lokaliteter for at varetage hvervet i forbindelse med  

 måleteknisk kontrol og akkrediteret teknisk prøvning, inspektion og  

 certificering i henhold til § 10, stk. 1 og 2.
 Stk. 3. Industriministeren kan bestemme, at stk. 2 finder  

 tilsvarende anvendelse på bemyndigede i henhold til § 11.
 § 13. Industriministeren fastsætter nærmere regler om gebyrer til  

 dækning af udgifterne ved administration af loven.
 § 14. Medmindre højere straf er forskyldt efter anden lovgivning,  

 straffes med bøde den, der i forbindelse med en ansøgning afgiver urigtige  

 eller vildledende oplysninger eller fortier oplysninger af betydning for en  

 sags afgørelse.
 Stk. 2. I forskrifter, der udfærdiges i henhold til loven, kan der  

 fastsættes straf af bøde for overtrædelse af bestemmelser i forskrifterne.
Stk. 3. Er overtrædelsen begået af et aktieselskab,  

 anpartsselskab, andelsselskab eller lignende, kan der pålægges selskabet som  

 sådant bødeansvar.
Er overtrædelsen begået af en kommune eller et kommunalt  

 fællesskab, der er omfattet af § 60 i lov om kommuners styrelse, kan der  

 pålægges kommunen eller det kommunale fællesskab som sådant bødeansvar.
 § 15. Industriministeren fastsætter tidspunktet for lovens  

 ikrafttræden. § 4, jf. §§ 6 og 8, træder dog i kraft dagen efter lovens  

 bekendtgørelse i Lovtidende.
Stk. 2. Ved lovens ikrafttræden ophæves 1) Lov om mål og vægt (metrologi), jf. lovbekendtgørelse nr. 139 af 15.  

 marts 1988.
 2) Lov om Statens Tekniske Prøvenævn, jf. lovbekendtgørelse nr. 142 af 15.  

 marts 1988.
 3) Lov om teknologisk service, jf. lovbekendtgørelse nr. 140 af 15. marts  

 1988.
 4) Lov nr. 104 af 20. marts 1970 om »Fondet til fremme af teknisk og  

 industriel udvikling«.
 5) Lov om statstilskud til produktudvikling, jf. lovbekendtgørelse nr. 141  

 af 15. marts 1988.
 6) Lov nr. 221 af 13. april 1988 om egnsudvikling.
 7) Lov om statsligt indskud i Finansieringsinstituttet for Industri og  

 Håndværk A/S med henblik på udlån til håndværk og den mindre industri, jf.  

 lovbekendtgørelse nr. 168 af 9. marts 1989.
 8) Lov om statsligt indskud i Finansieringsinstituttet for Industri og  

 Håndværk A/S, jf. lovbekendtgørelse nr. 103 af 28. februar 1986.
 9) Lov om garantier til finansieringsinstitutter for virksomheder inden  

 for håndværket og mindre industri, handelen, vognmandserhvervet og andre  

 serviceerhverv, jf. lovbekendtgørelse nr. 143 af 15. marts 1988.
 10) Lov nr. 315 af 26. juni 1975 om oprettelse af en fond til midlertidig  

 finansieringsbistand til konjunkturramte erhvervsvirksomheder.
 11) Lov nr. 48 af 11. februar 1976 om et finansieringsinstitut for  

 hoteller m.v. samt om ændring af lov om indkomstbeskatning af aktieselskaber  

 m.v.
 12) § 11 i lov om Danmarks erhvervsfond, jf. lovbekendtgørelse nr.  

 125 af 17. marts 1986.
 § 16. Ansøgninger, der er indsendt til Industri- og  

 Handelsstyrelsen i henhold til bestemmelser, der nu ophæves, jf. § 15, stk.  

 2, inden nærværende lovs ikrafttræden, behandles efter hidtil gældende  

 bestemmelser.
 Stk. 2 . De i henhold til tidligere lov om mål og vægt  

 (metrologi), udstedte forskrifter og typegodkendelser, meddelte tilladelser  

 og bemyndigelser vedbliver at have gyldighed, indtil de ændres eller  

 tilbagekaldes i medfør af bestemmelser i denne lov.
 Stk. 3. De i henhold til tidligere lov om Statens Tekniske  

 Prøvenævn udstedte autorisationer af laboratorier til at udføre autoriseret  

 teknisk prøvning fortsætter på de givne vilkår til deres udløbsdato.
 Stk. 4. Henlægger industriministeren sine beføjelser efter §§  

 10-12 til Industri- og Handelsstyrelsen, kan ministeren fastsætte regler om  

 klageadgangen, herunder at klager ikke kan indbringes for højere  

 administrativ myndighed.
Stk. 5. Den i henhold til tidligere lov nr. 104 af 20. marts 1970  

 om »Fondet til fremme af teknisk og industriel udvikling«  

 oparbejdede formue i fondet tilfalder ved fondets opløsning statskassen.  

 Renter, afdrag, afgifter m.v. indgået efter fondets opløsning tilfalder  

 ligeledes statskassen.
De forpligtelser, som fondet har påtaget sig over for  

 borgere, virksomheder m.v., overtages ligeledes af staten.
 § 17. Loven gælder ikke for Grønland og Færøerne, men kan ved kgl.  

 anordning sættes i kraft for disse landsdele med de afvigelser, som de  

 særlige grønlandske og færøske forhold tilsiger.
