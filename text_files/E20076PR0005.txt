E.1 Princippet om lovmæssig forvaltning -  

 praksisændringer For SKATs sagsbehandling gælder forvaltningsrettens almindelige  

 regler, herunder princippet om lovmæssig forvaltning og en række uskrevne  

 retsprincipper.
Princippet om lovmæssig forvaltning betyder, at myndighedernes  

 afgørelse ikke må være i strid med lovgivningen samt, at afgørelsen skal  

 have hjemmel i en lovbestemmelse.
De uskrevne retsprincipper, som er  

 opstillet i retspraksis, er:
I princippet kan SKAT ændre en praksis, eksempelvis ved at vælge  

 en anden fortolkning af en lovbestemmelse.
Det gælder, selv om der er tale  

 om en langvarig og hidtil konsekvent fulgt praksis.
En skærpelse af  

 praksis kan efter almindelige forvaltningsretlige regler kun ske med  

 virkning for fremtiden, hvilket er fastslået i dommen UfR 1983, 8 HD.  

 Under alle omstændigheder skal en praksisændring gennemføres med en vis  

 smidighed, eventuelt efter en overgangsordning.
SKAT kan ikke  

 ændre Landsskatterettens afgørelser, men ministeren kan indbringe en  

 LSR-kendelse for domstolene efter SFL § 49, og dermed markere, at hidtidig  

 praksis indtil videre opretholdes af skattemyndighederne.
Dommen  

 SKM2006.483.HR  

 omhandler et tilfælde, hvor Skatteministeriet angiveligt ved en  

 fejl havde undladt at indbringe en LSR-kendelse for  

 domstolene, men inden rimelig tid havde offentliggjort en meddelelse  

 om, at ministeriet ikke var enig i afgørelsen og at den næste tilsvarende  

 LSR-kendelse ville blive indbragt for domstolene.
Sagsøgeren kunne  

 derfor under disse omstændigheder ikke støtte ret på den  

 ikke-indbragte LSR-kendelse.
Lempes en administrativ praksis, gælder det, at afgørelser, der er  

 truffet efter den tidligere strenge praksis, kun kan kræves taget op til  

 ny overvejelse og afgjort efter den nye praksis, hvis begrundelsen for  

 praksisændringen (lempelsen) er, at hidtidig praksis kan forventes  

 underkendt ved Landsskatteretten/domstolene.
I så fald vil der kunne ske  

 genoptagelse inden for fristerne i   

 SFL  

 §§ 26-27 og 31-32, jf.G  

 .1.1.2  

 og  

 G.1.2.5 .
 Er der derimod tale om, at praksislempelsen ikke sker på grundlag af en  

 vurdering af, at hidtidig praksis kan forventes underkendt - dvs. at  

 der er tale om en ny praksis, der inden for lovens rammer lægger andre  

 hensyn til grund eller foretager en anderledes vægtning af hensynene  

 indbyrdes (det skønsmæssige element) - har borgeren/virksomheden ikke  

 krav på, at en sag genoptages.
En klart ulovlig administrativ praksis vil blive tilsidesat af  

 domstolene.
Tilsvarende gælder, hvor myndigheden har sat skøn under regel,  

 således at myndighederne har undladt at vurdere, om der i den konkrete sag  

 foreligger sådanne specielle omstændigheder, at den administrative praksis  

 burde være fraveget.
Myndigheden kan her have tilsidesat princippet om  

 »pligtmæssigt skøn«.
Med UfR 1983, 8 HD er det fastslået, at ligningsmyndighedernes  

 overordnede generelle praksis alene kan skærpes med fremtidig virkning.
En  

 sådan skærpelse kan tidligst få virkning fra det tidspunkt, hvor  

 skærpelsen offentliggøres på relevant måde, fx via SKMved udsendelse  

 af en SKAT-meddelelse, herunder en SKAT-meddelelse,  

 der ændrer en tidligere SKAT-meddelelse, jf.
TfS 1993, 345 VLD  

 og TfS 1996, 656 VLD, eller ved en skærpet formulering i  

 Ligningsvejledningen.
Det anførte gælder dog ikke i det omfang den ændrede praksis alene er  

 udtryk for en dannelse, udfyldning eller præcisering af hidtidig  

 praksis, jf.  

 SKM2007.154.BR ,  

 hvor den skattepligtige tog bekræftende til genmæle overfor  

 Skatteministeriets påstand om, at 2 LSR-kendelser om pligt til at betale  

 AM-bidrag ved arbejde for en dansk arbejdsgiver i udlandet ikke var udtryk  

 for en skærpelse af praksis, fordi der ikke havde eksisteret en fast  

 praksisdannelse.
Se også TfS 1994, 587, 588 og 589 HD om den skattemæssige  

 behandling af lån i fælleskasser, hvor skattemyndighedernes præcisering af  

 praksis kunne gøres gældende uden forudgående varsel.
At en generel overordnet praksis alene kan skærpes med fremtidig  

 virkning er ensbetydende med, at borgere/virksomheder som udgangspunkt kan  

 støtte ret på en forventning om, at en entydig og forbeholdsløs  

 formulering i en SKAT-meddelelse og Ligningsvejledning indtil  

 videre er udtryk for myndighedernes generelle praksis.
Der kan henvises  

 til UfR 1965, 399 HD, TfS 1992, 19 ØLD, TfS 1994, 295 ØLD, TfS 1996, 210  

 HD, TfS 1996, 642 HD, TfS 1997, 6 VLD og TfS 1997, 834 VLD.
I dommen  

 SKM2004.153.VLR  

 kunne der ikke støttes ret på Ligningsvejledningens udsagn om  

 hovedaktionærers beskatning af værdien af rådighed over lystbåd, idet  

 udsagnet vedrørte hovedaktionærer, der ikke samtidig var ansat i  

 selskabet, hvorimod hovedaktionæren i den foreliggende sag samtidig netop  

 var ansat som direktør i selskabet.
I øvrigt gælder som generelle  

 undtagelser fra udgangspunktet, at borgere/virksomheder ikke kan støtte  

 ret på en formulering, der måtte føre til resultater, der er i direkte  

 modstrid med højere rangerende retskilder, dvs. lovgivning, domspraksis og  

 offentliggjort fast administrativ praksis.
Se hertil  

 SKM2007.29.HR ,  

 hvor sagsøgeren ikke kunne støtte ret på praksis som beskrevet i  

 ligningsvejledningen om opgørelse af tab ved salg af investeringsbeviser  

 til det udstedende selskab.  Tilsvarende  

 SKM2001.582.ØLR  

 , hvor den skattepligtige henviste til en cirkulæreskrivelse om  

 myndighedernes adgang til at forhøje skatteansættelser efter 3-års  

 fristens udløb.
I henhold til cirkulæreskrivelsen skulle en gennemført  

 forhøjelse frafaldes, hvis der som i den foreliggende sag ikke var  

 grundlag for ansvar for urigtig selvangivelse. Østre Landsret stadfæstede  

 forhøjelsen med den bemærkning, at cirkulæreskrivelsen på dette punkt ikke  

 havde støtte i ordlyden af eller i forarbejderne til den dagældende  

 bestemmelse i SSL § 35, stk. 3. I afgørelsen  

 SKM2006.679.LSR  

 blev SKATs hidtidige praksis om beregning af procenttillæg på  

 årsopgørelsen anset for ulovmedholdelig, hvorfor den skattepligtige ikke  

 kunne støtte ret på praksis.
Se tilsvarende TfS 1993, 101 VLD, TfS  

 1993, 161 VLD og TfS 1995, 483 HD.
En forudsætning for, at borgere/virksomheder kan støtte ret på  

 indholdet af generelle administrative retskilder er endvidere, at  

 retskilden hidrører fra de overordnede myndigheder, jf.
TfS 1994, 551 VLD  

 og TfS 1996, 173 ØLD, hvor der ikke kunne støttes ret på generelle udsagn  

 fra en told- og skatteregion.
I sagen refereret i TfS 2000, 871 HD kunne  

 et notat fra statsskattedirektoratet om investering i lystbåde efter sin  

 karakter ikke begrunde en retligt beskyttet forventning hos en  

 borger/virksomhed, der var kommet i besiddelse af notatet, om, at hans  

 bådudlejningsvirksomhed ville blive anerkendt som erhvervsmæssig.
Efter  

 indførelsen af enhedsforvaltningen SKAT den 1. november 2005 har  

 forannævnte sondring mellem under- og overordnede myndigheder ikke længere  

 praktisk betydning på SKATs myndighedsområde.
Det er naturligvis også en forudsætning, at borgeren/virksomheden kan  

 dokumentere, at der eksisterer en fast administrativ praksis, jf.
TfS  

 2000, 761 ØLD, hvor en skattepligtig havde påberåbt sig en administrativ  

 praksis om, at lotterigevinster under en vis mindstegrænse ikke blev  

 beskattet.
Den skattepligtige gjorde endvidere gældende, at det måtte have  

 processuel skadevirkning for Skatteministeriet, hvis  

 ligningsmyndighedernes interne retningslinier om mindstegrænser ikke blev  

 fremlagt i retten.
Gevinsten blev anset for skattepligtig, fordi retten  

 ikke fandt det dokumenteret, at der eksisterede en fast administrativ  

 praksis, hvorefter gevinster af den pågældende art og størrelse var  

 skattefrie.
 I TfS 2000, 148 HD, hvor Ligningsrådet i nogle tilfælde havde afgivet  

 en bindende forhåndsbesked, fandtes det ikke godtgjort, at der havde  

 eksisteret en administrativ praksis, der afskar skattemyndighederne fra at  

 nægte fradragsret for renter og provision i den konkrete situation.
Se tilsvarende  

 SKM2001.408.ØLR ,  

 hvor den skattepligtige ikke kunne dokumentere en bestemt praksis om  

 fradrag for udgifter til erhvervelse af filmrettigheder.
Ved  

 SKM2003.586.HR  

 fik den skattepligtige af andre grunde medhold i sin påstand.
 Se endelig TfS 2000, 1011 HD, hvor den skattepligtige ikke kunne  

 dokumentere en særlig praksis om, at myndighederne havde godkendt  

 leasingprojekter med rent formelt ejerskab.
 I  

 SKM2006.497.VLD , finder  

 Landsretten, at det ikke er godtgjort, at der forud for  

 Ligningsrådets afgørelse er fast administrativ praksis for efter  

 fusionsskattelovens regler at tillade en ubegrænset balancetilpasning af  

 den omhandlende art.
At borgerne/virksomhederne kan støtte ret på SKATs generelle praksis  

 med de anførte undtagelser, er et udslag af den almindelige  

 forvaltningsretlige lighedsgrundsætning, der også kan påberåbes i  

 tilfælde, hvor forventningssynspunktet, jf. afsnit  

 C.2 ,  

 ikke er aktuelt.
Dette vil fx være relevant, i tilfælde hvor der henvises  

 til en praksis, der ikke var kendt eller beskrevet på det tidspunkt, hvor  

 borgeren/virksomheden disponerede.
Påberåbelse af lighedsgrundsætningen forudsætter endvidere, at den  

 generelle praksis, der henvises til, ikke er direkte ulovmedholdelig eller  

 i strid med højere rangerende retskilder.
I afgørelsen  

 SKM2006.679.LSR  

 blev SKATs hidtidige praksis om beregning af procenttillæg på  

 årsopgørelsen anset for ulovmedholdelig, hvorfor lighedsgrundsætningen  

 ikke kunne bevirke, at den skattepligtige skulle have  

 medhold.
Påberåbelse af lighedsgrundsætningen forudsætter endelig, at  

 en borgers/virksomheds konkrete sag er helt identisk med den generelle  

 praksis eller afgørelse, der henvises til, jf.
TfS 1995, 486 ØLD og TfS  

 1998, 778 H, hvor dette krav ikke var opfyldt.
 Under den tidligere organisering af told- og skattemyndighederne var  

 det normalt alene de centrale myndigheders generelle praksis,  

 der kunne påberåbes efter en lighedsgrundsætning jf. fx TfS 1995, 483  

 HD, hvor lighedsgrundsætningen ikke kunne påberåbes vedrørende en lokal  

 praksis, der var forkert, da en skattepligtig ikke kunne støtte ret på, at  

 en skattepligtig i en anden kommune havde fået medhold i en helt  

 tilsvarende sag om fradrag for udepenge.
 Tilsvarende TfS 2000, 374 HD hvor lighedsgrundsætningen ikke kunne  

 begrunde fradrag, selvom andre skattepligtige med urette måtte have opnået  

 fradrag under lignende omstændigheder.
 En anden begrænset rækkevidde af lighedsgrundsætningen følger af en  

 ombudsmandsudtalelse, der er refereret i TfS 1994, 202, hvorefter der ikke  

 kunne støttes ret på anvendelsen af et genoptagelsescirkulære efter dettes  

 ophævelse, og efter at skattemyndighederne var ophørt med at administrere  

 efter cirkulæret, jf. skatteministerens svar om samme cirkulære i TfS  

 1994, 205.
E.2 Inhabilitet De personer eller den myndighed, som behandler eller træffer afgørelse  

 i en sag, skal opfylde visse krav til habilitet.
I almindelighed skelnes  

 der mellem generel habilitet og speciel habilitet.
Til generel habilitet  

 hører fx spørgsmålet om, hvorvidt en person lovligt er valgt eller udnævnt  

 til et offentligt hverv.
 Spørgsmålet om generel habilitet er ikke omfattet af  

 forvaltningslovens  

 kapitel 2 og behandles ikke nærmere, hvorimod reglerne om speciel  

 inhabilitet behandles nedenfor i afsnit  

 E.2.1  og  

 E.2.2.
 Se nærmere om konsekvenserne af inhabilitet  

 afsnit F.
E.2.1 Forvaltningslovens regler om speciel  

 inhabilitet Forvaltningslovens  kapitel 2 indeholder i §§ 3-6  

 en række bestemmelser om speciel inhabilitet.
Reglerne om speciel  

 inhabilitet skal sikre, at ingen i den offentlige forvaltning medvirker  

 ved behandlingen af en sag, hvis afgørelse vedkommende har en særlig  

 interesse i.
Baggrunden for reglerne om inhabilitet er et ønske om at  

 tilvejebringe sikkerhed for og tillid til, at de afgørelser, der træffes  

 af en myndighed, ikke påvirkes af uvedkommende hensyn.
Ud over regler om  

 partsinteresse og familiemæssig tilknytning indeholder forvaltningsloven  

 regler om inhabilitet på grund af tilknytning til en juridisk person og  

 tidligere deltagelse i sagens behandling samt en opsamlingsbestemmelse,  

 hvorefter der indtræder inhabilitet, hvis der i øvrigt foreligger  

 omstændigheder, der er egnet til at vække tvivl om vedkommendes  

 upartiskhed.
 Revisorer, der var medlemmer af et byråd, var ikke inhabile i  

 forbindelse med kommunalbestyrelsens behandling af ligningsplanen, idet de  

 pågældendes erhverv som revisorer ikke ud fra en almindelig betragtning  

 indebar risiko for, at behandlingen blev påvirket af usaglige eller  

 uvedkommende hensyn.
I praksis forekommer speciel inhabilitet typisk i tilfælde, hvor der  

 foreligger en konkret økonomisk interessekonflikt, jf. fx TfS 1986, 486  

 LSR, hvor en ligningskommissionsformand, der førte retssag om et byggeri  

 mod hovedaktionæren i det selskab, hvis sag var til afgørelse i  

 ligningskommissionen, blev anset for inhabil.
Speciel inhabilitet kan  

 tillige være forårsaget af et mere personligt modsætningsforhold  

 eksempelvis dokumenteret uvenskab.
Politiske modsætningsforhold eller  

 sammenfaldende politiske opfattelser vil ikke i sig selv kunne medføre  

 speciel inhabilitet.
Det sker, at en underordnet forvaltningsmyndighed i forbindelse med  

 behandlingen af en konkret sag søger vejledning om  

 lovfortolkningsspørgsmål eller lignende - fx telefonisk - hos en  

 overordnet myndighed, der samtidig er klageinstans vedrørende den  

 pågældende sag.
En sådan rådgivning kan medføre inhabilitet hos den  

 pågældende medarbejder i den overordnede myndighed.
I FOB 1998, 364  

 udtalte ombudsmanden således, at der ikke kunne ses bort fra risikoen for,  

 at en sagsbehandler ved en klageinstans følte sig bundet af sin tidligere  

 vejledning til 1. instans, da den pågældende sagsbehandler havde  

 tilkendegivet en forholdsvis præcis og endelig opfattelse vedrørende den  

 konkrete sags udfald.
Ombudsmanden anså derfor den pågældende  

 sagsbehandler for inhabil ved klageinstansens behandling af sagen.
 Hvis vejledningen er givet i en sådan form, at den pågældende  

 medarbejder hos den overordnede myndighed ikke har givet udtryk for sin  

 endelige opfattelse med hensyn til den konkrete sags udfald, men blot har  

 ydet vejledning med hensyn til fortolkningen af retsgrundlaget for  

 afgørelsen og/eller har vejledt om den overordnede myndigheds praksis, vil  

 bestemmelsen i  

 FVL  

 § 3, nr. 4 ikke medføre, at den pågældende medarbejder er inhabil i  

 forhold til den pågældende sag, hvis afgørelsen bliver påklaget til den  

 overordnede myndighed.
Foreligger der speciel inhabilitet må den, der er inhabil, som  

 udgangspunkt hverken træffe afgørelse i den pågældende sag eller i øvrigt  

 medvirke ved sagens behandling.
Et inhabilt medlem af et skatteankenævn er  

 således afskåret fra at deltage ikke blot i en eventuel afstemning om  

 sagens afgørelse, men også i den forudgående behandling af sagen  

 og af spørgsmålet om inhabilitet, jf.  

 FVL  

 § 6, stk. 3.
Efter  

 FVL  

 § 6, stk. 2, afgøres spørgsmålet om, hvorvidt en person er inhabil, af den  

 myndighed, som skal træffe afgørelsen vedrørende sagens realitet.  

 Afgørelsen kan alene indbringes for en klageinstans i forbindelse med  

 påklage af afgørelsen vedrørende sagens realitet.
I praksis udtalte  

 Told- og Skattestyrelsen sig i sager vedrørende inhabilitetsspørgsmål.
E.2.2 Skatteforvaltningslovens regler om generel  

 inhabilitet Reglerne i forvaltningsloven suppleres af en særlig bestemmelse om  

 generel inhabilitet i   

 skatteforvaltningslovens  

 § 15. Ansatte i  SKAT kan ikke være medlem af eller stedfortræder i  

 et skatteankenævn, et vurderingsankenævn eller Landsskatteretten,  

 jf.   

 SFL  

 § 15 stk. 1.
 Efter   

 SFL        § 15 stk. 2 kan ingen samtidig være medlem af eller stedfortræder  

 i et  

 skatteankenævn, et vurderingsankenævn, Skatterådet eller  

 Landsskatteretten.
Reglerne om udnævnelsesbetingelserne for medlemmer af  

 skatteankenævnene, vurderingsankenævnene, Skatterådet og Landsskatteretten  

 findes i  

 SFL .  

 Der stilles ingen krav om særlig uddannelse for medlemmerne af disse råd  

 og nævn, bortset for Landsskatteretten, hvor præsidenten, retsformændene  

 samt mindst 11 af de medlemmer, der udnævnes af ministeren, skal opfylde  

 de almindelige betingelser for at kunne blive landsdommer.
Der henvises  

 endvidere til afsnit  

 A.
Organisatorisk stiller skat sekretariatsbistand til rådighed for  

 skatteankenævnet og vurderingsankenævnet.
Sekretariatet skal  

 organisatorisk være adskilt fra det øvrige SKAT, jf.   

 SFL  

 § 7, stk.8 og § 10, stk. 6.
 Virkningen af at der foreligger inhabilitet, er, at  

 borgeren/virksomheden kan kræve skatteankenævnskendelsen tilsidesat som  

 ugyldig, jf.   

 SFL  

 § 11, stk. 1, sammenholdt med § 41, nr. 2, om klage til Landsskatteretten.  

 Der henvises endvidere til afsnit  

 F .
 Et medlem af et skatteankenævn, som af nævnet er anset for inhabil, kan  

 kræve sine indvendinger mod nævnets beslutning tilført protokollen,og kan  

 forlange, at en kopi af protokolatet indsendes til Skatterådet, jf.  

 forretningsordenen for skatteankenævn § 9, stk. 2 og 4. Tilsvarende gælder  

 for et medlem af vurderingsankenævnet, jf. forretningsordenen for  

 vurderingsankenævn § 9 stk. 2 og stk.4.
E.3 Sagsbehandlingsreglerne Forvaltningsloven, offentlighedsloven, persondataloven,  

 skatteforvaltningsloven, Toldkodeksen og de almindelige  

 forvaltningsretlige grundsætninger indeholder de minimumskrav, som told-  

 og skatteforvaltningens sagsbehandling skal opfylde.
E.3.1 Vejledningspligt Efter   

 FVL  

 § 7, stk. 1, har forvaltningsmyndigheder pligt til at yde vejledning og  

 bistand til fysiske personer, der retter henvendelse om spørgsmål indenfor  

 myndighedens sagsområde.
Som det fremgår af FOB 2000, s. 285 ff., gælder  

 vejledningspligten efter omstændighederne også i tilfælde, hvor der ikke  

 er sket henvendelse til myndighederne, fx hvis det synes at kunne lægges  

 til grund, at borgeren er i vildrede om en regels anvendelsesområde.  

 Bestemmelsen omfatter også henvendelser på vegne af juridiske personer.
Reglerne gælder alene vejledning i forbindelse med konkrete  

 afgørelsessager.
Vejledning skal efter bestemmelsen gives i fornødent  

 omfang efter en konkret vurdering.
Vejledningspligten indebærer bl.a., at  

 der i konkrete sager skal vejledes om, hvilke retsregler, der finder  

 anvendelse, og reglernes betydning for sagens parter, samt om hvilke  

 oplysninger, der skal tilvejebringes som led i sagens behandling.
 Dette indebærer bl.a., at SKAT skal vejlede en part med  

 hensyn til at uddybe eller præcisere eventuelle indsigelser vedrørende en  

 sags faktum, eller i øvrigt vejlede borgerne/virksomhederne om udfyldelse  

 af blanketter eller lignende på myndighedens område.
Endvidere skal myndighederne give oplysning om, hvor lang tid  

 sagsbehandlingen forventes at vare.
Det fremgår af FOB 2000, s. 285 ff.,  

 at vejledningspligten også omfatter situationer, der klart er lovgivet om,  

 som i den foreliggende sag vedrørende acontoskattereglerne for  

 selskaber.
Af  

 SKM2004.199.VLR  

 fremgår, at vejledningsforpligtelsen var opfyldt ved henvisning til den  

 generelle beskrivelse i LV om beskatning af værdi af privat kørsel.
Af  

 SKM2005.230.HR  

 fremgår, at vejledningsforpligtelsen ikke var tilsidesat i en situation,  

 hvor Landsskatteretten havde givet tilsagn om genoptagelse, såfremt  

 afgørelsen i en parallel sag gav grundlag herfor, men hvor  

 Landsskatteretten ikke havde tilføjet, at tilsagnet ikke gjaldt, hvis den  

 parallelle sag blev hævet.
 Det kommunale borgerservicecenter varetager opgaver af  

 informationsmæssig og vejledningsmæssig karakter ved personlige  

 henvendelser fra borgere og virksomheder vedrørende hele skatteområdet  

 for SKAT, se nærmere herom afsnit  

 A.1.10 .
Om vejledning om muligheden for indhentelse af bindende  

 tariferingsoplysninger (BTO) kan henvises til TfS 1999, 951 ØLD vedrørende  

 toldafgifter.
Her fandt landsretten, at told- og skatteregionen ikke havde  

 tilsidesat vejledningspligten, idet det ikke var godtgjort, at told- og  

 skatteregionen havde anledning til at henlede opmærksomheden på adgangen  

 til at indhente en BTO.
Efter  

 FVL  

 § 7, stk. 1, skal en forvaltningsmyndighed i fornødent omfang yde  

 vejledning og bistand til personer, der retter henvendelse om spørgsmål  

 inden for myndighedens sagsområde.
Det følger af denne vejledningspligt og  

 af officialmaksimen, at SKAT over for udlændinge er forpligtet til at  

 skaffe fornøden tolkebistand, når den, der retter henvendelse, ikke  

 behersker det danske sprog tilstrækkeligt godt.
Dette gælder også uden for  

 de tilfælde, hvor der efter en international konvention - som fx den  

 nordiske sprogkonvention - er pligt hertil.
 I afgørelsessager indebærer denne forpligtelse, at mundtlige  

 forhandlinger, så vidt det er muligt, bør foregå ved hjælp af  

 tolkebistand, ligesom der i fornødent omfang bør ydes tolkebistand ved  

 meddelelse af afgørelser, hvis det findes påkrævet.
 Når SKAT har vejledt om eventuelle dokumentationskrav, er det  

 derimod den pågældende borgers/virksomheds eget ansvar, at denne  

 dokumentation forelægges myndigheden i en umiddelbar forståelig herunder  

 sproglig tilgængelig form.
Efter  

 FVL  

 § 7, stk. 2, skal en forvaltningsmyndighed, der modtager en skriftlig  

 henvendelse, som ikke vedrører dens sagsområde, så vidt muligt videresende  

 henvendelsen til rette myndighed, jf.
FOB 1998, 304. Ombudsmanden udtalte,  

 at en skattemyndighed, der havde truffet afgørelse i en sag, som ikke  

 vedrørte dens sagsområde, burde have sikret sig, at den var kompetent til  

 at behandle sagen, ligesom den burde have videresendt en henvendelse, der  

 ikke vedrørte dens sagsområde, til rette myndighed.
Da ombudsmanden anså  

 afgørelsen for ugyldig på grund af kompetencemangel, burde den daværende  

 Told- og Skattestyrelse endvidere efter hans opfattelse have ophævet  

 afgørelsen og oversendt sagen til rette myndighed.
Se endvidere  

 SKM2005.365.LSR ,  

 hvor der var truffet afgørelse uden anvendelse af kompetencereglerne i  

 ejendomsavancebeskatningslovens § 4, stk. 7. Se nærmere om den stedlige og  

 saglige kompetence i afsnit  

 A.2  

 og om konsekvenser af manglende iagttagelse af reglerne i  

 afsnit F.1 .
 På toldområdet gælder herudover art. 11 i EF's  

 toldkodeks , hvorefter enhver person kan anmode  

 toldmyndighederne om oplysninger om anvendelse af toldforskrifterne.
Vedrørende pligten til at vejlede om adgangen til omgørelse  

 efter   

 SFL  

 § 29, henvises til  

 O.1.        Vedrørende muligheden for at foretage betalingskorrektion efter  

 ligningslovens § 2, stk. 4, gælder der almindelig vejledningsforpligtelse,  

 se nærmere herom i Told- og Skattestyrelsens redegørelse offentliggjort i  

 TfS 2000,740, afsnit 4.1. Vedrørende vejledning på straffesagsområdet  

 henvises særligt til   

 R.3  

 om forsvarerbistand.
Vedrørende adgangen til at udligne forhøjelse af en  

 skatteansættelse med yderligere af- og nedskrivning gælder ligeledes en  

 almindelig vejledningsforpligtelse, se nærmere herom i SKATs  

 bekendtgørelse nr. 1287 af 13. december 2005 (tidligere   

 TSS-cirkulære       2000-34  

.) Der henvises i det hele til  

 E.3.9.
E.3.2 Repræsentation Efter  

 FVL  § 8, stk. 1, kan den, der er part i en sag,  

 som udgangspunkt på ethvert tidspunkt under sagens behandling vælge at  

 lade sig repræsentere eller bistå af andre.
Myndigheden kan dog kræve, at  

 parten medvirker personligt, når det er af betydning for sagens afgørelse,  

 fx en straffesag.
I   

 FVL  

 findes der ikke regler om, hvem der kan repræsentere eller bistå en part.  

 Parten kan derfor lade sig repræsentere eller bistå af såvel sagkyndige,  

 fx en advokat eller revisor, som af andre.
Repræsentation kan dog normalt  

 kun foretages af en person, der er myndig.
FVL  

 § 8, stk. 2, indeholder en undtagelse til hovedreglen i stk. 1, idet  

 partens ret til at lade sig repræsentere ikke gælder, hvis partens  

 interesse i at lade sig repræsentere findes at burde vige for væsentlige  

 hensyn til offentlige eller private interesser, herunder i særlige  

 tilfælde parten selv.
Anvendelse af bestemmelsen forudsætter, at  

 myndigheden i hver enkelt tilfælde foretager en konkret afvejning af på  

 den ene side partens interesse i at få den pågældende  

 bistand/repræsentation og på den anden side de hensyn, der taler for at  

 afskære parten fra denne adgang til bistand/repræsentation.
 Omkostningerne ved eventuel sagkyndig bistand er myndighederne  

 uvedkommende, bortset fra de tilfælde som er omfattet af reglerne om  

 omkostningsgodtgørelse, jf.   

 SFL  

 kapitel 19, se afsnit  

 K.
Forvaltningsmyndigheden afgør, om den, der optræder som  

 partsrepræsentant, skal fremlægge en skriftlig fuldmagt eller på anden  

 måde godtgøre, at den pågældende repræsenterer parten.
Advokater og  

 revisorer er typiske partsrepræsentanter, hvorfor der normalt ikke kræves  

 dokumentation for fuldmagtsforhold fra disse, medmindre det er særligt  

 begrundet i sagens karakter eller omstændighederne i øvrigt.
 Det bemærkes, at retten til repræsentation ikke uden særskilt fuldmagt  

 omfatter retten til at lade repræsentanten modtage penge fra myndigheden  

 på partens vegne.
Særligt under hensyn til tavshedspligtsreglerne, vil det normalt være  

 nødvendigt, at andre, der optræder som partsrepræsentant, fremlægger en  

 skriftlig fuldmagt som dokumentation for fuldmagtsforholdet.
Dette gælder  

 fx ved enhver henvendelse til en myndighed om en konkret sag, som ikke  

 vedrører den pågældendes egne forhold.
Fuldmagt er således nødvendig for  

 at sikre, at myndigheden ikke uberettiget videregiver tavshedsbelagte  

 oplysninger.
Forretningsordnerne for Landsskatteretten § 28, for Skatterådet §  

 14, for vurderingsankenævnene § 18  og for skatteankenævnene § 17  

 indeholder nærmere regler om repræsentation.
Reglerne præciserer  

 partsrepræsentantens adgang til at disponere på partens vegne.
 I instruks om inddragelse af partsrepræsentanter ved korrespondance med  

 en skattepligtig, jf.  

 SKM2006.662.SKAT ,  

 er udarbejdet retningslinier for inddragelse af partsrepræsentanter ved  

 kontakt mellem SKAT og en skattepligtig.
 På toldområdet gælder endvidere artikel 5 i  

 EF-toldkodeksen , hvorefter en repræsentant med undtagelse af  

 enkelte nærmere beskrevne tilfælde skal være etableret i Fællesskabet.  

 Repræsentanten skal tilkendegive at handle på den persons vegne, der  

 repræsenteres, og være i besiddelse af en fuldmagt fra denne.
 Den person, der ikke tilkendegiver at handle i en anden persons navn  

 eller for en anden persons regning, eller som handler i en anden persons  

 navn eller for en anden persons regning uden at være i besiddelse af en  

 fuldmagt, anses for at handle i eget navn og for egen regning.  

 Toldmyndighederne kan kræve, at repræsentanten dokumenterer sit  

 fuldmagtsforhold.
E.3.3 Sagens oplysning For forvaltningsmyndighedernes sagsbehandling gælder  

 officialprincippet.
Officialprincippet findes hverken beskrevet i   

 SFL  

 eller i  

 FVL ,  

 men har hjemmel i uskreven retssædvane.
Officialprincippet betyder, at en forvaltning har ansvaret for at de  

 nødvendige oplysninger foreligger, og at de nødvendige undersøgelser  

 foretages inden der træffes afgørelse i en sag.
I praksis foregår dette i  

 vidt omfang via de oplysninger, der pligtmæssigt indberettes i henhold til  

 lovgivningen.
Officialprincippet betyder ikke nødvendigvis, at  

 forvaltningsmyndigheden altid selv skal fremskaffe de nødvendige  

 oplysninger.
Dette kan ske i samarbejde med andre myndigheder og  

 borgeren/virksomheden selv.
Forvaltningsmyndigheden vil dog ikke uden  

 videre kunne lægge borgerens/virksomhedens oplysninger til grund, men må i  

 et nødvendigt omfang kontrollere dem og således sikre, at sagen bygger på  

 det materielt rigtige grundlag.
 I  

 SKM2003.27.ØLR  

 fandt Landsretten, at den daværende Told-og Skattestyrelse både ved  

 udsendelse af agterskrivelse og ved udsendelse af kendelse havde et fuldt  

 tilstrækkeligt faktisk og retligt oplysningsgrundlag til at kunne træffe  

 en korrekt afgørelse.
Et væsentligt led i SKATs sagsbehandling er told- og  

 skattelovgivningens bestemmelser om pligtmæssige oplysninger fra  

 borgerne/virksomhederne.
Det drejer sig især om reglerne om den enkelte  

 borgers/virksomheds selvangivelsespligt, angivelses- og  

 oplysningspligt i øvrigt, men også om SKATs adgang til at indhente  

 regnskabsmateriale, foretage virksomhedseftersyn og indhente oplysninger  

 fra tredjemand, jf. reglerne i skattekontrolloven og afgiftslovene.
Det almindelige krav om, at myndighederne skal påse, at  

 sagbehandlingstiden ikke bliver unødigt langvarig indebærer ikke, at  

 myndighederne kan undlade at sørge for, at sagen er forsvarligt oplyst.
I  

 de tilfælde, hvor sagsbehandlingstiden har givet anledning til kritik fra  

 Folketingets Ombudsmand, retter kritikken sig først og fremmest imod de  

 perioder i sagsforløbet, hvor sagens behandling har været gået helt i stå,  

 jf. fx FOB 1995, 237 og FOB 1995, 251. Det må derfor påhvile den  

 myndighed, der har foretaget en høring eventuelt at rykke for et  

 høringssvar, og det kan ofte være hensigtsmæssigt at fastsætte en  

 svarfrist.
 Se nærmere om konsekvenserne af manglende overholdelse af  

 officialprincippet i afsnit  

 F.1 .
E.3.4 Notatpligt I sager, hvor der vil blive truffet afgørelse af en  

 forvaltningsmyndighed, skal en myndighed, der mundtligt modtager  

 oplysninger vedrørende en sags faktiske omstændigheder, der er af  

 betydning for sagens afgørelse, eller i sager, hvor myndigheden på anden  

 måde er bekendt med sådanne oplysninger, gøre notat om indholdet af  

 oplysningerne, jf.  

 OFL  § 6, stk. 1. Det gælder dog ikke, såfremt oplysningerne i  

 øvrigt fremgår af sagens dokumenter.
 Der kan både være tale om, at myndigheden på egen hånd indhenter  

 mundtlige oplysninger, eller der kan være tale om en henvendelse fra  

 borgeren/virksomheden selv eller fra en trediemand, eksempelvis fra en  

 anmelder.
 Dokumenter, som indeholder oplysninger, der er noteret i henhold til  

 notatpligten, er en del af grundlaget for afgørelsen og er undergivet  

 aktindsigt med de undtagelser, der følger af OFL §§ 7-14, jf. afsnit  

 M.1.2.2.
 Sådanne dokumenter er ligeledes omfattet af parters ret til aktindsigt  

 med de undtagelser, der følger af  

 FVL  

 §§ 12-15, jf. afsnit  

 M.1.2.1.
Hvor der ikke findes et lovbestemt krav om, at en anmodning skal  

 fremsættes skriftligt, kan en sag derfor startes mundtligt, ved at  

 borgeren/virksomheden henvender sig personligt eller telefonisk, og ved at  

 myndigheden i henhold til notatpligten noterer anmodningen eller  

 henvendelsen fra borgeren/virksomheden, uanset om det i forbindelse med  

 sagbehandlingen er nødvendigt at kræve skriftlig dokumentation.
Se nærmere  

 om konsekvenserne af manglende overholdelse af notatpligten i  

 afsnit F.1  

.
 Udover de oplysninger forvaltningen har pligt til at notere efter  

 OFL  

 § 6 følger det af god forvaltningsskik, at myndigheden desuden skal notere  

 væsentlige oplysninger om sagens ekspedition.
E.3.5 Høring Reglerne om høring på myndighedens initiativ, inden der træffes en  

 bebyrdende afgørelse, har til formål at sikre, at sagens parter får  

 lejlighed til at gøre sig bekendt med og kommentere det faktiske  

 afgørelsesgrundlag, inden sagen afgøres.
Denne ret for  

 borgeren/virksomheden til at få lejlighed til at påpege misforståelser,  

 unøjagtigheder eller ufuldstændigheder i det foreliggende sagsmateriale,  

 vil kunne medvirke til at sikre, at myndighedens afgørelser træffes på det  

 bedst mulige faktiske grundlag.
Reglerne om høring gælder ikke ved  

 afgørelser, der giver borgeren/virksomheden fuldt ud medhold.
 Om konsekvenserne af manglende høring, se afsnit  

 F .
E.3.5.1 De forskellige regelsæt FVL  §§ 19-21 indeholder regler om partshøring.  

 Reglerne betyder, at hvis en part i en sag ikke kan antages at være  

 bekendt med, at myndigheden er i besiddelse af bestemte oplysninger om  

 sagens faktiske omstændigheder, må myndigheden ikke træffe afgørelse, før  

 parten er gjort bekendt med oplysningerne og har haft lejlighed til at  

 fremkomme med en udtalelse.
Det gælder dog kun, hvis oplysningerne er til  

 ugunst for den pågældende part og er af væsentlig betydning for sagens  

 afgørelse.
Herudover findes der i  

 FVL  

 § 19, stk. 2, en række nærmere opregnede tilfælde, hvor der undtagelsesvis  

 ikke er pligt til partshøring.
Endelig fremgår det af  

 FVL  

 § 20, at i sager, hvor myndigheden efter anmodning fra en part kan ændre  

 en afgørelse, kan partshøring undlades, hvis sagens karakter og hensynet  

 til parten selv taler for det.
Selv om udgangspunktet er, at en sags juridiske elementer ikke er  

 omfattet af partshøringspligten, kan et ændret retligt bedømmelsesgrundlag  

 bevirke, at der skal ske partshøring herom.
Dette vil også være tilfældet  

 i situationer, hvor en udtalelse, som afgørelsesmyndigheden har indhentet  

 fra en anden myndighed, indeholder et ændret retligt  

 bedømmelsesgrundlag.
FVL  

 indeholder ikke en definition af partsbegrebet, men udtrykket skal forstås  

 i overensstemmelse med det almindelige forvaltningsretlige partsbegreb,  

 herunder den praksis, der har udviklet sig i tilknytning hertil.  

 Afgørelsens adressat, dvs. den person afgørelsen rettes til, er herefter  

 utvivlsomt part.
Men også andre end adressaten kan være part.
Som part  

 anses personer i øvrigt, der har en væsentlig, direkte, individuel og  

 retlig interesse (af økonomisk eller personlig art) i sagens afgørelse og  

 udfald.
I  

 SKM2005.224.ØLR  

 fandt landsretten hverken advokatens indsigelser om utilstrækkelige  

 partshøring eller mangelfuld begrundelse for godtgjort.
I forbindelse med  

 kontradiktion tilllægger landsretten det betydning, at der forud for  

 skatteforvaltningens kendelse var afholdt møde med skatteyder.
I  

 SKM2005.277.VLR  

 fandt landsretten, at der ikke var grundlag for at tilsidesætte  

 afgørelserne som ugyldige som følge af manglende partshøring.
Landsretten  

 lagde vægt på, at skatteyder i forbindelse med indkaldelse af  

 bilagsmateriale i 2002 på ny fik mulighed for at udtale sig om  

 ansættelserne, ligesom der på et møde forud for afgørelsen var lejlighed  

 til at komme med bemærkninger.
Tilsvarende afgørelsen refereret i  

 SKM2005.276.VLR .
I  

 SKM2006.677.HR        havde partshøring over en af Told- og Skattestyrelsen  

 udarbejdet  

 redegørelse for karakteren af det skattearrangement, som den  

 skattepligtige havde deltaget i, ikke fundet sted.
Efter en konkret  

 væsentlighedsvurdering kunne denne sagsbehandlingsfejl dog ikke bevirke,  

 at afgørelsen om forhøjelse af skatteansættelsen var ugyldig.
Dommen er en  

 stadfæstelse af afgørelsen refereret i  

 SKM.2005.122.ØLR.
 Ved siden af  

 FVL  

 indeholder   

 SFL  

 detaljerede og uddybende regler om ubetinget partshøring i form af  

 agterskrivelse, jf. afsnit  

 E.3.5.2  og sagsfremstilling, jf. afsnit   

 E.3.5.3  

 og  

 E.3.6 .
 Det forudsættes nu efter   

 SFL  

 §§ 19 og 20, at andre end den en afgørelse direkte vedrører kan være part,  

 således, at der vil være pligt til at sende agterskrivelse og  

 sagsfremstilling til alle parter i overensstemmelse med forvaltningslovens  

 partsbegreb.
 I konsekvens heraf, skal der i sager vedrørende ændret fordeling  

 af afståelsesvederlaget, jf.  

 afskrivningslovens  

 § 45 og  

 ejendomsavancebeskatningslovens  

 § 4, fremsendes agterskrivelse og sagsfremstilling til både  

 køber og sælger.
 I alle gavesager skal agterskrivelse og sagsfremstilling fremsendes til  

 høring hos gavegiver og gavemodtager, og såvel gavegiver som gavemodtager  

 skal tiltræde et eventuelt afkald på fuld høringsfrist.
 Andre end ejeren af den faste ejendom kan have en væsentslig individuel  

 retlig interesse i vurderingen af ejendommen.
Se fx  

 SKM2001.344.HR ,  

 hvor høringen af et sambeskattet moderselskab i forbindelse med ændringen  

 af ansættelsen for datterselskabet var sket ved, at moderselskabet havde  

 modtaget kopi af agterskrivelsen til datterselskabet.
Reglerne i  

 forvaltningsloven  

 har en udfyldende selvstændig betydning for de afgørelser, der træffes  

 efter reglerne i  

 SFL.
 I alle told-, moms- og afgiftssager skal et forslag til afgørelse og en  

 sagsfremstilling sendes til høring hos afgørelsens adressat efter  

 tilsvarende regler, som gælder efter   

 SFL  

 §§ 19 og 20. I sager, der kan påklages til landsskatteretten uden  

 deltagelse af læge retsmedlemmer, som bestemt af  

 landsskatteretspræsidenten efter   

 SFL  

 § 13, stk.3, 1. pkt., jf. bekendtgørelse nr. 1025 af 24. oktober 2005,  

 skal sagsfremstilling dog først udarbejdes, når klage er indgivet.
 Andre end afgørelsens adressat, som er part i sagen, skal høres efter  

 reglerne i   

 SFL  

 §§ 19 og 20, jf.   

 FVL  

 § 20, jf. endvidere afsnit  

 E.3.5.3.
 E.3.5.2 Høring - ansættelse af indkomstskat,  

 ejendomsværdiskat og ejendomsvurdering.
Der skal ifølge   

 SFL  

 § 20 udsendes agterskrivelse, når SKAT ønsker at foretage en  

 ansættelse af indkomst- eller ejendomsværdiskat på et andet grundlag end  

 selvangivet, eller ønsker at ændre den del af grundlaget for en  

 skatteansættelse, der skal selvangives.
Høringspligten omfatter desuden  

 sager vedrørende gaveafgift og ejendomsvurdering.
Vedrørende  

 sagsfremstilling henvises til afsnit  

 E.3.6 .
 Denne høringspligt er ubetinget, for så vidt angår afgørelsens adressat  

 og gælder ved siden af den almindelige høringspligt efter  

 FVL  

 §§ 19-21, hvorefter der som udgangspunkt skal foretages høring af en part,  

 når myndigheden er kommet i besiddelse af oplysninger om sagens faktiske  

 omstændigheder, som parten ikke kan antages at være bekendt med, og  

 oplysningerne både er til ugunst for den pågældende part og af væsentlig  

 betydning for sagens afgørelse.
 En agterskrivelse skal indeholde en begrundelse, således at den  

 skattepligtige kan tage reel stilling til forslaget.
 Udsendelse af agterskrivelse kan undlades, i det omfang afgørelsen  

 træffes efter anmodning fra sagens parter og told- og skatteforvaltningen  

 fuldt ud kan imødekomme anmodningen eller told- og skatteforvaltningen og  

 sagens parter i øvrigt er enige om afgørelsen, jf.  

 SFL  

 § § 20, stk. 3.
 En anmodning i relation til  

 SFL  

 § 19, stk. 1 og § 20, stk. 3, kan ikke anses for fuldt ud imødekommet, når  

 der alene er enighed om f.eks det talmæssige resultat men ikke  

 om begrundelsen for afgørelsen.
Hvis SKAT ikke vil følge sin agterskrivelse, fx fordi der er  

 tilgået myndigheden nye oplysninger af væsentlig betydning, som den  

 skattepligtige ikke har haft lejlighed til at udtale sig om, må en ny  

 agterskrivelse udsendes til den skattepligtige, jf.
TfS 1997, 105 LSR.
Se  

 modsat  

 SKM2001.498.HR ,  

 der er nærmere omtalt i afsnit  

E.3.5.4  

  

 om fornyet høring.
Hvis den skattepligtige ikke gør indsigelse mod agterskrivelsen, kan  

 udsendelse af en egentlig kendelse udelades, jf.   

 SFL  

 § 20, stk. 2, sidst pkt.
Den skattepligtige vil herefter alene modtage en  

 årsopgørelse, der er baseret på den nu gennemførte skatteansættelse.
Hvis  

 den skattepligtige gør indsigelse mod agterskrivelsen, skal der altid  

 udsendes kendelse.
Den ubetingede pligt til høring af afgørelsens adressat efter   

 SFL  

 § 20, omfatter alene oplysninger af den type, der skal selvangives.
De  

 oplysninger, der skal selvangives, er de typer af oplysninger, der kræves  

 selvangivet efter  

 SKL  

 § 1, herunder de oplysninger, der indberettes årligt fra arbejdsgiver,  

 finansielle institutioner mv. efter afsnit II i  

 skattekontrolloven.  

 De oplysninger, der skal selvangives, er typisk oplysninger om indkomst,  

 herunder fradrag, oplysninger om kvalificering af en indkomst som fx  

 personlig indkomst eller kapitalindkomst, oplysninger om indkomst fra  

 udlandet eller oplysninger om værdien af ejerbolig.
Derimod er det ikke et krav efter  

 SFL ,  

 at der foretages høring i tilfælde, hvor den påtænkte ændring skyldes en  

 ændret skatteberegning, fx i form af overførsel af et uudnyttet underskud,  

 bundfradrag eller personfradrag mellem ægtefæller, fremførsel af et  

 underskud til fradrag i den skattepligtiges indkomst for følgende  

 indkomstår eller beregning af en skattelempelse efter en  

 dobbeltbeskatningsaftale med en fremmed stat.
I disse tilfælde finder  

 alene de almindelige høringsregler i  

 FVL  

 §§ 19-21 anvendelse.
Særskilt høring af en ægtefælle kan normalt undlades,  

 når ægtefællerne har samme folkeregisteradresse, jf forarbejderne til § 20  

 i skatteforvaltningsloven.
For sager vedrørende skatteberegning, som blev rejst af  

 skattemyndighederne inden den 1. juli 1999, kan der henvises til  

 SKM2002.231.HR  

 (tidligere  

 SKM2001.172.ØLR ),  

 hvor den manglende høring af en ægtefælle, hvis overførte underskud fra  

 den anden ægtefælle blev ændret, ikke medførte ugyldighed.
Begrundelsen  

 herfor var, at der var tale om en konsekvensrettelse af beregningsmæssig  

 karakter, og at der ikke var fremsat materielle indsigelser.
I  

 SKM2002.417.ØLR  

 fandt Landsretten ligeledes, at ændring af en ægtefælles skatteansættelse  

 var konsekvensrettelse af beregningsmæssig karakter, som følge af ændrede  

 skatteansættelser for den anden ægtefælle.
Da der ikke var fremkommet  

 indsigelser vedrørende det endelige materielle resultat, medførte den  

 manglende udsendelse af agterskrivelse til ægtefællen ikke, at  

 skatteansættelserne var ugyldige.
 Se tilsvarende  

 SKM2001.344.HR ,  

 hvor manglende høring af et moderselskab i forbindelse med ansættelse af  

 sambeskatningsindkomst ikke medførte ugyldighed, fordi moderselskabet  

 havde haft lejlighed til at gøre indsigelse i forbindelse med en  

 forudgående ansættelsesændring vedrørende et sambeskattet  

 datterselskab.
Efter   

 SFL  

 § 20, stk. 2, skal SKAT give den skattepligtige en frist til at  

 udtale sig over den påtænkte ansættelse.
Længden af denne frist beror på  

 et skøn over behovet herfor i den enkelte sag, og det er lovfæstet, at  

 høringsfristen skal være på mindst 15 dage regnet fra høringsskrivelsens  

 datering, svarende til 14 dage fra den skattepligtiges modtagelse af  

 høringsskrivelsen ved normal postbesørgelse.
Borgeren/virksomheden kan  

 acceptere en kortere frist.
I  

 SKM2002.508.ØLR  

 fandt Landsretten, at den 14 dages frist, der var fastsat i en  

 agterskrivelse, efter sagens omfang og karakter samt henset til  

 tidspunktet for afsendelsen kort før jul var for kort til, at de  

 skattepligtige havde rimelige vilkår til varetagelse af sine interesser.  

 Efter en konkret væsentligshedvurdering førte fejlen imidlertid ikke til  

 ugyldighed, da Landsretten lagde vægt på, at ændringen af  

 skatteansættelsen fremgik af og var i overensstemmelse med et tidligere  

 revisionsnotat, som de skattepligtige var bekendt med og havde haft adgang  

 til at udtale sig om.
Landsretten tillagde det endvidere betydning, at to  

 af de skattepligtige var bekendt med tilsvarende ansættelsesændringer for  

 andre selskaber, og at forhøjelsens materielle indhold i øvrigt kunne  

 opretholdes.
 Det fremgår af TfS 1997, 350 LSR, at skattemyndighederne kan kræve, at  

 et eventuelt møde afholdes inden indsigelsesfristens udløb.
 I  

 SKM2003.273.HR  

 fandt retten ikke grundlag for at fastslå, at der var begået fejl i  

 forbindelse med sagsbehandlingen i den kommunale skatteforvaltning i en  

 sag, hvor den kommunale skatteforvaltning traf afgørelse i en sag efter,  

 at der var indkommet høringssvar, men forinden høringsfristens udløb.
 For sambeskattede selskaber gælder specielt, at der skal sendes  

 agterskrivelse til både moder- og datterselskab, hvis skat påtænker at  

 ændre datterselskabets skatteansættelse, jf.  

 SKM2001.344.HR ,  

 hvor det er forudsat, at der i forbindelse med en ændring af et  

 datterselskabs skatteansættelse skulle gives moderselskabet lejlighed til  

 at fremkomme med en udtalelse, da ændringen af skatteansættelsen havde  

 umiddelbar betydning for moderselskabets skatteforhold.
 E.3.5.3 Høring i øvrigt i 1. instans.
 I andre sager end de under afnit  

 E.3.5.2 .  

 nævnte, skal der foretages høring og udarbejdes sagsfremstilling  

 efter   

 SFL  

 § 19, stk. 1 og 2, når der ikke gives borgeren/virksomheden fuldt medhold.
 Fuldt medhold indebærer, at der både er enighed om afgørelsen  

 talsmæssige resultat og begrundelsen herfor.
Sagsfremstillingen skal indeholde en redegørelse for de oplysninger  

 vedrørende sagens faktiske forhold, der påtænkes tillagt betydning ved  

 afgørelsen.
Der skal endvidere oplyses om den afgørelse, som disse  

 oplysninger efter forvaltningens vurdering fører til, med en begrundelse,  

 der opfylder de krav til begrundelse af en forvaltningsafgørelse, der  

 følger af  

 forvaltningsloven.  

 Begrundelsen i agterskrivelsen skal fremtræde sådan, at  

 borgeren/virksomheden kan tage reel stilling til forholdet.
Høringspligten opfyldes på følgende måde: Inden der træffes afgørelse i  

 en sag, der kan påklages til Landsskatteretten, skal forslaget til  

 afgørelse og sagsfremstillingen sendes til afgørelsens adressat.
I sagen  

 SKM2005.290.LSR ,  

 hvor der ikke var foretaget høring vedrørende relevante oplysninger,  

 lægger Landsskatteretten til grund, at selv om gennemførelsen af korrekt  

 partshøring ville have medført, at et toldkrav blev forældet efter  

 toldkodeksens art. 221, stk. 3, og EU derved ville lide et tab, som kunne  

 gøres gældende mod den danske stat, kunne dette ikke i sig selv anses som  

 et sådant væsentligt hensyn til offentlige interesser som omhandlet  

 i   

 FVL  

 § 19, stk. 2, nr. 3, om undtagelse fra partshøringspligt, at partshøring  

 af denne grund kunne undlades.
Afgørelsen blev derfor anset for ugyldig.
 Andre end afgørelsens adressat, som er parter efter  

 SFL,  

 skal høres, jf. afsnit  

E.3.5.1  

 .
 Om fornyet høring, se afsnit  

E.3.5.4  

 .
 Når forslaget til afgørelse og sagsfremstillingen er sendt til høring  

 skal afgørelsens adressat og evt. andre parter have en frist på mindst 14  

 dage regnet fra dagen for materialets fremsendelse til at komme med  

 kommentarer og bemærkninger til materialet, herunder til at anmode om et  

 møde med myndigheden.
Hvis en påtænkt afgørelse indebærer en told-, skatte- eller  

 afgiftsretlig stillingtagen til et retsforhold mellem den som den påtænkte  

 afgørelse retter sig til og en tredjemand, og vil denne stillingtagen  

 kunne lægges til grund for en told-, skatte- eller afgiftsretlig afgørelse  

 vedrørende tredjemanden, kan tredjemanden høres over den påtænkte  

 afgørelse.
Høringen skal i givet fald foretages samtidig med og med samme  

 svarfrist som høringen af den, som den påtænkte afgørelse retter sig til.  

 Det skal påses, at fortrolige oplysninger ikke derved røbes for  

 uvedkommende.
Den hørte myndighed skal orientere Landsskatteretten om  

 høringen, hvis tredjemand på høringstidspunktet allerede har påklaget  

 forholdet til Landsskatteretten.
 Arbejdsgiveren er som afgørelsens adressat utvivlsomt part, og skal  

 høres efter tilsvarende regler, som gælder efter   

 SFL  

 §§ 19 og 20, og som indebærer, at der altid skal sendes et forslag til  

 afgørelse og en sagsfremstilling til høring hos arbejdsgiveren, inden der  

 træffes en bebyrdende afgørelse.
Lønmodtagerne har  

 generelt ikke partsstatus i  

 forhold til de afgørelser, der er rettet imod deres arbejdsgivere som led  

 i arbejdsgiverkontrol.
Det kan dog som led i opfyldelse af  

 officialmaksimen være nødvendigt i visse tilfælde at indhente relevante  

 oplysninger hos lønmodtageren.
Lønmodtagerne kan i efterfølgende  

 ansættelsessager fremsætte enhver indsigelse.  

 Se endvidere afsnit  

E.3.5.1  

 .
EF's toldkodeks indeholder ikke særlige regler om høring, før der  

 træffes afgørelse efter toldlovgivningen, og derfor gælder der de samme  

 regler på toldområdet som på de øvrige områder.
Dog forudsætter art. 220  

 om toldskyld, at toldmyndigheden træffer en hurtig afgørelse.
Bestemmelsen  

 udelukker imidlertid ikke, at myndigheden søger en eventuel tvivl om  

 grundlaget for afgørelsen afklaret ved høring af sagens parter, før selve  

 afgørelsen træffes.
Art. 220 har dog således mere snævre grænser for  

 høring.
E.3.5.4 Fornyet høring Hvis der under en høring fremkommer nye oplysninger om sagens faktiske  

 omstændigheder, der er af væsentlig betydning for sagens afgørelse, og er  

 til ugunst for den, som afgørelsen retter sig til, og som denne ikke har  

 haft lejlighed til at udtale sig om, skal en ny agterskrivelse/et nyt  

 forslag til afgørelse samt en korrigeret sagsfremstilling, sendes til  

 høring hos afgørelsens adressat, jf.
TfS 1997, 105 LSR.
De nye oplysninger  

 skal i fornødent omfang identificeres i høringsskrivelsen.
Det samme gælder, hvor der ikke er afgivet udtalelse under den første  

 høring, men der efterfølgende er fremkommet nye oplysninger om sagens  

 faktiske omstændigheder, der er af væsentlig betydning for sagens  

 afgørelse, og er til ugunst for den som afgørelsen retter sig til.
De nye  

 oplysninger skal i fornødent omfang identificeres i høringsskrivelsen.
Fornyet høring kan endvidere komme på tale, hvis myndigheden i  

 væsentlig grad ændrer sin retlige vurdering i sagen ved at lægge vægt på  

 andre faktiske omstændigheder end i den hidtil udsendte sagsfremstilling  

 mv., jf.
TfS 1997, 105 LSR.
I dommen  

 SKM2001.498.HR  

 var det derimod ikke nødvendigt at udsende en ny agterskrivelse i en  

 situation, hvor grundlaget for beskatning blev ændret fra en  

 udbyttebetragtning til en gavebetragtning inden for samme beløbsramme.
 Uanset at et notats argumentation var udbygget i forhold til tidligere  

 notater i sagen, indeholdt notatet ingen nye oplysninger om sagens  

 faktiske omstændigheder, og der forelå derfor ikke ugyldighed, jf.  

 SKM2002.159.ØLR .  

 Dommen har været anket til Højesteret, men denne er hævet.
 E.3.5.5 Høring i skatteankenævn,  

 vurderingsankenævn, Landsskatteretten og Skatterådet.
Ved høring i forbindelse med behandling af en klage i skatteankenævnet  

 findes regler om udarbejdelse af sagsfremstilling i   

 SFL  

 § 36, stk. 5 .
Sagsfremstillingen sendes til klageren, der skal  

 have en frist på 15 dage fra høringsskrivelsens datering til at fremkomme  

 med bemærkninger, med mindre klageren samtykker i en kortere frist.
En  

 klager kan give afkald på denne høring.
Der henvises nærmere til  

 forretningsordenen for skatteankenævn § 11.
 Ved høring i forbindelse med behandling af en klage i  

 vurderingsankenævnet findes regler om udarbejdelse af sagsfremstilling  

 i   

 SFL        § 38, stk. 4 og stk. 5. Der henvises nærmere til  

 forretningsordenen  

 for vurderingsankenævn § 11.
 Såvel reglerne om agterskrivelse som reglerne om sagsfremstilling i  

 skatteankenævnene gælder endvidere for Skatterådet ved foretagelse af  

 skatteansættelser, jf.   

 SFL  

 § 4, stk.2. For Skatterådet findes regler om  

 en skattepligtigs adgang til mundtlig forhandling i  

 forrretningsordenens § 9, stk. 2.
Særlige regler om partshøring i landsskatteretssager findes i   

 SFL        §§ 43 og 44  om mundtlig forhandling med Landsskatterettens  

 kontorer og mundtlig forhandling under et egentligt retsmøde.
Nærmere  

 regler findes i forretningsordenen for Landsskatteretten § 8 og § 12. Se  

 endvidere afsnit  

 H.3.4 .
E.3.5.6 Høring af andre myndigheder Skatteforvaltningslovens  

 § 36, stk. 3, indeholder en regel om at skatteankenævnet skal indhente en  

 udtalelse fra den myndighed, som har truffet den påklagede afgørelse,  

 inden der træffes afgørelse, jf. også afsnit  

H.7.2 .
 Forretningsordenen for Landsskatteretten § 4, stk. 3, og § 5 indeholder  

 regler om eventuel høring af den myndighed, der har truffet den påklagede  

 afgørelse, jf. nærmere herom afsnit  

 H.7.4.
Selvom der ikke eksisterer en lovbestemt pligt til høring af en anden  

 myndighed, kan en sådan høring være et nødvendigt led i at få sagen  

 tilstrækkeligt oplyst i henhold til officialprincippet.
Hvis der  

 foretages høring af en anden myndighed bør det i høringsskrivelsen anføres  

 på hvilke områder, der ønskes en udtalelse, og hvornår udtalelsen bør  

 foreligge.
Der er administrativt fastsat regler om, at skattecentrene har  

 pligt til at høre Den Sociale Sikringsstyrelse , inden afgørelse træffes i  

 sager om anvendelse af  

 arbejdsmarkedsfondslovens  

 § 7, stk. 3 eller stk. 4. Efter § 7, stk. 3, er personer, som er omfattet  

 af De Europæiske Fællesskabers forordninger om social sikring for  

 arbejdstagere, selvstændigt erhvervsdrivende og deres familiemedlemmer,  

 der flytter inden for Fællesskabet (Forordning 1408/71), kun  

 bidragspligtige efter stk. 1 og 2, i det omfang det følger af  

 forordningerne, at de pågældende er undergivet dansk lovgivning.
Efter §  

 7, stk. 4, bortfalder bidragspligten efter lovens § 7, stk. 1-2, når det  

 følger af en af Danmark tiltrådt mellemfolkelig aftale for en eller flere  

 af de ydelser, der er nævnt i lovens § 1.
 Høringspligten gælder også i de sager, hvor Den Sociale  

 Sikringsstyrelse allerede har udtalt sig, men for en anden periode, selv  

 om sagen har samme faktiske omstændigheder.
Det er SKATs opgave at afklare, om der er tale om  

 beskæftigelse/ophold/bopæl i et land, som er omfattet af ovennævnte  

 1408/71-forordning (herefter EØS-land), eller med hvilket Danmark har  

 konvention om social sikring (herefter aftaleland). SKAT skal endvidere  

 have afklaret, om der efter loven er pligt til at betale  

 arbejdsmarkedsbidrag i relation til de skattemæssige betingelser, som  

 fremgår af loven.
Når disse forhold er afklaret, vil Den Sociale  

 Sikringsstyrelse skulle høres i de sager, hvor der er tale om  

 beskæftigelse/ophold/bopæl i et EØS-land eller et aftaleland.
 SKAT skal som afgørelsesmyndighed tilvejebringe de oplysninger, der er  

 nødvendige for, at Den Sociale Sikringsstyrelse kan afgive en  

 udtalelse.
 I sager, hvor der ikke er tale om beskæftigelse/ophold/bopæl i et  

 EØS-land eller et aftaleland, skal Den Sociale Sikringsstyrelse ikke  

 høres.
SKAT er i denne forbindelse velkomne til at kontakte Den Sociale  

 Sikringsstyrelse telefonisk med henblik på afklaring af, om der er en  

 konvention, der finder anvendelse eller ej.
Der kan endvidere henvises til  

 Den Sociale Sikringsstyrelses hjemmeside  

 http://www.dss.dk/ ., hvor det fremgår hvilke  

 lande der er konventioner med.
I den forbindelse bemærkes om definitionen af staten Israels område:  

 Konventionen mellem Danmark og Israel om social sikring gælder for staten  

 Israels område.
Det bemærkes, at staten Israels område ikke omfatter det  

 palæstinensiske selvstyreområde eller de besatte dele af Gaza eller  

 Vestbredden.
 Hvad angår en nærmere beskrivelse af hvilke lande, der er EØS-lande,  

 henvises til  

 Vejledningen       om indeholdelse af A-skat, AM-bidrag og SP-bidrag, afsnit  

 C.6  om  

 social sikring.
E.3.6 Sagsfremstilling Forinden SKAT træffer en afgørelse, skal der med de i   

 SFL  

 § 19, stk. 5, nævnte undtagelser udarbejdes en sagsfremstilling.
Dette  

 gælder dog ikke, i det omfang afgørelsen træffes efter anmodning fra  

 sagens parter, og SKAT fuldt ud kan imødekomme anmodningen.
Dette  

 gælder endvidere ikke, såfremt sagens parter i øvrigt er enige om  

 afgørelsen.
 De indholdsmæssige krav til en sagsfremstilling fremgår af   

 SFL  

 § 19, stk. 2, og er nærmere uddybet under afsnit  

 E.3.6.1  

 til  

 E.3.6.3.6 .
Hvis der ikke udarbejdes en sagsfremstilling, som sendes til klageren  

 med henblik på dennes eventuelle udtalelse, inden der træffes en  

 afgørelse, som ikke giver klageren fuldt ud medhold, er der tale om en  

 væsentlig sagsbehandlingsfejl, som kan medføre, at afgørelsen bliver  

 ugyldig, jf.
TfS 1994, 772 LSR.
Sagsfremstillingen skal sendes til udtalelse hos sagens parter med en  

 svarfrist, der ikke uden parternes samtykke kan være på mindre end 15 dage  

 regnet fra høringsskrivelsens datering, medmindre en anden frist er  

 bestemt i lovgivningen.
En part i sagen kan give afkald på denne høring,  

 jf.   

 SFL  §  

 19, stk 3.
Hvis sagen er sendt til udtalelse kan SKAT meddele sagens parter,  

 at afgørelsen vil blive truffet som anført i sagsfremstillingen, medmindre  

 den pågældende over for SKAT fremkommer med en begrundet skriftlig  

 eller mundtlig udtalelse imod afgørelsen inden for en nærmere angivet  

 frist, der ikke uden den pågældendes samtykke kan være på mindre end 15  

 dage regnet fra skrivelsens datering.
Dette gælder dog ikke såfremt en  

 anden frist er bestemt i lovgivningen.
Har parterne ikke udtalt sig inden  

 fristens udløb, kan afgørelsen træffes som varslet uden yderligere  

 underretning, jf   

 SFL  

 § 19, stk 4. I tilfælde, hvor der ikke udsendes en maskinel afgørelse,  

 skal der uanset manglende indsigelse udsendes en afgørelse af hensyn til  

 myndighedernes mulighed for at kunne dokumentere afgørelsen.
Uanset om der  

 efterfølgende udsendes en maskinel afgørelse, skal der udsendes en  

 særskilt afgørelse, hvis der skønnes at være risiko for, at den maskinelle  

 afgørelse ikke bliver udsendt indenfor gældende forældelsesfrister.
 Kravet om udarbejdelse af en sagsfremstilling og høring, før der  

 træffes en afgørelse, gælder dog ikke følgende typer af afgørelser,  

 jf.   

 SFL  

 § 19, stk 5 :
 Bestemmelserne i   

 SFL  

 § 19, stk. 1-3, om udarbejdelse af en sagsfremstilling og høring, finder  

 tilsvarende anvendelse ved et skatteankenævns, vurderingsankenævns eller  

 Skatterådets afgørelser.
E.3.6.1 Formålet med en  

 sagsfremstilling Formålet med sagsfremstillinger er at give en samlet fremstilling af  

 sagen, og dermed sikre, E.3.6.2 Retningslinjer ved udarbejdelse af  

 sagsfremstillinger Borgeren/virksomheden skal have adgang til at fremsætte sine  

 bemærkninger til sagsfremstillingen, inden der træffes en afgørelse i  

 sagen.
Det vil derfor være en fordel at få sagsfremstillingen ud så  

 hurtigt som muligt.
 Sagsfremstillingen skal derfor sendes ud til høring samtidig med en  

 tilkendegivelse af, hvilken afgørelse de foreliggende oplysninger giver  

 grundlag for (forslag til afgørelse), jf. afsnit   

 E.3.5.3 .
Borgeren/virksomheden vil på baggrund af sagsfremstillingen få et bedre  

 grundlag for at tage stilling til den afgørelse, som der efter told- og  

 skatteforvaltningens opfattelse er grundlag for.
Når borgeren/virksomheden  

 kommer med sine indsigelser og bemærkninger til forslaget til afgørelsen,  

 skal disse indarbejdes i sagsfremstillingen.
 Se nærmere om konsekvenserne af manglende sagsfremstilling afsnit  

 F .
 En sagsfremstilling skal indeholde en redegørelse for de oplysninger om  

 sagens faktiske omstændigheder, der påtænkes tillagt betydning ved sagens  

 afgørelse, jf.   

 SFL  

 § 19, stk 2.
 Disse krav skal ses i sammenhæng med  

 FVL  § 22 og § 24 om begrundelsespligt, jf. afsnit  

 E.3.7  og  

E.3.6.3.4 .
 Udover de rent formelle krav er det vigtigt, at sagsfremstillingen kan  

 stå alene, og at hele sagen kan læses i en sammenhæng, så både  

 borgeren/virksomheden og Landsskatteretten kan forstå sagens indhold uden  

 at få tilført yderligere information.
 Det er vigtigt, at borgeren/virksomheden forstår afgørelsen, fordi en  

 god begrundelse gør det lettere at acceptere, hvis afgørelsen går  

 ham/hende imod.
En sagsfremstilling skal formuleres klart, præcist og tydeligt.
Brug  

 korte sætninger og undgå lange og indskudte sætninger samt omvendt  

 ordstilling.
Sagsfremstillingen skal være et redigeret dokument.
Oplysninger, der  

 fremkommer efter udarbejdelse af sagsfremstillingen, skal indarbejdes  

 under de relevante afsnit i dispositionen.
Kommer borgeren/virksomheden  

 eksempelvis med nye opfattelser og begrundelser, skal de indarbejdes under  

 "borgerens/virksomhedens opfattelse og begrundelse herfor".
Kommentarer fra borgeren/virksomheden skal ind i sagsfremstillingen i  

 redigeret form, og skal altså ikke være en direkte afskrift af de  

 fremsatte kommentarer.
Det kan dog være hensigtsmæssigt med korte citater  

 fra borgerens/virksomhedens indlæg, hvis citatet redigeres ind under de  

 relevante afsnit i sagsfremstillingen.
Oplysninger, der viser sig at være forkerte, skal rettes.
Påviser  

 borgeren/virksomheden eksempelvis fejl vedrørende de faktiske forhold,  

 skal disse indarbejdes og rettes under afsnittet om sagens faktum.
 Borgerens/virksomhedens bemærkninger og ændringer i sagsfremstillingen  

 i øvrigt bør angives med en anden skrifttype eller med en streg i  

 margenen, så ændringerne i sagsfremstillingen er nemme at  

 identificere.
Undgå gentagelser.
De samme oplysninger, opfattelser mv. som kan være  

 gentaget i flere variationer (breve, møder mv.), skal ikke skrives flere  

 gange i sagsfremstillingen.
 Sagsfremstillingen bør dateres, så det altid fremgår, hvilken  

 sagsfremstilling der er den nyeste.
Sagsfremstillingen skal ikke henvise til bilag.
Det stof, der er  

 relevant i et bilag, skal derimod refereres, og sættes ind i det relevante  

 afsnit i sagsfremstillingen, idet det jo er formålet med  

 sagsfremstillingen, at sagen er fuldt oplyst i sagsfremstillingen.
Hvis  

 det er nødvendigt med bilag, skal henvisningen til bilag ske på en  

 særskilt bilagsoversigt.
En sagsfremstillings omfang skal afpasses efter sagens karakter,  

 således at sagsfremstillingen i sager med enkle problemstillinger eller  

 uden konfliktpotentiale kan begrænses til noget, der minder om en fyldig  

 begrundelse.
En sagsfremstilling kan altså godt være kort, så længe  

 begrundelseskravet er opfyldt.
Når der er flere punkter på forslaget til afgørelsen, er det mest  

 hensigtsmæssigt, at sagsfremstillingen behandler et punkt ad gangen, og  

 behandler det færdigt, før et nyt punkt behandles.
Sagsfremstillingen kan  

 evt. starte med et generelt afsnit om faktum, så dette ikke skal gentages  

 ved hvert punkt.
For overskuelighedens skyld er det mest hensigtsmæssigt, at punkterne  

 på forslaget til afgørelsen nummereres.
Beskrivelsen af de enkelte punkter  

 i sagsfremstillingen bør ske i samme rækkefølge som på forslaget til  

 afgørelsen.
 Den samme sagsfremstilling kan vedrøre både fx skat, afgift og  

 told.
 En sag kan have et sådan indhold og omfang, at det er nødvendigt med  

 konkrete afvigelser fra dispositionen i afsnit  

E.3.6.3 .
 Oplysninger, som ikke kan komme ind under afsnittene i dispositionen,  

 kan helt undtagelsesvis sættes ind under et nyt afsnit i  

 sagsfremstillingen.
Dette kan være tilfældet med borgerens/virksomhedens bemærkninger.
Hvis  

 bemærkningerne ikke vedrører faktum, eller ikke kan betragtes som  

 borgerens/virksomhedens opfattelse og begrundelse herfor, kan  

 bemærkningerne medtages i et selvstændigt afsnit.
 Sådanne bemærkninger kan eksempelvis være indsigelser, der vedrører  

 alle punkter på forslaget til afgørelsen - fx klager over sagsbehandlingen  

 eller manglende overholdelse af en ansættelsesfrist.
 Hvis der kommer nye oplysninger i sagen, som fører til ændringer  

 i SKATs opfattelse af, hvordan sagen skal afgøres, kan det også være  

 fornuftigt at indarbejde et nyt selvstændigt afsnit, da det ellers senere  

 kan være vanskeligt at forstå sagens forløb.
Hvis vejledningen fraviges, skal borgeren/virksomheden stadig være i  

 stand til at sætte sig ind i sagen på betryggende måde alene ud fra  

 sagsfremstillingen.
SKATs skal altså sikre sig, at alle relevante  

 oplysninger alligevel fremgår af sagsfremstillingen.
E.3.6.3 Indholdet i en  

 sagsfremstilling En sagsfremstilling skal indeholde disse afsnit:
E.3.6.3.1 Indledning og  

 identifikationsoplysninger Dette afsnit skal indeholde en beskrivelse af, hvem og hvad sagen  

 vedrører.
Afsnittet skal både indeholde identifikationsoplysninger  

 vedrørende borgeren/virksomheden og vedrørende problemstillingen i sagen.
 Som identifikation af borgeren/virksomheden anføres alene navn,  

 CVR.nr./cpr.nr. og skatteansættende myndighed.
Som identifikation af problemstillingen i sagen anføres, hvilket år  

 sagen vedrører, hvilke punkter sagen vedrører og evt. hvilke  

 lovbestemmelser sagen vedrører.
Det vil sige, at der her gives en kort  

 beskrivelse af, hvad sagen drejer sig om.
En læser af sagsfremstillingen  

 skal kunne få et overblik over problemstillingerne i sagen ved hjælp af  

 indledningens korte beskrivelse, og dermed blive lettet i forståelsen af  

 sagsfremstillingens indhold i øvrigt.
 For overskuelighedens skyld er det en fordel at give en beskrivelse af  

 borgeren/virksomheden fx om koncernopbygning, hovedaktionær, bestyrelse,  

 branche (hvad laver virksomheden) og regnskabsår.
Oplysninger om borgerens/virksomhedens adresse, telefonnummer,  

 journalnummer og oplysninger, som SKAT skal bruge til at styre  

 sagen administrativt.
Oplysning om mødetider, oplysning om sagsbehandler  

 mv. er ikke en del af sagsfremstillingen, og skal ikke sendes til  

 partshøring.
E.3.6.3.2 SKATs forslag til ændring og talmæssig  

 opgørelse I de sager, hvor der er en eksisterende ansættelse, skal dette afsnit  

 indeholde en beskrivelse af den.
Afsnittet skal endvidere indeholde en  

 angivelse af den afgørelse, som der efter SKATs opfattelse er  

 grundlag for.
Den talmæssige opgørelse skal fremstå som en objektiv og konstaterende  

 opstilling.
Opstillingen har til formål at give et hurtigt og sikkert  

 overblik over sagens punkter.
Afsnittet skal altså indeholde en talmæssig opgørelse, der viser de  

 forhold SKAT vil ændre.
Det skal fremgå, hvordan tallene er  

 fremkommet, i forhold til den evt. eksisterende ansættelse. Ændringerne  

 skal beskrives punkt for punkt.
 Det er mest hensigtsmæssigt, at følge rækkefølgen på forslaget til  

 afgørelsen.
Det skal fremgå, hvilken indkomstart/afgift mv. der er ændret.
Ved  

 ændringer i flere forskellige indkomstarter vil det være hensigtsmæssigt  

 at dele de forskellige indkomstarter op - fx selskabsindkomst, personlig  

 indkomst, kapitalindkomst.
Moms skal opdeles i salgsmoms og købsmoms osv.
Hvis SKAT efter forhandling med borgeren/virksomheden kan  

 frafalde nogle af punkterne i forslaget til afgørelsen, kan punktet udgå  

 af afgørelsen, men ikke af sagsfremstillingen.
Afsnittet i  

 sagsfremstillingen kan dog afsluttes med, at det kort skrives, at punktet  

 frafaldes, og at en nærmere beskrivelse derfor ikke er  

 foretaget.
 Skyldes enigheden, at borgeren/virksomheden accepterer ændringen ud fra  

 den foreliggende beskrivelse, skal der alligevel kort redegøres herfor i  

 sagsfremstillingen, da det vil være uheldigt, at forholdet ikke er  

 beskrevet, hvis borgeren/virksomheden senere fortryder at have accepteret  

 ændringen.
E.3.6.3.3 Beskrivelse af sagens faktiske  

 forhold Under dette afsnit beskrives alle de faktiske oplysninger, der har  

 betydning for sagens afgørelse.
Faktum er de kendsgerninger, som kan beskrives objektivt,  

 konstaterende, og dokumenterende.
Faktum er altså kort sagt en beskrivelse  

 af virkeligheden - det vil som regel sige noget, der er fysisk  

 eksisterende (personer, bygninger, ting), eller noget som faktisk er sket.
Formålet med faktumbeskrivelsen er for det første at sikre, at alle  

 relevante forhold er belyst.
Faktumbeskrivelsen skal dog også sikre, at en  

 udenforstående kan forstå sagens sammenhæng, og at sagens parter er klar  

 over, hvilke oplysninger der er lagt til grund ved afgørelsen.
Beskrivelsen af faktum skal indeholde de faktiske oplysninger, som er  

 relevante for afgørelsen og for forståelsen af sagen.
Det vil sige, at det  

 ikke er hele virkeligheden, der skal beskrives, men den del der er  

 nødvendig for, at der kan træffes en afgørelse.
Der skal altså foretages  

 en begrænsning og en afgrænsning af de faktiske oplysninger, så kun de  

 oplysninger, som er relevante for afgørelsen, fremgår af  

 sagsfremstillingen.
Når SKAT mener, at der skal foretages en regulering, kan  

 forholdet henføres til en lovbestemmelse eller en bekendtgørelse.
Ved at  

 tage udgangspunkt i denne bestemmelses ordlyd kan man som regel finde frem  

 til, hvilke oplysninger der er relevante for afgørelsen.
En lovbestemmelse  

 definerer og afgrænser nemlig hvilke faktiske omstændigheder, der skal  

 være til stede, for at reglen kan finde anvendelse.
Når SKAT har  

 de oplysninger, som er beskrevet i bestemmelsen, kan der træffes en  

 afgørelse.
Det er disse oplysninger, som er relevante for afgørelsen, og  

 som skal fremgå af sagsfremstillingen.
 Som eksempel kan nævnes  

 selskabsskattelovens  

 § 1, stk. 1, nr. 2:
De faktiske oplysninger, som SKAT skal være i besiddelse af  

 for at kunne træffe en afgørelse efter denne bestemmelse, er derfor om  

 nogle af deltagerne hæfter personligt, og om overskuddet er fordelt i  

 forhold til den kapital, som den enkelte deltager har indskudt i  

 selskabet.
Det er derfor disse faktiske oplysninger, som skal beskrives  

 under dette afsnit.
Andre faktiske oplysninger er normalt ikke relevante  

 for sagens afgørelse.
Der er imidlertid bestemmelser, som ikke helt klart udtrykker, hvilke  

 oplysninger der er nødvendige for, at reglen kan finde anvendelse.
I disse  

 tilfælde må det afhænge af en konkret bedømmelse af sagen, hvilke faktiske  

 oplysninger der er nødvendige og relevante for afgørelsen.
 En udenforstående skal alene ved beskrivelsen af faktum kunne sætte sig  

 ind i sagen.
Det er vigtigt, at beskrivelsen har en logisk opbygning og en klar  

 inddeling.
For at skabe en sammenhængende beskrivelse af de faktiske  

 forhold, gengives disse så vidt muligt i kronologisk rækkefølge.
Afsnittet skal derimod ikke indeholde en kronologisk redegørelse for  

 sagens forløb i SKAT, da en sådan redegørelse ikke er en del af  

 sagens faktum, medmindre redegørelsen belyser konkrete problemstillinger i  

 sagen.
Fx er oplysninger om kontrollens baggrund, gennemførelse mv.  

 sjældent relevante.
Også oplysninger om, hvornår forslaget til afgørelsen  

 er udsendt, og hvem der har indkaldt materiale om hvad, og hvornår dette  

 er indsendt, er som regel irrelevante.
Hvis borgeren/virksomheden har sendt de ønskede oplysninger, skal der  

 blot redegøres for oplysningerne.
Har borgeren/virksomheden imidlertid  

 ikke indsendt oplysningerne, er det relevant at redegøre for, hvilke  

 oplysninger der er bedt om, fx hvis et fradrag er nægtet på grund af  

 manglende dokumentation.
Der skal skelnes mellem faktum, opfattelser og begrundelser herfor ved  

 udarbejdelsen af en sagsfremstilling.
Kun de faktiske oplysninger skal  

 fremgå af dette afsnit.
 Beskrivelsen af faktum skal ikke indeholde en beskrivelse af retsregler  

 mv., og der skal ikke indblandes eventuelle kommentarer fra  

 borgeren/virksomheden eller SKAT i beskrivelsen af faktum -  

 uanset hvor objektive disse kommentarer måtte være.
Borgerens/virksomhedens oplysninger om faktum skal ikke ind under et  

 særskilt afsnit, men skal indarbejdes her.
SKAT må ikke undlade  

 at beskrive de faktiske forhold, som borgeren/virksomheden finder  

 relevante, selv om SKAT finder dem uden betydning.
Undgå derfor  

 at forvandle en faktisk oplysning, som er fremsat af  

 borgeren/virksomheden, til en påstand under punktet  

 "borgerens/virksomhedens opfattelse og begrundelse herfor", fx når  

 borgeren/virksomheden fremlægger oplysning om udstedelse af et gældsbrev  

 for en fordring, eller dokumenterer aftaledato og vilkår.
 Borgerens/virksomhedens fortolkning af retsregler og fakta beskrives  

 derimod ikke her, men under  

 "borgerens/virksomhedens opfattelse og begrundelse herfor ".
Beskrivelsen af faktum skal være neutral og bestå i en angivelse af  

 konstaterbare kendsgerninger.
Sagens faktiske forhold beskrives som en  

 helhed.
Sproget skal være objektivt og subjektivitet skal  

 undgås.
Undgå under beskrivelsen af faktum SKATs overvejelser og  

 vurderinger, fx af typen "SKAT har behandlet den overtagne aktivitet  

 som en vederlagsfri overdragelse af goodwill, som således er anset som et  

 skattepligtigt tilskud". Eller "borgeren har fratrukket 8000 kr., og  

 beløbet er ikke indtægtsført hos sønnen, formentlig ud fra den betragtning  

 at beløbet bliver skattefrit, når personfradraget fragår i  

 skatteberegningen." Dette vedrører ikke sagens faktiske  

 forhold.
SKATs synspunkter beskrives under  

 "SKATs begrundelse for ændringen" .
Det er normalt uden betydning at skrive, hvem der har fremskaffet en  

 oplysning.
Hvis det undtagelsesvis er nødvendigt, kan det beskrives  

 her.
 Dokumenter eller dele heraf, der indeholder relevante faktiske  

 oplysninger om et punkt på forslaget til afgørelsen, bør citeres.
 Andre oplysninger refereres kort.
Hvis der er uenighed mellem SKAT og borgeren/virksomheden om  

 de faktiske oplysninger, skal begge opfattelser af faktum fremgå af  

 sagsfremstillingen med en angivelse af, hvem der mener hvad.
Er der tvivl  

 om holdbarheden af et væsentligt faktum, hører det med til sagsoplysningen  

 at søge denne tvivl afklaret, så det kan afgøres, om oplysningen kan  

 lægges til grund.  Hvilket faktum SKAT vælger at lægge til  

 grund ved afgørelsen og hvorfor, skal fremgå af den senere begrundelse,  

 jf. afsnit  

E.3.6.3.4  

 .
E.3.6.3.4 SKATs begrundelse for  

 ændringen I dette afsnit beskrives de krav, der stilles til en begrundelse i en  

 sagsfremstilling.
Disse krav skal ses i sammenhæng med  

 forvaltningslovens  

 og toldkodeksens regler om begrundelse, som beskrives i afsnit  

E.3.7 .
SKATs begrundelse skal indeholde en henvisning til de retsregler,  

 der ligger til grund for afgørelsen.
Henvisningen skal ske på en klar og  

 specifik måde, så bestemmelserne uden videre kan identificeres af  

 borgeren/virksomheden.
Henvisningen skal derfor angive lovens nummer, dato  

 og navn samt relevante bestemmelsers paragraffer, stk., litra, nummer  

 osv.
Henvisningen kan også bestå i at angive relevante direktiver  

 eller forordninger fra EU, som i vidt omfang angiver gældende ret på told-  

 og afgiftsområdet.
 I det omfang der er udstedt bekendtgørelser, skal der også henvises til  

 de relevante bestemmelser heri med angivelse af bekendtgørelsens nummer,  

 paragraf, stk., litra osv.
Det er kun nødvendigt, at anføre oplysninger om lovens nummer og dato  

 første gang loven nævnes.
Herefter er det tilstrækkeligt at henvise til  

 lovens almindelige betegnelse (fx kildeskatteloven). Der skal dog stadig  

 henvises til den relevante paragraf.
Bestemmelsens ordlyd bør indarbejdes i sagsfremstillingen.
Hvis reglen  

 er meget omfattende, kan den efter omstændighederne undtagelsesvis  

 vedlægges i kopi.
For at sikre at borgeren/virksomheden forstår  

 betydningen af den anvendte regel, kan det være nødvendigt at forklare,  

 hvad reglen betyder i et almindeligt sprog.
Er der tvivl om den retlige fortolkning eller om indholdet af den  

 regel, der efter SKATs opfattelse skal lægges til grund i sagen,  

 må SKAT nærmere redegøre for fortolkningen.
Det kan ske ved  

 henvisning til lovforarbejder, cirkulærer mv.
Henvisningen til relevant praksis og teori kan endvidere bestå i en  

 henvisning til SKAT-meddelelser og vejledninger - herunder  

 Ligningsvejledningen, Momsvejledningen og Toldvejledningen.
Juridisk  

 litteratur kan evt. inddrages.
Officialprincippet indebærer,  

 at SKAT også har pligt til at henvise til de forhold, der kan  

 tale for borgerens/virksomhedens sag.
Se om vejledningspligten  

 afsnit  

E.3.1 .
SKAT skal først og fremmest sikre sig, at det fremgår klart og  

 tydeligt, hvilke hovedhensyn der har været bestemmende ved fastsættelsen  

 af skønnet.
Det vil sige, at det i almindeligt sprog beskrives, hvad der  

 er lagt vægt på ved skønsudøvelsen.
 Det er ikke nok, at den bestemmelse der henvises til, angiver  

 hovedhensynene for skønnet.
Eksempelvis er det ikke nok at angive et samlet skøn på fx 100.000 kr.,  

 uden at der nærmere er redegjort for, hvordan dette skøn er fremkommet,  

 herunder på hvilket grundlag det er udøvet.
Hvis der er tale om  

 forskellige indkomstarter, som ikke har et fælles opgørelsesgrundlag, er  

 det ikke nok at angive et samlet beløb.
Derimod skal beløbet fordeles  

 mellem de enkelte indkomstarter.
Beløbet skal naturligvis også opdeles på eksempelvis skat og moms, hvis  

 sagsfremstillingen vedrører både skat og moms.
Er der kun lagt vægt på  

 nogle få - men ikke alle de mulige skønsmomenter - bør det angives,  

 hvorfor der er lagt vægt på netop disse momenter og ikke de andre.
Dette  

 gælder især, hvis de momenter der ikke er tillagt betydning, taler for en  

 mere gunstig afgørelse for borgeren/virksomheden.
 Hvis der henvises til praksis for en skønsbestemmelse, skal der kort  

 redegøres for den pågældende praksis.
 Begrundelsen skal om fornødent indeholde en kort redegørelse for de  

 faktiske omstændigheder, der er tillagt væsentlig betydning for  

 afgørelsen, jf.  

 FVL  

 § 24, stk. 2.  En redegørelse for de faktiske omstændigheder er altså  

 i princippet ikke altid nødvendig.
 Imidlertid er SKATs sager normalt så komplicerede, at en  

 redegørelse for de faktiske omstændigheder vil være nødvendig.
 Dette gælder især, hvis der er lagt vægt på en del - men ikke alle -  

 opregnede omstændigheder, som fremgår af faktumbeskrivelsen.
 Redegørelsen for de faktiske omstændigheder skal især beskrives  

 grundigt, når faktum er uklart eller omtvistet.
 Hvis der er uenighed mellem SKAT og borgeren/virksomheden om  

 de faktiske omstændigheder, er det nødvendigt, at SKAT redegør  

 for, hvordan det faktiske hændelsesforløb antages at have været og  

 hvorfor.
 Jo mere kompliceret og sammensat sagen er, jo større vil behovet være  

 for udtrykkeligt at fremhæve de afgørende faktiske  

 omstændigheder.
Ud fra lovregler, praksis osv. skal SKAT forholde sig til de  

 enkelte punkter og til borgerens/virksomhedens eventuelle opfattelse og  

 begrundelse herfor.
Afsnittet skal med andre ord forholde sig til:
E.3.6.3.5 Borgerens/virksomhedens opfattelse og  

 begrundelse Borgerens/virksomhedens opfattelse er beskrivelsen af det, som  

 borgeren/virksomheden gerne vil have, at sagen ender med.  

 Borgerens/virksomhedens begrundelse herfor er beskrivelsen af, hvorfor  

 borgeren/virksomheden mener, at SKATs opfattelse er  

 forkert.
SKAT skal sikre sig, at borgerens/virksomhedens opfattelse og  

 begrundelse herfor fremgår af dette afsnit.
Nye opfattelser og  

 begrundelser som borgeren/virksomheden senere fremsætter, skal  

 indarbejdes.
Alle synspunkter skal med, også selv om SKAT ikke  

 finder dem relevante.
Beskrivelsen skal dog ikke være en afskrift af en  

 evt. indsigelse.
I tilknytning til borgerens/virksomhedens opfattelse og begrundelse  

 herfor beskrives henvisninger til de retsregler, som borgeren/virksomheden  

 finder relevante, samt borgerens/virksomhedens eventuelle fortolkning af  

 disse retsregler.
SKATs stillingtagen til borgerens/virksomhedens  

 henvisning til retsregler samt fortolkning heraf, skal derimod ikke  

 anføres her, men i afsnittets om begrundelse, jf. afsnit  

 E.3.6.3.4.
Beskrivelsen skal være loyal, objektiv og neutral.
Fremstillingen af  

 borgerens/virksomhedens synspunkter skal være forståelig.  

 Forvaltningslovens almindelige vejledningspligt tilsiger, at SKAT så  

 vidt muligt skal hjælpe borgeren/virksomheden med at uddybe eller  

 præcisere sin begrundelse.
Se om vejledningspligten afsnit  

E.3.1  

 .
E.3.6.3.6 SKATs endelige  

 konklusion/afgørelse Når borgeren/virksomheden er kommet med kommentarer, eller  

 indsigelsesfristen er udløbet og SKAT har truffet afgørelse,  

 afsluttes sagsfremstillingen med dette afsnit, så det fremgår af  

 sagsfremstillingen, at nu er sagen slut.
 Begrundelsen for afgørelsen vil fremgå af afsnit  

E.3.6.3.4  

.  

 Undgå derfor lange redegørelser for SKATs overvejelser på dette  

 tidspunkt.
 I sager hvor borgeren/virksomheden ikke har reageret på forslaget til  

 afgørelse og sagsfremstillingen, kan indholdet i dette afsnit begrænses  

 til, at det oplyses, at SKAT har truffet afgørelse i  

 overensstemmelse med forslaget til afgørelse.
Bemærk, at dette afsnit i sagsfremstillingen ikke kan erstatte en  

 særskilt meddelelse om sagens afgørelse.
Den særskilte meddelelse om  

 sagens afgørelse skal stadig indeholde alle punkterne på forslaget til  

 afgørelsen, og de lovmæssige krav til en begrundelse skal være opfyldt på  

 den særskilte meddelelse om afgørelsen.
Begrundelsen på den særskilte  

 meddelelse om afgørelsen kan dog være ganske kort, og fx bestå i en  

 henvisning til den relevante lovbestemmelse.
Den særskilte meddelelse om  

 afgørelsen skal i så fald også henvise til den relevante begrundelse i den  

 vedlagte sagsfremstilling.
Når afgørelsen er sendt ud, er sagsfremstillingen endelig.
Der skal  

 derfor ikke skrives mere i sagsfremstillingen.
Dette gælder også, selv om  

 sagen påklages til Landsskatteretten.
Der skal heller ikke foretages  

 ændringer i sagsfremstillingen, hvis borgeren/virksomheden fx kun påklager  

 5 ud af 10 punkter på afgørelsen.
E.3.7 Begrundelse SFL  

 indeholder ingen særlige regler om begrundelse i skatte- og afgiftssager.  

 Det betyder, at   

 FVL  

 kapitel 6, der indeholder udførlige bestemmelser om kravene til  

 begrundelse, finder anvendelse i told- skatte- og afgiftssager.
Reglerne  

 finder anvendelse i alle de tilfælde, hvor SKAT træffer en afgørelse,  

 dvs. både i de sager, hvor der skal udarbejdes sagsfremstilling og i de  

 sager, hvor der ikke er krav om at udarbejde en sagsfremstilling.
 For så vidt angår de sager, hvor der er krav om sagsfremstilling  

 henvises endvidere til afsnit  

E.3.6.3.4  

 .
 Begrundelsen bør fremgå af selve afgørelsen, eventuelt ved en præcis  

 henvisning til hvor begrundelsen kan findes, og begrundelsen skal samtidig  

 fremgå af den sagsfremstilling mv., der følger med afgørelsen.
Formålet med begrundelsespligten er at borgeren/virksomheden får en  

 forklaring på afgørelsens indhold, at borgeren/virksomheden forstår  

 afgørelsen og er i stand til at vurdere, om han/hun skal påklage  

 afgørelsen.
Begrundelsen skulle gerne være en garanti for afgørelsens  

 rigtighed.
FVL  

 § 24 indeholder de nærmere regler om indholdet af begrundelsen.
Efter  

 FVL  

 § 24 skal begrundelsen oplyse, hvilke retsregler afgørelsen er truffet  

 efter.
Henvisningerne skal være præcise.
Beror afgørelsen på en  

 fortolkning af en bestemmelse, bør der redegøres for den anlagte  

 fortolkning.
I  

 SKM2002.149.HR  

 kunne myndighedernes manglende henvisning til samtlige korrekte  

 bestemmelser ikke medføre, at afgørelserne truffet i det administrative  

 system var ugyldige.
I  

 SKM2003.259.ØLR  

 fandt retten ligeledes, at der ikke forelå en manglende eller mangelfuld  

 begrundelse, som kunne medføre ugyldighed.
I  

 SKM2003.288.HR  

 tiltrådte Højesteret, at den manglende henvisning til de benyttede  

 retsregler i kommunens agterskrivelse og afgørelse, ikke kunne føre til  

 afgørelsens ugyldighed.
Hvis begrundelsen for forhøjelsen er, at de selvangivne dispositioner  

 er uden reelt indhold - fx i anpartssager - vil der dog helt  

 undtagelsesvist ikke være krav om henvisning til retsregler, jf.
TfS 1996,  

 920 LSR.
I  

 SKM2005.224.ØLR  

 fandt retten ikke, at skattemyndighedernes afgørelse om tilsidesættelse af  

 et arrangement vedrørende deltagelse i et kommanditselskab var mangelfuldt  

 begrundet, selv om der i afgørelsen blev henvist til en revisionsrapport  

 udarbejdet af skatteforvaltningen i en kommune, der ikke var  

 skatteyderens hjemstedskommune.
En række yderligere  

 formalitetsindsigelser om ulovlig forvaltning, manglende partshøring  

 samt forældelse blev ligeledes tilsidesat af Landsretten.
I begrundelsen skal der endvidere tages stilling til  

 borgerens/virksomhedens relevante synspunkter, hvis myndigheden ikke  

 tidligere skriftligt har tilkendegivet sin bedømmelse heraf overfor  

 borgeren/virksomheden.
Myndigheden skal i sin begrundelse medtage de  

 relevante omstændigheder for afgørelsen, men begrundelsespligten kan ikke  

 udstrækkes til et krav om, at myndigheden er forpligtet til at tage  

 udtrykkelig stilling til samtlige fremførte argumenter, når dette er  

 unødvendigt for at begrunde afgørelsen, jf. herom TfS 1999, 420 HD, og TfS  

 1999, 44 VLD.
 I  

 SKM2002.677.VLR  

 fandt Landsretten, at en afgørelse truffet af en kommunal skattemyndighed  

 ikke var ugyldig, idet afgørelsen indeholdt tilstrækkelig begrundelse og  

 borgeren på forhånd var bekendt med de afgørelser, som der blev henvist  

 til.
I  

 SKM2007.160.LSR  

 fandt Landsskatteretten, at afgørelsen var ugyldig.
Forslag til afgørelse  

 om momstilsvar af vederlaget blev afsendt over tre år efter  

 angivelsesfristen og afgørelsen fandtes i relation til fristoverskridelsen  

 for ubegrundet, idet spørgsmålet var uomtalt i afgørelsen.
I det omfang afgørelsen beror på et administrativt skøn, skal der  

 oplyses om de hovedhensyn, der er lagt vægt på ved skønsudøvelsen.
Det er  

 ikke tilstrækkeligt kun at henvise til den bestemmelse, der angiver  

 hovedhensynene for skønnet, jf.
TfS 1996, 120 LSR, hvor en henvisning til  

 statsskattelovens § 4, stk. 1, litra b, ikke fandtes at være tilstrækkelig  

 til, at hovedhensynene for en skønsbestemt fastsættelse af en fast  

 ejendoms udlejningsværdi, kunne siges at være angivet.
En afgørelses  

 begrundelse blev anset for fyldestgørende i  

 SKM2002.8.VLR ,  

 da afgørelsen indeholdt henvisning til de retsregler, som afgørelsen var  

 truffet på baggrund af og indeholdt angivelse af de hovedhensyn, der var  

 indgået i afgørelsen.
Dommen har været anket til Højesteret, men  

 anken er afvist.
Er der ved afgørelsen kun lagt vægt på nogle, men ikke alle  

 skønsmomenter i en bestemmelse, skal begrundelsen angive, hvorfor der  

 netop er lagt vægt på disse momenter og ikke andre.
Dette er særlig  

 vigtigt, hvis de momenter, der ikke er tillagt vægt, taler for en  

 gunstigere afgørelse - set fra borgerens/virksomhedens synspunkt.
Der skal  

 endvidere om muligt henvises til praksis for administrationen af  

 skønsbestemmelsen, eventuelt med en kort redegørelse for den pågældende  

 praksis.
 Begrundelsen skal endvidere om fornødent kort oplyse  

 om de faktiske omstændigheder, der er tillagt væsentlig betydning for  

 afgørelsen, jf.  

 FVL  

 § 24, stk. 2. Oplysning herom bør eksempelvis gives i følgende tilfælde:
Mens kravet om henvisning til retsregler efter  

 FVL  

 § 24, stk. 1, er absolut, gælder pligten til en kort redegørelse efter §  

 24, stk. 2, kun, når der er behov for det.
Spørgsmålet om, hvorvidt og i  

 hvilket omfang begrundelsen skal indeholde oplysninger om faktiske  

 omstændigheder beror således på en konkret vurdering.
Det samme gælder  

 undtagelsesbestemmelsen i § 24, stk. 3, hvorefter begrundelsespligten kan  

 begrænses - eller efter omstændighederne bortfalde - efter en konkret  

 vurdering, jf. kriterierne i  

 FVL  

 § 15. Begrundelsens indhold kan i øvrigt begrænses, i det omfang  

 borgerens/virksomhedens interesse i disse oplysninger til varetagelsen af  

 sit tarv findes at burde vige for afgørende hensyn til den pågældende selv  

 eller til andre private eller offentlige interesser, jf.  

 FVL  

 § 24, stk. 3. Dette vil især være aktuelt i sager med flere parter.
Se  

 nærmere herom i afsnit  

 M.3.2.1  om forholdet mellem begrundelsespligt og  

 tavshedspligt.
 For så vidt angår afslag på ansøgninger om bevilling antages det i  

 praksis, at begrundelseskravet kan lempes, således at det kan være  

 tilstrækkeligt, at der i begrundelsen henvises til sædvanlig praksis eller  

 til, at den nødvendige dokumentation ikke foreligger.
 På toldområdet gælder herudover art. 6, stk. 3, i EF's  

 toldkodeks . For sager om toldgodtgørelse/toldfritagelse efter  

 artikel 236 til 239 i EF-toldkodeks, skal der altid gives begrundelse,  

 også når afgørelsen er begunstigende, og begrundelsen skal indeholde alle  

 nødvendige oplysninger for afgørelsens gennemførelse, jf. artikel 886 i  

 gennemførelsesbestemmelserne til EF-toldkodeks.
 Følgende skal således afhængigt af det enkelte tilfælde fremgå af  

 begrundelsen:
E.3.8 Underretning om afgørelsen - herunder  

 underretning til andre end adressaten Afgørelsen skal med de i afsnit  

 E.3.6  

 nævnte undtagelser meddeles særskilt og skriftligt til sagens  

 parter.
Dette er ensbetydende med, at i sager om ændret fordeling af  

 afståelsesvederlag, jf. afskrivningslovens § 45 og  

 ejendomsavancebeskatningslovens § 4, skal såvel sælger som køber  

 underrettes om afgørelsen.
Hvis en part har ladet sig repræsentere,  

 sendes afgørelsen som udgangspunkt alene til repræsentanten, jf. fx  

 SKM2002.225.ØLR .  

 I konkrete tilfælde, fx hvor parten har anmodet om underretning, sendes  

 afgørelsen også til parten.
 I sager om vurdering, hvor begæring om vurdering er fremsat i anledning  

 af salg, skal meddelelse om SKATs afgørelser gives til såvel  

 køber som sælger.
I nogle tilfælde skal underretning om afgørelsen sendes både til  

 parten, til partens eventuelle repræsentant samt øvrige vedkommende.
Det  

 gælder:
 Om retningslinier for underretning af partsrepræsentanter henvises  

 endvidere til  

 SKM2006.662.SKAT .
For så vidt angår en ændring af et sambeskattet selskabs ansættelse  

 skal der gives underretning til det pågældende selskab og moderselskabet,  

 jf. forudsætningsvis TfS 1999, 488 VLD, som er afløst af  

 højesteretsdommen  

 SKM2001.344.HR ,  

 der ikke tog stilling til dette punkt.
Dog vil det efter omstændighederne  

 være tilstrækkeligt, at underretningen herom sker til moderselskabet i  

 forbindelse med en ændring af sambeskatningsindkomsten, jf.  

 SKM2004.108.HR .  

 I denne dom blev det lagt til grund, at moderselskabet havde haft fuldmagt  

 til at modtage underretning på vegne af datterselskabet.
 En tredjemand, der er blevet varslet om en påtænkt afgørelse, skal  

 orienteres om den endelige afgørelse vedørende det fælles retsforhold.
Klagefristen regnes efter   

 SFL  

 fra det tidspunkt, hvor borgeren/virksomheden har modtaget underretning om  

 afgørelsen, jf.   

 SFL  

 § 42, stk. 1. Hvis en borger/virksomhed har ladet sig repræsentere er  

 afgørelsen først gyldigt meddelt, når den er sendt til repræsentanten.
For  

 så vidt angår en ægtefælles klageadgang, jf tidligere  

 skattestyrelseslovens § 37 A, stk. 2, er det i praksis antaget, at den  

 sædvanlige klagefrist først løber fra det tidspunkt, hvor vedkommende  

 bliver bekendt med afgørelsen af ægtefællens skatteansættelse.
 Se nærmere om konsekvenserne af manglende underretning  

 afsnit F .
E.3.9 Klagevejledning Reglerne om klagevejledning i afgørelsessager findes i  

 FVL  § 25 og § 26. Reglerne er gentaget i de forskellige  

 forretningsordner, der er udstedt i henhold til   

 SFL  

 . Reglerne betyder, at SKATs afgørelser, der skal meddeles  

 skriftligt, skal være ledsaget af en vejledning om klageadgang, hvor rette  

 klagemyndighed, oplysning om fremgangsmåden og eventuel klagefrist  

 angives.
Dette gælder også, når et moderselskab, som er sambeskattet med et  

 datterselskab, underrettes om ændrede skatteansættelser for  

 datterselskabet, jf.
TfS 1999, 488 VLD, hvor landsretten udtalte, at  

 klagevejledningen ikke indeholdt oplysning om, at også moderselskabet var  

 klageberettiget, hvilket medførte suspension af klagefristen.
Sagen er nu  

 afgjort af Højesteret, jf.  

 SKM2001.344.HR ,  

 hvor spørgsmålet om suspension af klagefrist ikke var til prøvelse.  

 Klagevejledning skal dog ikke gives, hvis afgørelsen fuldt ud giver den  

 pågældende medhold, fx i sager om registrering, hvor ansøgning om  

 registrering imødekommes ubetinget.
 Der skal gives klagevejledning, hvad enten klageadgangen er hjemlet i  

 SFL ,  

 skatte- eller afgiftslovgivningen i øvrigt eller blot følger af den  

 almindelige ulovbestemte regel om administrativ rekurs, jf.  

 afsnit H.
 I sager, der kan påklages til vurderingsankenævn, skal der vejledes  

 om:
 I sager, der kan påklages til skatteankenævn , skal der vejledes  

 om:
 I sager, der kan påklages til Landsskatteretten, skal der vejledes  

 om:
Klagevejledningen skal indeholde oplysning om, at afgørelser, som kan  

 påklages til skatteankenævnet, efter klagerens valg i stedet kan påklages  

 til Landsskatteretten.
Dette gælder dog ikke afgørelser om  

 forskudsregistrering, jf.   

 SFL  

 § 5, stk. 2.
 Klagevejledningen skal i fornødent omfang indeholde oplysning om,  

 hvorvidt der inden for det pågældende sagsområde gælder særlige  

 begrænsninger i klageinstansens kompetence.
Af dommen  

 SKM2001.62.VLR  

 kan udledes, at hvis der under en løbende klagefrist anmodes om  

 genoptagelse af den påklagede afgørelse, vil klagefristen som udgangspunkt  

 være suspenderet indtil genoptagelsesspørgsmålet er afgjort, jf.
FVL § 20,  

 stk. 3.
Som anført under afsnit  

 E.3.1  

 er der i forbindelse med ændringer af skatteansættelser efter  

 ligningslovens § 2 pligt til at vejlede om adgangen til  

 betalingskorrektion i henhold til ligningslovens § 2, stk. 4. Hvis der er  

 givet en sådan vejledning, vil klagefristen vedrørende  

 ansættelsesændringen løbe på normal måde.
Hvis der derimod ikke er givet  

 korrekt vejledning om adgangen til betalingskorrektion, vil der efter en  

 færdigbehandling af en efterfølgende anmodning om betalingskorrektion  

 skulle gives fornyet klagevejledning også vedrørende selve den  

 ansættelsesændring, der har givet anledning til betalingskorrektionen.
Efter  

 FVL  

 § 26 skal der gives vejledning om muligheden for sagsanlæg ved domstolene,  

 hvis der gælder lovbestemte frister for et sagsanlæg.
Reglen har betydning  

 for alle sager, hvor SKAT træffer endelig administrativ afgørelse,  

 jf.   

 SFL  

 § 48. I sager, hvor der ikke kan ske yderligere administrativ påklage,  

 skal der således vejledes om, at fristen for domstolsprøvelse er 3 måneder  

 fra sagens afgørelse eller afvisning.
Se desuden om domstolsprøvelse  

 afsnit  

 I .
Efter   

 SFL  

 § 48, stk. 2 - som benævnes overspringelsesreglen - kan en sag indbringes  

 for domstolene, inden der er truffet endelig administrativ afgørelse, hvis  

 der er forløbet mere end 6 måneder efter sagens indbringelse for den  

 endelige administrative instans.
I sager, hvor sagsbehandlingstiden  

 forventes at blive på mere end 6 måneder, skal der derfor vejledes om  

 overspringelsesreglen senest ved fristens udløb.
Reglerne i  

 FVL  

 § 25, stk. 1, fastsætter alene regler om administrativ rekurs.
Det følger  

 imidlertid af den vejledningspligt, som efter  

 FVL  

 § 7 påhviler SKAT, at der efter omstændighederne bør vejledes om  

 muligheden for klage til Folketingets Ombudsmand.
Klagevejledningen i toldsager, hvor Landsskatteretten er klageinstans,  

 indeholder et afsnit om såkaldt anfægtelse af afgørelser.
Reglerne om  

 anfægtelse skal ses i lyset af de EU-retlige regler om afregning af egne  

 indtægter.
Der er tale om anfægtelse af en afgørelse, når parten  

 meddeler SKAT, at han ikke er enig i den trufne afgørelse og at han  

 derfor agter at påklage den.
Anfægtelsen skal ske skriftligt og inden 4  

 uger fra datoen for afgørelsen.
For borgeren eller virksomheden er der ingen retsvirkninger knyttet til  

 anfægtelse.
Selv om en afgørelse ikke er anfægtet inden for de 4 uger,  

 afskærer det ikke parten fra at indbringe afgørelsen for  

 Landsskatteretten.
Omvendt er parten ikke forpligtet til at klage til  

 Landsskatteretten, selv om afgørelsen er blevet anfægtet.
 På toldområdet gælder herudover art. 6, stk. 3 i EF's  

 toldkodeks .
 Se nærmere om konsekvenserne af manglende klagevejledning afsnit  

 F.
E.3.10 Oplysningspligt Reglerne om den dataansvarliges oplysningspligt over for den  

 registrerede findes i persondatalovens kapitel 8, §§ 28 - 30, jf. lov nr.  

 429 af 31. maj 2000 om behandling af personoplysninger.
Loven erstatter  

 den tidligere registerlovgivning om offentlige og private registre.
Se  

 eventuelt  

 afsnit       M.2  om lovens  

 formål  

 og indhold generelt.
Efter lovens anvendelsesområde gælder oplysningspligten for behandling  

 af personoplysninger, som helt eller delvist foretages ved hjælp af  

 elektronisk databehandling, samt for ikke-elektronisk behandling af  

 personoplysninger, der er eller vil blive indeholdt i et register, jf.
PDL  

 § 1, stk.1.
Ved personoplysninger forstås enhver form for information om en  

 identificeret eller identificerbar fysisk person (den registrerede), jf.  

 PDL § 3, nr. 1. Personen er fx identificerbar, hvis den pågældende kan  

 identificeres ved hjælp af CPR-nr., SE-nr., CVR-nr., journalnummer eller  

 lignende.
I det hele taget gælder, at virksomhedsoplysninger, der kan  

 identificere enkeltpersoner, er omfattet af begrebet personoplysninger.  

 Reglerne om oplysningspligt gælder derimod som hovedregel ikke for  

 behandling af oplysninger om juridiske personer (selskaber, fonde,  

 foreninger mv.). Der gælder dog særlige regler for videregivelse af  

 oplysninger til kreditoplysningsbureauer, jf. persondatalovens kapitel  

 5.
Ved behandling forstås enhver operation eller række af operationer, som  

 oplysninger gøres til genstand for, jf.
PDL § 3, nr. 2. Begrebet dækker  

 bl.a. over indsamling, registrering, opbevaring, tekstbehandling, brug,  

 videregivelse og sletning.
Behandling kan eksempelvis finde sted i  

 forbindelse med konkrete sager eller som led i udøvelse af kontrol.
Der skal endvidere være tale om behandling af personoplysninger, der  

 foretages ved hjælp af elektronisk databehandling - eller ikke-elektronisk  

 databehandling af personoplysninger, der er eller vil blive indeholdt i et  

 register.
Det drejer sig bl.a. om oplysninger, som på et tidspunkt enten  

 vil blive indberettet til et af edb-systemerne, som vil blive behandlet  

 elektronisk i form af tekstbehandling, eller som vil blive indeholdt i et  

 manuelt register.
Elektronisk journalisering og sagsstyring er også  

 omfattet.
Derimod er den manuelle behandling af oplysninger i mapper med  

 sagsakter ikke omfattet.
Efter reglerne om oplysningspligt påhviler der den dataansvarlige en  

 pligt til af egen drift at give den registrerede meddelelse om en række  

 forhold ved indsamling af oplysninger om den pågældende.
Der er altså ikke  

 tale om regler, som kun skal opfyldes, hvis den registrerede fremsætter  

 anmodning herom.
Der gælder efter loven ingen formkrav til den meddelelse, der gives den  

 registrerede, og der kan derfor efter bestemmelsen ikke stilles krav om,  

 at meddelelsen skal gives skriftligt.
Det er imidlertid den  

 dataansvarlige, som - i tilfælde af uenighed om, hvorvidt der er givet den  

 fornødne underretning til den registrerede - skal kunne dokumentere, at  

 oplysningspligten er opfyldt.
Underretningen skal derfor som hovedregel  

 gives skriftligt.
Hvis oplysninger indhentes mundtligt, fx under et møde  

 eller pr. telefon, og der samtidig mundtligt gives underretning til  

 opfyldelse af oplysningspligten, skal der i alle tilfælde foretages notat,  

 der kan dokumentere, at oplysningspligten er blevet overholdt.
Forvaltningsmyndighedens stilling til, om - og i hvilket omfang - der i  

 en given situation er oplysningspligt efter persondatalovens kapitel 8, §§  

 28 - 30, er ikke en afgørelse i forvaltningslovens forstand, men anses for  

 en beslutning af processuel karakter.
Myndigheden skal derfor ikke  

 begrunde en eventuel beslutning om ikke at give underretning, når  

 indsamlingen finder sted.
Tilsvarende skal underretning af den  

 registrerede til opfyldelse af oplysningspligten ikke ledsages af  

 klagevejledning.
Er der derimod tale om besvarelse af en efterfølgende  

 klage fra den registrerede person over manglende underretning eller  

 eventuelt indsigelse mod, at oplysninger om vedkommende gøres til genstand  

 for behandling, jf. lovens § 35, er der tale om en afgørelse, som skal  

 forsynes med både begrundelse og klagevejledning.
 Reglerne om oplysningspligt i persondataloven er opbygget på den måde,  

 at spørgsmålet om den dataansvarliges oplysningspligt over for den  

 registrerede i forbindelse med indsamling af oplysninger hos den  

 registrerede selv er reguleret i lovens § 28, mens spørgsmålet om den  

 dataansvarliges oplysningspligt ved indsamling af oplysninger hos andre  

 end den registrerede er reguleret i lovens § 29.
Endvidere er der i lovens § 30 fastsat en række undtagelser, der  

 knytter sig til den dataansvarliges oplysningspligt over for den  

 registrerede i begge de nævnte situationer.
Når behandlingen er omfattet  

 af oplysningspligten, skal den dataansvarlige give den registrerede  

 meddelelse om følgende:
Den dataansvarlige myndighed er samme myndighed, som er ansvarlig for  

 den behandling, der giver anledning til, at den registrerede skal  

 informeres.
Det forhold, at det fremgår af brevpapiret, hvilken myndighed  

 der er ansvarlig for sagen, vil være tilstrækkelig til at opfylde  

 oplysningspligten efter PDL § 28, stk. 1, nr. 1, og § 29, stk. 1, nr.  

 1.
Underretningen om formålet eller formålene med behandlingen skal være  

 tilstrækkelig til, at den registrerede bliver klar over, hvad der er  

 baggrunden for, at der indsamles oplysninger om den pågældende.
Det  

 betyder, at den dataansvarlige - som minimum - skal underrette den  

 registrerede om, hvad de indsamlede oplysninger skal bruges til på  

 indsamlingstidspunktet.
Den dataansvarlige skal endvidere i hver enkelt tilfælde foretage en  

 konkret vurdering af, om der er andre oplysninger, der under hensyn til de  

 særlige omstændigheder, hvorunder oplysningerne er indsamlet, er  

 nødvendige for, at den registrerede kan varetage sine interesser, jf.
PDL  

 § 28, stk. 1, nr. 3, litra a-c, og § 29, stk. 1, nr. 3, litra a-c.  

 Opregningen i litra a-c i de to bestemmelser er ikke udtømmende, men det  

 drejer sig eksempelvis om følgende informationer:
 Der skal efter sidstnævnte bestemmelse gives den registrerede  

 meddelelse om typen af oplysninger, som er indsamlet, og ikke om konkrete  

 oplysninger. Ønsker den registrerede at få oplyst, hvilke konkrete  

 oplysninger, der er indsamlet om vedkommende, må den registrerede anmode  

 om indsigt heri efter reglerne i persondatalovens kapitel 9, jf. næste  

 punkt.
Retten til indsigt efter anmodning er reguleret i persondatalovens  

 kapitel 9, §§ 31 - 34. Reglerne om indsigtsret er regler om egenacces.  

 Reglerne regulerer derfor bl.a. i hvilket omfang den person, der behandles  

 oplysninger om, har ret til konkrete oplysninger om sig selv.
Se afsnit  

 M.2        om indsigt efter persondataloven.
 Retten til berigtigelse mv. efter anmodning er reguleret i PDL § 37.  

 Bestemmelsen fastsætter, at den registrerede over for den dataansvarlige  

 kan kræve, at oplysninger om den pågældende berigtiges, slettes eller  

 blokeres, hvis oplysningerne viser sig urigtige, vildledende eller på  

 anden måde er behandlet i strid med lov eller bestemmelser udstedt i  

 medfør af lov.
Som anført er opregningen i litra a-c i §§ 28, stk. 1, nr. 3, og 29,  

 stk. 1, nr. 3, ikke udtømmende.
Der vil derfor efter omstændighederne  

 kunne påhvile den dataansvarlige en pligt til at give den registrerede  

 anden information end de oplysninger, der følger af bestemmelserne i litra  

 a-c.
Om der skal gives den registrerede yderligere information beror -  

 ligesom med hensyn til bestemmelserne i litra a-c - på en konkret  

 vurdering af, om dette er nødvendigt for, at den registrerede kan varetage  

 sine interesser i det enkelte tilfælde.
Persondataloven indeholder en række undtagelser om den dataansvarliges  

 oplysningspligt over for den registrerede, jf.
PDL § 28, stk. 2, § 29,  

 stk. 2, og § 30.
 Efter bestemmelserne i PDL § 28, stk. 2, og § 29, stk. 2, 1. led,  

 gælder oplysningspligten efter stk. 1 i de to bestemmelser ikke, hvis den  

 registrerede allerede er bekendt med de oplysninger, som er omfattet af  

 oplysningspligten, dvs. oplysninger om den dataansvarliges identitet,  

 formålene med behandlingen samt yderligere oplysninger, der er nødvendige  

 til varetagelse af den registreredes interesser.
I de tilfælde, hvor indsamlingen af oplysninger sker ved, at den  

 registrerede selv retter henvendelse til den dataansvarlige, vil det i  

 almindelighed kunne lægges til grund, at den registrerede allerede er  

 bekendt med de oplysninger, der efter PDL § 28, stk. 1, skal gives den  

 pågældende.
Også i de situationer, hvor den dataansvarlige aktivt  

 indsamler oplysninger hos den registrerede, vil det i mange tilfælde kunne  

 lægges til grund, at den registrerede allerede er bekendt med disse  

 oplysninger.
I begge de nævnte situationer gælder dog, at  

 oplysningspligten skal opfyldes, hvis den dataansvarlige er i tvivl om,  

 hvorvidt den registrerede allerede er bekendt med de i stk. 1, nr. 1 - 3,  

 anførte oplysninger.
 I de tilfælde, hvor oplysningerne er indsamlet hos andre end den  

 registrerede, fx andre myndigheder eller private, vil den dataansvarlige  

 derimod som hovedregel ikke kunne lægge til grund, at den registrerede  

 allerede er bekendt med de oplysninger, som den dataansvarlige er  

 forpligtet til at give meddelelse om efter PDL § 29, stk. 1. Det beror  

 bl.a. på, at oplysningspligten skal opfyldes, hvis den dataansvarlige er i  

 tvivl om, hvorvidt den registrerede allerede er bekendt med de i stk. 1,  

 nr. 1 - 3, nævnte oplysninger.
Hvis en dataansvarlig myndighed, som har indsamlet oplysninger hos den  

 registrerede og i den forbindelse har opfyldt sin oplysningspligt efter  

 PDL § 28, efterfølgende videregiver de indsamlede oplysninger til en anden  

 dataansvarlig myndighed, skal denne nye dataansvarlige myndighed som  

 udgangspunkt opfylde oplysningspligten efter PDL § 29. Den nye  

 dataansvarlige myndighed kan alene undlade at give den registrerede  

 meddelelse efter PDL § 29, stk. 1, hvis den oprindelige dataansvarlige  

 allerede har givet de fornødne oplysninger til den registrerede, jf.
PDL §  

 29, stk. 2, 1. led, eller hvis en af de øvrige undtagelsesbestemmelser i  

 PDL § 29 eller § 30 er opfyldt.
 Af bestemmelsen i PDL § 29, stk. 2, 2. led, følger, at  

 oplysningspligten efter stk. 1 heller ikke gælder, hvis registreringen  

 eller videregivelsen er udtrykkeligt fastsat ved lov eller bestemmelse  

 fastsat i henhold til lov.
Kravet om udtrykkelighed betyder, at der bør sondres mellem de  

 bestemmelser, der indeholder en indberetningspligt, og de bestemmelser,  

 der indeholder en oplysningspligt.
Som hovedregel vil det kun være i de  

 tilfælde, hvor der er tale om en egentlig indberetningspligt eller pligt  

 til at indhente oplysninger, at kravet om udtrykkelighed er opfyldt.
I  

 disse tilfælde vil det være klart for den registrerede (gennem  

 bekendtgørelse i Lovtidende), at der vil blive indberettet/indhentet  

 oplysninger om den pågældende.
Den registrerede vil derfor have mulighed  

 for at søge om indsigt i de behandlinger, der foregår hos den modtagende  

 myndighed.
Datatilsynet anser eksempelvis bestemmelsen i  

 skattekontrollovens        § 7 F, stk. 1, hvorefter kommunerne årligt skal  

 foretage indberetning  

 til SKAT om opkrævede underholdsbidrag, for at opfylde kravet om  

 udtrykkelighed.
Det er derimod ikke tilstrækkeligt, at en bestemmelse  

 indeholder en oplysningspligt, da det vil være forbundet med en vis  

 usikkerhed om der rent faktisk behandles (registreres eller videregives)  

 oplysninger om den registrerede, jf. eksempelvis skattekontrollovens § 8  

 G, stk. 1, om oplysningspligt for vekselerere, advokater m.fl. " ... i det  

 omfang told- og skatteforvaltningen anmoder derom og oplysningerne er af  

 væsentlig betydning for skatteligningen ...".
 Efter PDL § 29, stk. 3, gælder oplysningspligten efter stk. 1 heller  

 ikke, hvis underretning af den registrerede viser sig umulig eller er  

 uforholdsmæssig vanskelig.
I hvilket omfang dette er tilfældet skal vurderes i den enkelte  

 situation.
Ved denne vurdering skal der ske en afvejning af på den ene  

 side betydningen af en sådan underretning for den registrerede og på den  

 anden side den arbejdsindsats hos myndigheden, der vil være forbundet med  

 en sådan underretning.
Der skal i den forbindelse bl.a. lægges vægt på  

 antallet af registrerede, som skal have meddelelse, oplysningernes alder,  

 samt hvor indgribende det er for den enkelte, at der foretages behandling  

 af oplysninger om vedkommende.
Det vil herunder være af betydning, om  

 behandlingen af oplysninger foretages som led i enkeltsagsbehandling, hvor  

 underretning kan ske i forbindelse med iværksættelse af andre  

 sagsbehandlingsskridt, eller om behandlingen foretages som led i en række  

 identiske sager, eventuelt som led i massesagsbehandling.
Hvor  

 oplysningerne vedrører personer, der er bosiddende i udlandet, kan  

 behandlingen således efter omstændighederne være undtaget fra  

 oplysningspligten, hvis underretning af den registrerede viser sig umulig  

 eller uforholdsmæssig vanskelig efter en konkret afvejning.
I øvrigt må  

 det antages, at bestemmelsen har et snævert anvendelsesområde.
Det fremgår af en udtalelse fra Datatilsynet, at betingelserne for at  

 fravige oplysningspligten med hjemmel i § 29, stk. 3, ikke kan anses for  

 opfyldt i en sag, hvor Arbejdsdirektoratet i forbindelse med tilsynet af  

 kommunernes rådighedsvurderinger for kontant- og starthjælpsmodtagere  

 indhenter oplysninger og opretter sager på de enkelte ydelsesmodtagere.  

 Datatilsynet har herved lagt vægt på 1) omfanget og karakteren af de  

 oplysninger om borgeren, der indhentes og registreres, 2) at direktoratets  

 behandling kan (men ikke nødvendigvis vil) føre til ændringer i forhold  

 til borgeren, 3) formålet med oplysningspligten (at skabe større  

 gennemsigtighed og overblik vedrørende personregistreringen), 4) at  

 direktoratet opretter en sag for hver enkelt borger, og endelig 5) har  

 Datatilsynet ikke grundlag for at antage, at det vil være forbundet med  

 uforholdsmæssig stor arbejdsindsats at underrette de omhandlede personer,  

 jf.
Datatilsynets udtalelse til Arbejdsdirektoratet af 1. december 2004,  

 j.nr. 2004-321-0316. Udtalelsen er offentliggjort på Datatilsynets  

 hjemmeside.
 Undtagelsesbestemmelsen i § 29, stk. 3, kan således eksempelvis heller  

 ikke anvendes som hjemmel for manglende opfyldelse af oplysningspligten i  

 tilfælde, hvor der på grundlag af anmeldelser om borgere foretages  

 registrering og enkeltsagsbehandling, hvor oplysningspligten derfor ikke  

 vil være "uforholdsmæssig vanskelig" at opfylde, og hvor myndighedens  

 behandling af oplysningerne i anmeldelserne eventuelt senere kan få  

 "indgribende" betydning for den anmeldte.
Yderligere undtagelser fra oplysningspligten er fastsat i PDL § 30.  

 Efter bestemmelsen i stk. 1 kan undtagelse fra reglerne i § 28, stk. 1, og  

 § 29, stk. 1, gøres, hvis den registreredes interesse i at få kendskab til  

 oplysningerne findes at burde vige for afgørende hensyn til private  

 interesser, herunder hensynet til den registrerede selv.
Efter  

 bestemmelsen i stk. 2 kan undtagelse fra bestemmelserne i § 28, stk. 1, og  

 § 29, stk. 1, tillige gøres, hvis den registreredes interesse i at få  

 kendskab til oplysningerne findes at burde vige for afgørende hensyn til  

 offentlige interesser, herunder navnlig hensynet til 1) statens sikkerhed,  

 2) forsvaret, 3) den offentlige sikkerhed, 4) forebyggelse,  

 efterforskning, afsløring og retsforfølgning i straffesager eller i  

 forbindelse med brud på etiske regler for lovregulerede erhverv, 5)  

 væsentlige økonomiske eller finansielle interesser hos en medlemsstat  

 eller Den Europæiske Union, herunder valuta-, budget-, og  

 skatteanliggender samt 6) kontrol-, tilsyns-, eller reguleringsopgaver,  

 herunder opgaver af midlertidig karakter, der er et led i den offentlige  

 myndighedsudøvelse på de i nr. 3 - 5 nævnte områder.
Bestemmelserne har  

 kun betydning, hvis underretning af den registrerede ikke kan undlades  

 efter undtagelsesbestemmelserne i § 28, stk. 2, og § 29, stk. 2 og 3.
Indskrænkning af den dataansvarliges oplysningspligt kræver efter både  

 stk. 1 og stk. 2 en konkret afvejning af de modstående interesser, der er  

 anført.
Afvejningen skal foretages for hver enkelt oplysning for sig.
Hvis  

 hensyn, der indebærer undtagelse fra oplysningspligten, kun gør sig  

 gældende for en del af de i § 28, stk. 1, og § 29, stk. 1, nævnte  

 oplysninger, skal der gives den registrerede meddelelse om de øvrige  

 oplysninger.
Endvidere indebærer udtrykket "afgørende hensyn", at  

 undtagelse fra oplysningspligten kun kan gøres, hvor der er nærliggende  

 fare for, at privates eller offentliges interesser vil lide skade af  

 væsentlig betydning.
Bevisbyrden påhviler den dataansvarlige.
 Eksempelvis vil bestemmelsen i PDL § 30, stk. 2, nr. 6, om hensynet til  

 kontrol mv. kunne anvendes, hvis det efter en konkret afvejning - af på  

 den ene side hensynet til den registreredes interesse i at få kendskab til  

 oplysningerne og på den anden side afgørende kontrolhensyn - vurderes, at  

 der er nærliggende og konkret fare for, at det offentliges interesser vil  

 lide skade af væsentlig betydning, fx fordi behandlingen sker i  

 forbindelse med planlægning af uanmeldt kontrol.
 Ordlyden og fortolkningen af undtagelsesbestemmelsen i persondatalovens  

 § 30, stk. 2, nr. 6, svarer til forvaltningslovens § 15, stk. 1, nr. 4, om  

 undtagelse af oplysninger i sager om partsaktindsigt, for så vidt angår  

 den afvejning, der skal foretages af modstående interesser samt begrebet  

 "afgørende hensyn". Ligeledes svarer fortolkningen af ekstraheringspligten  

 efter persondatalovens § 30, stk. 2, nr. 6, som alene fremgår af  

 bemærkningerne til loven, til fortolkningen af ekstraheringspligten efter  

 ordlyden af forvaltningslovens § 15, stk. 2.
Ombudsmanden udtalelse i en sag om afslag på aktindsigt i anmeldelser  

 efter forvaltningslovens § 15, stk. 1, nr. 4, kan derfor også anvendes som  

 fortolkningsbidrag til undtagelsesbestemmelsen i persondatalovens § 30,  

 stk. 2, nr. 6, i relation til anmeldelser, jf.
FOB 2004, 346 ff,  

 om Afslag på aktindsigt i skattekontrolsag.
Ombudsmandens udtalelse indebærer således i relation til anmeldelser,  

 at betingelserne for helt eller delvist at fravige oplysningspligten med  

 hjemmel i persondatalovens § 30, stk. 2, nr. 6, er at der for hver enkelt  

 oplysning foreligger afgørende modhensyn af en sådan karakter, at der  

 efter et konkret skøn er nærliggende og sandsynliggjort fare for, at  

 kontrolhensyn vil lide skade af væsentlig betydning.
Det forhold at  

 kontrolprocessen vanskeliggøres er ikke i sig selv et afgørende modhensyn,  

 når selve kontrolformålet ikke samtidig lider skade af væsentlig  

 betydning.
Det er i denne sammenhæng uden betydning om partens interesse i  

 at kende oplysningerne antages at være mere eller mindre tungtvejende,  

 hvis der ikke foreligger sådanne afgørende hensyn, der taler imod  

 meddelelse af de omfattede oplysninger.
Når der indsamles oplysninger hos den registrerede, skal  

 oplysningspligten opfyldes samtidig med indsamlingen, jf.
PDL § 28, stk.  

 1.
I de tilfælde, hvor oplysninger indsamles i forbindelse med, at den  

 registrerede fx skal indlevere en ansøgning, blanket eller lignende til  

 den dataansvarlige, kan oplysningspligten opfyldes ved, at de fornødne  

 informationer er fortrykt på ansøgningen, blanketten mv.
Hvis indsamlingen  

 foregår uden anvendelse af en fortrykt ansøgningsformular eller lignende,  

 fx ved at den registrerede selv henvender sig i et almindeligt brev, skal  

 oplysningspligten opfyldes snarest muligt eller senest inden for 10  

 dage.
Når oplysninger indsamles hos andre end den registrerede, skal  

 oplysningspligten opfyldes ved registreringen, eller hvis de indsamlede  

 oplysninger er beregnet på videregivelse, senest når videregivelsen af  

 oplysningerne finder sted, jf.
PDL § 29, stk. 1.
Udtrykket "ved registreringen" skal fortolkes som snarest muligt eller  

 senest inden for 10 dage efter registreringen.
I tilfælde, hvor de  

 indsamlede oplysninger er beregnet på videregivelse til tredjemand, kan  

 opfyldelse af oplysningspligten vente til videregivelse af oplysninger  

 første gang finder sted.
Det er dog en betingelse, at det på tidspunktet  

 for indsamlingen er klart, at oplysningerne skal videregives til  

 tredjemand, og at videregivelsen finder sted inden for en forholdsvis  

 snæver periode.
