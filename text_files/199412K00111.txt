Nr LSF 111 Forslag til Lov om ændring af færdselsloven Fremsat af trafikministeren (Jan trøjborg) den 11. januar 1995 Vedtaget ved tredjebehandling den 18. april 1995 Lov nr. 317 af 17/05/1995 § 1 I færdselsloven, jf. lovbekendtgørelse nr. 735 af 24. august 1992, som  

 ændret ved lov nr. 469 af 30. juni 1993, lov nr. 98 af 9. februar 1994 og lov  

 nr. 382 af 18. maj 1994, foretages følgende ændringer:
 1. § 5, stk. 3, 2. pkt., ophæves.
 2. I § 7, stk. 6, i overskriften til § 39, i §  

 39, i § 68, stk. 1, og i § 73, stk. 2, ændres  

 »civilforsvarets« til: »redningsberedskabets«.
 3. I § 23, stk. 2, indsættes efter »og tohjulet«:  

 »ikkeregistreringspligtig«.
 4. I § 30 ændres »brandvæsen« til:  

 »redningsberedskab«.
 5. I § 37 indsættes efter stk. 5 som nyt stykke:
»Stk. 6. Motorløb uden for vej, som benyttes til almindelig  

 færdsel af en eller flere færdselsarter, må kun finde sted med politiets  

 tilladelse og på en af politiet godkendt afspærret bane.
Trafikministeren kan  

 efter forhandling med justitsministeren fastsætte bestemmelser om politiets  

 godkendelse af baner til motorløb uden for vej, som benyttes til almindelig  

 færdsel af en eller flere færdselsarter, og meddelelse af tilladelse til  

 afholdelse af sådanne løb samt de nærmere vilkår herfor.
Der kan endvidere  

 fastsættes regler om adgangen til at påklage politiets afgørelser, herunder  

 at afgørelser ikke skal kunne indbringes for anden administrativ  

 myndighed.« 6. I § 37, stk. 6, som herefter bliver stk. 7, ændres  

 »Justitsministeren fastsætter« til: »Trafikministeren kan  

 efter forhandling med justitsministeren fastsætte«.
 7. § 64, stk. 1, affattes således:
»Øvelseskørsel for personer, der uddanner sig til kørsel med bil, må  

 kun finde sted, når der i køretøjet ved siden af eleven findes en godkendt  

 kørelærer eller en kørelæreraspirant, der er under opsyn og vejledning af en  

 hertil særligt godkendt kørelærer, som er til stede i bilen.
Kørelæreren  

 eller kørelæreraspiranten anses da for at være fører af bilen.
Under  

 køreprøven anses eleven dog for at være fører.
Såfremt en person, der  

 allerede har kørekort, foretager øvelseskørsel i et dertil godkendt køretøj  

 med en godkendt kørelærer eller kørelæreraspirant ved siden af sig, anses  

 kørelæreren eller kørelæreraspiranten for at være fører af køretøjet.
I de  

 tilfælde, hvor kørelæreren eller kørelæreraspiranten må anses som fører,  

 gælder bestemmelserne i §§ 53-55 også for eleven.« 8. § 64, stk. 2, affattes således:
»Stk. 2. Øvelseskørsel med motorcykel må kun finde sted under  

 vejledning og overvågning af en godkendt kørelærer eller af en  

 kørelæreraspirant, der er under vejledning og tilsyn af en hertil særligt  

 godkendt kørelærer.
I begge tilfælde har den godkendte kørelærer ansvaret  

 for, at øvelseskørslen foregår på sådanne steder og på en sådan måde, at det  

 efter elevens uddannelsestrin må antages at kunne ske uden fare for den  

 øvrige færdsel.
Tilsvarende gælder øvelseskørsel med traktor.« 9. § 66, stk. 2, affattes således:
»Stk. 2. Godkendelsen gælder i 5 år, dog højst så længe den  

 pågældende har kørekort.
Godkendelsen kan fornys, såfremt indehaveren stadig  

 opfylder betingelserne i stk. 1, nr. 2 og 5, og godtgør i den forløbne  

 periode 1) jævnligt at have drevet teoretisk og praktisk undervisning som  

 kørelærer og indstillet elever til prøve eller 2) jævnligt at have drevet teoretisk og praktisk undervisning af  

 kørelæreraspiranter og indstillet aspiranter til prøve eller 3) jævnligt at have virket som ledende køredommer i forsvaret.« 10. Efter kapitel 14 indsættes som nyt kapitel:
»Kapitel 14 a Særlige forhold for personer med handicap § 88 a.
Trafikministeren kan for at imødekomme særlige behov for  

 personer med handicap dispensere fra reglerne i denne lovs kapitel 1-14, når  

 det findes færdselssikkerhedsmæssigt forsvarligt.
Trafikministeren kan  

 endvidere fastsætte regler, der helt eller delvis fritager personer med  

 handicap for at efterkomme bestemmelser om parkering og standsning fastsat i  

 medfør af § 92, stk. 1, nr. 1, og fritager visse personer med handicap for  

 betaling for køreprøver, nummerplader samt syn i medfør af kapitel 17  

 a.« 11. I § 92, stk. 4, udgår »for hovedvejes vedkommende  

 af justitsministeren og i øvrigt«.
 12. § 92, stk. 5, 2. pkt., affattes således:
»Politiets bestemmelser i medfør af stk. 1, 2 og 4 kan påklages til  

 trafikministeren, for så vidt angår retlige spørgsmål.« 13. I § 92 indsættes efter stk. 5 som nyt stykke:
»Stk. 6. Politiet kan træffe aftale med en kommunalbestyrelse  

 om, at visse bestemmelser om dispensation fra tidsbegrænset parkering  

 administreres af vedkommende kommunalbestyrelse.« Stk. 6 bliver herefter stk. 7.
 14. § 96, stk. 2, affattes således:
»Stk. 2. Såfremt der opstår uenighed mellem politiet og  

 vejbestyrelsen om afmærkningen, afgøres sagen af trafikministeren.
Klager  

 over afmærkningen afgøres ligeledes af trafikministeren, for så vidt angår  

 retlige spørgsmål.« 15. § 100, stk. 2, 2. pkt., ophæves.
 16. § 105, stk. 1, affattes således:
»Krav om erstatning for skader forvoldt af motordrevne køretøjer skal  

 være dækket af en forsikring i et ansvarsforsikringsselskab, der har  

 Finanstilsynets tilladelse (koncession) til at drive forsikringsvirksomhed.  

 Et udenlandsk forsikringsselskab, der har koncession i et andet land inden  

 for Den Europæiske Union eller i et andet land, der efter aftale med EF har  

 gennemført Rådets direktiv 92/49/EØF af 18. juni 1992 om samordning af love  

 og administrative bestemmelser vedrørende direkte forsikringsvirksomhed  

 bortset fra livsforsikring og om ændring af direktiv 73/239/EØF og 88/357/EØF  

 (tredje skadesforsikringsdirektiv), og som i Danmark er anmeldt til at tegne  

 ansvarsforsikring for motordrevne køretøjer, kan ligeledes tegne  

 ansvarsforsikring for motordrevne køretøjer i Danmark.
Alle  

 forsikringsselskaber, der tegner ansvarsforsikring for motordrevne køretøjer  

 i Danmark, skal være medlem af Dansk Forening for International  

 Motorkøretøjsforsikring (DFIM). Betingelser for betaling af løbende ydelser  

 til DFIM fastsættes af trafikministeren.
Alle forsikringsselskaber, der  

 ønsker at tegne ansvarsforsikring for registreringspligtige motordrevne  

 køretøjer i Danmark, skal herudover anmelde dette til Centralregisteret for  

 Motorkøretøjer.« 17. § 118, stk. 7, affattes således:
»Stk. 7. Er en overtrædelse begået af et selskab, en  

 forening, en selvejende institution, en fond eller lignende, kan der pålægges  

 den juridiske person som sådan bødeansvar.
Er overtrædelsen begået af staten,  

 en kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.« 18. I § 120, stk. 2, ændres »retsplejelovens §§ 782 og  

 783« til: »retsplejelovens §§ 824 og 825«.
 19. I § 124 a, stk. 2, ændres »motorcykel med  

 sidevogn« til: »stor motorcykel«.
 20. I § 130, stk. 1, indsættes som 3. pkt.:
»Trafikministeren fastsætter nærmere regler om politiets inddragelse  

 af førerretten, herunder om foreløbig inddragelse af kørekort mod udstedelse  

 af midlertidigt kørekort.« § 2 Stk. 1. Loven træder i kraft den 1. juli 1995, jf. dog stk. 2.
 Stk. 2. Trafikministeren fastsætter tidspunktet for ikrafttræden  

 af § 1, nr. 19, som dog senest skal være den 1. juli 1996.
Oprindeligt fremsat forslag § 1 I færdselsloven, jf. lovbekendtgørelse nr. 735 af 24. august 1992, som  

 ændret ved lov nr. 469 af 30. juni 1993, lov nr. 98 af 9. februar 1994 og lov  

 nr. 382 af 18. maj 1994, foretages følgende ændringer:
 1. § 5, stk. 3, 2. punktum, ophæves.
 2. I § 7, stk. 6, i overskriften til § 39, i § 39, i § 68,  

 stk. 1, og i § 73, stk. 2, ændres »civilforsvarets« til:  

 »redningsberedskabets«.
 3. I § 23, stk. 2, indsættes efter »og tohjulet«:  

 »ikke-registreringspligtig«.
 4. I § 30 ændres »brandvæsen« til:  

 »redningsberedskab«.
 5. I § 37 indsættes efter stk. 5 som nyt stykke:
»Stk. 6. Motorløb uden for vej, som benyttes til almindelig  

 færdsel af en eller flere færdselsarter, må kun finde sted med politiets  

 tilladelse og på en af politiet godkendt afspærret bane.
Trafikministeren kan  

 efter forhandling med justitsministeren fastsætte bestemmelser om politiets  

 godkendelse af baner til motorløb uden for vej, som benyttes til almindelig  

 færdsel af en eller flere færdselsarter, og meddelelse af tilladelse til  

 afholdelse af sådanne løb, samt de nærmere vilkår herfor.
Der kan endvidere  

 fastsættes regler om adgangen til at påklage politiets afgørelser, herunder  

 at afgørelser ikke skal kunne indbringes for anden administrativ  

 myndighed.« 6. I § 37, stk. 6, som herefter bliver stk. 7,  

 ændres: »Justitsministeren fastsætter« til: »Trafikministeren  

 kan efter forhandling med justitsministeren fastsætte«.
 7. § 64, stk. 1, affattes således:
»Øvelseskørsel for personer, der uddanner sig til kørsel med bil, må  

 kun finde sted, når der i køretøjet ved siden af eleven findes en godkendt  

 kørelærer eller en kørelæreraspirant, der er under opsyn og vejledning af en  

 hertil særligt godkendt kørelærer, som er til stede i bilen.
Kørelæreren  

 eller kørelæreraspiranten anses da for at være fører af bilen.
Under  

 køreprøven anses eleven dog for at være fører.
Såfremt en person, der  

 allerede har kørekort, foretager øvelseskørsel i et dertil godkendt køretøj  

 med en godkendt kørelærer eller kørelæreraspirant ved siden af sig, anses  

 kørelæreren eller kørelæreraspiranten for at være fører af køretøjet.
I de  

 tilfælde, hvor kørelæreren eller kørelæreraspiranten må anses som fører,  

 gælder bestemmelserne i §§ 53-55 også for eleven.«.
 8. § 64, stk. 2, affattes således:
»Stk. 2. Øvelseskørsel med motorcykel må kun finde sted under  

 vejledning og overvågning af en godkendt kørelærer eller af en  

 kørelæreraspirant, der er under vejledning og tilsyn af en hertil særligt  

 godkendt kørelærer.
I begge tilfælde har den godkendte kørelærer ansvaret  

 for, at øvelseskørslen foregår på sådanne steder og på en sådan måde, at det  

 efter elevens uddannelsestrin må antages at kunne ske uden fare for den  

 øvrige færdsel.
Tilsvarende gælder øvelseskørsel med traktor.«.
 9. § 66, stk. 2, affattes således:
»Stk. 2. Godkendelsen gælder i 5 år, dog højst så længe den  

 pågældende har kørekort.
Godkendelsen kan fornys, såfremt indehaveren stadig  

 opfylder betingelserne i stk. 1, nr. 2 og 5, og godtgør i den forløbne  

 periode:
1) jævnligt at have drevet teoretisk og praktisk undervisning som  

 kørelærer og indstillet elever til prøve, eller 2) jævnligt at have drevet teoretisk og praktisk undervisning af  

 kørelæreraspiranter og indstillet aspiranter til prøve, eller 3) jævnligt at have virket som ledende køredommer i forsvaret.«.
 10. Efter kapitel 14 indsættes som nyt kapitel:
»Kapitel 14 a Særlige forhold for personer med handicap § 88 a.
Trafikministeren kan for at imødekomme særlige behov for  

 personer med handicap dispensere fra reglerne i denne lovs kapitel 1-14, når  

 det findes færdselssikkerhedsmæssigt forsvarligt.
Trafikministeren kan  

 endvidere fastsætte regler, der helt eller delvist fritager personer med  

 handicap for at efterkomme bestemmelser om parkering og standsning fastsat i  

 medfør af § 92, stk. 1, nr. 1, og fritager visse personer med handicap for  

 betaling for køreprøver, nummerplader samt syn i medfør af kapitel 17  

 a.«.
 11. I § 92, stk. 4, udgår: »for hovedvejes vedkommende  

 af justitsministeren og i øvrigt«.
 12. § 92, stk. 5, 2. punktum, affattes således:
 »Politiets bestemmelser i medfør af stk. 1, 2 og 4, kan påklages til  

 trafikministeren, for så vidt angår retlige spørgsmål.«.
 13. I § 92 indsættes efter stk. 5 som nyt stykke:
 »Stk. 6. Politiet kan træffe aftale med en kommunalbestyrelse  

 om, at visse bestemmelser om dispensation fra tidsbegrænset parkering  

 administreres af vedkommende kommunalbestyrelse.«.
 Stk. 6 bliver herefter stk. 7.
 14. § 96, stk. 2, affattes således:
»Stk. 2. Såfremt der opstår uenighed mellem politiet og  

 vejbestyrelsen om afmærkningen, afgøres sagen af trafikministeren.
Klager  

 over afmærkningen afgøres ligeledes af trafikministeren, for så vidt angår  

 retlige spørgsmål.«.
 15. § 100, stk. 2, 2. punktum, ophæves.
 16. § 105, stk. 1, affattes således:
»Krav om erstatning for skader forvoldt af motordrevne køretøjer skal  

 være dækket af en forsikring i et ansvarsforsikringsselskab, der har  

 Finanstilsynets tilladelse (koncession) til at drive forsikringsvirksomhed.  

 Et udenlandsk forsikringsselskab, der har koncession i et andet land inden  

 for Den Europæiske Union eller i et andet land, der efter aftale med EF har  

 gennemført Rådets direktiv 92/49/EØF af 18. juni 1992 om samordning af love  

 og administrative bestemmelser vedrørende direkte forsikringsvirksomhed  

 bortset fra livsforsikring og om ændring af direktiv 73/239/EØF og 88/357/EØF  

 (tredje skadesforsikringsdirektiv), og som i Danmark er anmeldt til at tegne  

 ansvarsforsikring for motordrevne køretøjer, kan ligeledes tegne  

 ansvarsforsikring for motordrevne køretøjer i Danmark.
Alle  

 forsikringsselskaber, der tegner ansvarsforsikring for motordrevne køretøjer  

 i Danmark, skal være medlem af Dansk Forening for International  

 Motorkøretøjsforsikring (DFIM). Betingelser for betaling af løbende ydelser  

 til DFIM fastsættes af trafikministeren.
Alle forsikringsselskaber, der  

 ønsker at tegne ansvarsforsikring for registreringspligtige motordrevne  

 køretøjer i Danmark, skal herudover anmelde dette til Centralregisteret for  

 Motorkøretøjer.«.
 17. § 118, stk. 7, affattes således:
»Stk. 7. Er en overtrædelse begået af et selskab, en  

 forening, en selvejende institution, en fond eller lignende, kan der pålægges  

 den juridiske person som sådan bødeansvar.
Er overtrædelsen begået af staten,  

 en kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.«.
 18. I § 120, stk. 2, ændres »retsplejelovens §§ 782 og  

 783« til: »retsplejelovens §§ 824 og 825«.
 19. I § 124 a, stk. 2, ændres »motorcykel med  

 sidevogn« til: »stor motorcykel«.
 20. I § 130, stk. 1, indsættes som 3. punktum:
 »Trafikministeren fastsætter nærmere regler om politiets inddragelse  

 af førerretten, herunder om foreløbig inddragelse af kørekort mod udstedelse  

 af midlertidigt kørekort.«.
§ 2 Loven træder i kraft den 1. juli 1995, jf. dog stk. 2.
 Stk. 2. Trafikministeren fastsætter tidspunktet for ikrafttræden  

 af § 1, nr. 19, som dog senest skal være den 1. juli 1996.
Bemærkninger til lovforslaget Almindelige bemærkninger Ved lovforslaget foretages justeringer af en række af færdselslovens  

 bestemmelser.
Lovforslaget skal bl.a. give trafikministeren mulighed for at  

 imødekomme handicappedes særlige behov ved dispensation fra lovens  

 bestemmelser i konkrete tilfælde og ved mere lempelige regler for parkering  

 for invalidekøretøjer, når dette findes færdselssikkerhedsmæssigt  

 forsvarligt.
 Videre indeholder forslaget en række mindre justeringer vedrørende bl.a.  

 kørelæreraspiranters øvelseskørsel med elever, forlængelse af  

 kørelærergodkendelsen for visse undervisere og køredommere, henlæggelse af  

 opgaver fra trafikministeren til politiet og efter aftale fra politiet til  

 kommunalbestyrelserne, straf for offentlige myndigheder, samt reglerne om  

 inddragelse af kørekort ved spiritus- og promillekørsel.
 Endelig indeholder forslaget en række mindre ændringer med henblik på en  

 præcisering af de pågældende bestemmelser bl.a. som følge af ændring i anden  

 lovgivning og tidligere ændringer af færdselsloven.
 Forslaget har ikke miljømæssige konsekvenser.
 Forslaget medfører ikke kommunaløkonomiske konsekvenser, der er omfattet  

 af Det udvidede Totalbalanceprincip.
 Forslaget vil ikke medføre administrative eller økonomiske konsekvenser,  

 herunder forøget personalebehov for statslige myndigheder.
 Lovforslaget har været forelagt for følgende myndigheder og  

 organisationer:
Justitsministeriet Indenrigsministeriet Finansministeriet Miljøministeriet Miljøministeriet, Skov- og Naturstyrelsen Erhvervsministeriet Forsvarsministeriet Skatteministeriet Landbrugs- og Fiskeriministeriet Socialministeriet Sundhedsministeriet Finanstilsynet Amtsrådsforeningen i Danmark Kommunernes Landsforening Københavns Kommune Frederiksberg Kommune Nævnet for Etnisk Ligestilling Rigspolitichefen Rigsadvokaten Politidirektøren i København Rådet for Større Færdselssikkerhed Rådet for Trafiksikkerhedsforskning Færdselsstyrelsen Politimesterforeningen Dansk Politiforbund Dansk Kørelærer Union Dansk Køreskole Forening Danske Kørelæreres Landsforbund Københavns Kørelæreforening Bilinspektørforeningen Bilassistentforeningen Ingeniørforbundet (FIST) Fraktionen af Teknikumingeniører Landsorganisationen i Danmark SID Dansk Arbejdsgiverforening Entreprenørforeningen Danske Vognmænd Landsforeningen af Danmarks Bilruter Turistvognmændenes Landsforening Foreningen af Danske Eksportvognmænd Landbrugsrådet De Danske Landboforeninger Dansk Familielandbrug Dansk Erhvervsjordbrug Dansk Erhvervsgartneriforening Dansk Skovforening De Danske Skovdyrkerforeninger Dansk Forening for International Motorkøretøjsforsikring Assurandør-Societetet FDM Dansk Cyklist Forbund Motorcykelbranchens Landsforbund MC-Touring Club Danmark Danske Motorcyklisters Råd Danmarks Knallertudvalg Motorunionen Centralforeningen af Autoreparatører i Danmark Danmarks Automobilforhandler Forening Automobil-Importørenes Sammenslutning De Samvirkende Invalideorganisationer Bolig-, Motor- og Hjælpemiddeludvalget Vognmandsfagets Arbejdsgiverforening Landsforeningen af Danske Maskinstationer Danmarks Tivoliforening Bemærkninger til lovforslagets enkelte bestemmelser Til § 1 Til nr. 1 Den gældende bestemmelse har oprindeligt haft til formål at undgå, at  

 modkørende trafikanter blev blændet.
Bestemmelsen er den eneste i færdselsloven bortset fra bestemmelserne i §§  

 35 og 36 om positionslys ved standsning og parkering, der påbyder brug af  

 parkeringslys.
Standsning, der sker som led i trafikafviklingen, er ikke  

 omfattet af disse bestemmelser.
 Tilsvarende bestemmelse findes således ikke i forbindelse med standsning  

 for rødt lys i signalregulerede vejkryds.
Ved ændring af færdselsloven i 1990 blev der indført pligt for motordrevne  

 køretøjer til at køre med nærlys eller særligt kørelys i dagtimerne.
Samtidig  

 blev de tidligere gældende regler om kørsel med positionslys i  

 lygtetændingstiden på tilstrækkeligt belyste veje ophævet, således at der nu  

 på alle tider af døgnet er pligt til som minimum at køre med nærlys.
 På denne baggrund, og da der ikke er grundlag for at antage, at der er  

 større fare for blænding ved standsning ved en jernbaneoverkørsel end ved  

 standsning i signalreguleret vejkryds, foreslås bestemmelsen ophævet.
Til nr. 2 og 4 Ændringerne er redaktionelle og en konsekvens af, at beredskabsloven (lov  

 nr. 1054 af 23. december 1992), der trådte i kraft den 1. januar 1994,  

 ophævede brandloven, civilforsvarsloven og loven om det civile beredskab.
Til nr. 3 Ved en ændring af færdselsloven i februar 1994 blev knallerters maksimale  

 hastighed ændret fra højst 30 km i timen til højst 45 km i timen.
 De knallerter, der kan køre mere end 30 km i timen, skal ifølge ændringen  

 registreres.
En række af de gældende bestemmelser for knallerters færden i trafikken  

 blev samtidig ændret, således at de regler, der hidtil havde været gældende  

 for knallerter, kun skulle gælde for ikke-registrerede knallerter.
Disse  

 ændringer omfatter f.eks. brug af cykelsti og reglerne om at placere sig til  

 højre i den vognbane, der er placeret yderst til højre, og ved venstresving i  

 kryds, hvor knallertkørere sidestilles med cyklister.
 Som følge heraf bør også reglen i lovens § 23, stk. 2, der indeholder en  

 almindelig undtagelse fra de almindelige regler om forbud mod overhaling,  

 ændres, således at undtagelsen kun omfatter de knallerter  

 (ikke-registrerede), der på samme måde som cykler skal placere sig til højre  

 i den vognbane, der er beliggende yderst til højre.
Til nr. 5 og 6 Afholdelse af motorløb, hvortil der er offentlig adgang, kræver tilladelse  

 efter politivedtægten, jf. normalpolitivedtægten § 48 og politivedtægen for  

 København § 55.
I Justitsministeriets cirkulære nr. 3 af 4. januar 1951, som ændret ved  

 cirkulære nr. 186 af 9. august 1960, om meddelelse af tilladelse til  

 afholdelse af motorløb udenfor gade, vej eller plads, der er åben for  

 almindelig færdsel, er der fastsat regler om, hvilke forhold politiet skal  

 påse ved meddelelse af tilladelser efter politivedtægten.
Cirkulæret  

 indeholder regler om placering og indretning af baner,  

 sikkerhedsforanstaltninger samt regler om forsikring i forbindelse med  

 afholdelse af motorløb.
Cirkulæret foreskriver, at politiet normalt bør fastsætte nogle vilkår for  

 meddelelse af tilladelse til afholdelse af motorløb.
Disse vilkår er blandt  

 andet nogle nærmere opregnede krav til banen og afspærringen, som i øvrigt  

 skal godkendes af politiet.
Endvidere bør der stilles vilkår om en ambulances  

 tilstedeværelse, samt krav om, at Danmarks Motor Unions og Danmarks  

 Automobilsports Unions reglement overholdes.
Endelig skal der være tegnet  

 ansvarsforsikring bl.a. til dækning af skade, som der forvoldes på publikum,  

 og en forsikring, hvorefter der tilkommer publikum erstatning i mindst samme  

 omfang som ifølge en lovpligtig ulykkesforsikring.
Det bemærkes, at der er  

 lempeligere regler for afholdelse af motorløb på terrænbaner.
 Igennem en årrække har man arbejdet på en revision af cirkulæret fra 1951,  

 idet det er hensigtsmæssigt, at reglerne bliver opdateret, således at de  

 erfaringer, som er indhentet de seneste 43 år, kan indarbejdes i nye, mere  

 tidssvarende regler.
 Overvejelser om indholdet af det nye regelsæt har resulteret i, at det nu  

 findes rettest, at reglerne udstedes i bekendtgørelsesform, idet regelsættet  

 retter sig direkte til borgerne.
Det er tanken, at bekendtgørelsen skal tage udgangspunkt i cirkulæret fra  

 1951 og derfor indeholde regler om politiets godkendelse af baner til  

 motorløb uden for vej, som benyttes til almindelig færdsel af en eller flere  

 færdselsarter (jf. lovens § 1), og politiets meddelelse af tilladelser til  

 sådanne løb.
Endvidere er det - som noget nyt - tanken, at bekendtgørelsen  

 skal indeholde regler om, at politiets afgørelser i henhold til  

 bekendtgørelsen ikke vil kunne indbringes for højere administrativ myndighed.
 Det er imidlertid tvivlsomt, om bemyndigelsesbestemmelsen i færdselslovens  

 § 37, stk. 6, (som ikke tidligere har været udnyttet) indeholder den fornødne  

 hjemmel, dels til at stille krav om godkendelse af baner og tilladelse fra  

 politiet til afholdelse af motorløb, og dels til at stille krav om tegning af  

 forsikringer.
 Den foreslåede ændring af færdselslovens § 37, stk. 6, skal derfor sikre  

 en utvivlsom hjemmel til at udstede en bekendtgørelse om afholdelse af  

 motorløb uden for vej, som benyttes til almindelig færdsel af en eller flere  

 færdselsarter (jf. lovens § 1), med et indhold som skitseret ovenfor.
 Politiets afgørelser vedrørende godkendelse af baner og meddelelse af  

 tilladelser til afholdelse af motorløb er administrative afgørelser, hvor  

 forvaltningslovens og offentlighedslovens bestemmelser finder anvendelse.
Da der er tale om regulering af løb uden for vej, som benyttes til  

 almindelig færdsel af en eller flere færdselsarter (jf. lovens § 1), hvor  

 færdselsloven som udgangspunkt ikke finder anvendelse, samt da tilladelserne  

 meddeles af politiet, findes det rettest, at bemyndigelsen gives til  

 trafikministeren efter forhandling med justitsministeren.
Samme hensyn gør  

 sig gældende for så vidt angår ændringen af bemyndigelsen i det nye stk. 7.
Til nr. 7 og 8 I bekendtgørelse nr. 395 af 21. november 1966 om godkendelse af kørelærere  

 med senere ændringer var der åbnet mulighed for, at personer, der er under  

 uddannelse til kørelærer, og som har bestået forprøven, kan virke som  

 kørelæreraspiranter under opsyn og vejledning af en kørelærer.
Ordningen har været praktiseret uden problemer siden 1966. I forbindelse  

 med udarbejdelsen af den nye bekendtgørelse nr. 284 af 30. april 1993 om  

 godkendelse af kørelærere, der trådte i kraft den 1. januar 1995, har det med  

 udgangspunkt i den nuværende bestemmelse i færdselslovens § 64 været  

 overvejet at ophæve muligheden for at virke som kørelæreraspirant i  

 forbindelse med undervisning i praktisk kørsel.
Den eksisterende ordning blev  

 imidlertid fundet at være af så væsentlig betydning for kørelæreruddannelsen,  

 at ordningen er blevet fastholdt i den nye bekendtgørelse.
 Ordningens uproblematiske eksistens gennem mange år bevirker endvidere, at  

 der ikke findes at være færdselssikkerhedsmæssige betænkeligheder ved  

 ordningen.
Det er efter bekendtgørelse nr. 284 af 30. april 1993 om godkendelse af  

 kørelærere en betingelse for at kunne virke som underviser af  

 kørelæreraspiranter, at underviseren af Trafikministeriet er godkendt som  

 underviser til den pågældende kategori efter at have gennemgået et af  

 Trafikministeriet godkendt kursus.
Bekendtgørelsen trådte i kraft 1. januar  

 1995.
 Det kan i tilknytning til disse ændringer af færdselslovens § 64 om  

 øvelseskørsel oplyses, at spørgsmålet om, hvorvidt der er behov for at  

 indføre en godkendelsesordning for de lukkede øvelsespladser, der benyttes i  

 den indledende praktiske køreuddannelse, har været genstand for drøftelser  

 mellem kørelærernes organisationer, Justitsministeriet, politiet,  

 Trafikministeriet og Færdselsstyrelsen.
 Indførelse af en sådan godkendelsesordning kræver ikke ændring af  

 færdselsloven, men kan indføres med hjemmel i den gældende bestemmelse i  

 lovens § 64, stk. 5.
På baggrund af disse drøftelser er Trafikministeriet indstillet på at  

 indføre en sådan ordning.
Ordningen vil formentlig kunne tilrettelægges  

 således, at det lokale politi forestår godkendelsen på grundlag af  

 retningslinier, der udarbejdes af Færdselsstyrelsen.
 Ved oplæringen af kørelæreraspiranter på lukkede øvelsespladser og  

 køretekniske anlæg gælder tilsvarende som ved øvelseskørsel, at underviseren  

 skal være særligt godkendt hertil i overensstemmelse med Trafikministeriets  

 bekendtgørelse om godkendelse af kørelærere.
Til nr. 9 Formuleringen af den nugældende bestemmelse af § 66, stk. 2, bevirker, at  

 kun kørelærere, der har drevet køreundervisning og indstillet elever til  

 køreprøve i den egentlig køreuddannelse, har mulighed for at få fornyet  

 godkendelsen som kørelærer.
Der findes imidlertid godkendte kørelærere, der som hovederhverv  

 beskæftiger sig med uddannelse af kørelæreraspiranter med henblik på  

 kørelærerprøven.
Bestemmelsens ordlyd medfører, at disse kørelærere samtidig  

 er nødsaget til at have et vist antal almindelige køreelever i perioden.
Disse kørelærere, som også efter ikrafttrædelsen af den nye  

 kørelæreruddannelse pr. 1. januar 1995 vil beskæftige sig med teoretisk og  

 praktisk undervisning af kørelæreraspiranter - hvortil der stilles større  

 krav end ved den almindelige køreuddannelse - er samtidig ansvarlige  

 tilsynsførende under kørelæreraspirantens praktikperiode.
Det findes derfor  

 færdselssikkerhedsmæssigt ubetænkeligt at lade beskæftigelsen som underviser  

 udelukkende af kørelæreraspiranter danne grundlag for en forlængelse af  

 kørelærergodkendelsen.
 Ledende køredommere i forsvaret har til daglig ansvaret for og kontrollen  

 med uddannelsen af køreelever blandt forsvarets personel, efteruddannelsen af  

 kørelærere i forsvaret samt disse kørelæreres tilrettelæggelse af teori- og  

 køreundervisning - herunder overholdelsen af undervisningsplanerne.  

 Forsvarets ledende køredommere afholder endvidere alle teoriprøver samt et  

 større antal praktiske prøver årligt med henblik på erhvervelse af kørekort,  

 jf. også § 59, stk. 4, i bekendtgørelse nr. 425 af 1. juni 1992 om kørekort.  

 Der findes 14 af disse ledende køredommere på landsplan fordelt på 7 militære  

 køreskoler.
 Forsvarets ledende køredommere antages fra det civile, idet funktionerne  

 ikke er et led i det militære beredskab (krigsberedskab). Forsvaret har  

 derfor stillet som forudsætning for som civil person at opnå autorisation og  

 virke som køredommer i forsvaret, at den pågældende har en forudgående  

 uddannelse som kørelærer.
Forsvaret har imidlertid udarbejdet retningslinier, der fastsætter, at  

 ledende køredommere ikke må gennemføre teori- og køreundervisning i  

 forsvaret, ligesom de skal fraskrive sig retten til at drive, deltage i og  

 udføre civil køreskolevirksomhed.
Baggrunden for retningslinierne er, at  

 ledende køredommere som ansvarlige for afholdelsen af teoriprøver har adgang  

 til det fortrolige teoriprøvemateriale, og at det er et centralt krav, at  

 funktionerne køredommer og kærelærer holdes klart adskilt.
 Dette bevirker, at sådanne ansatte i forsvaret udelukkes fra løbende at få  

 fornyet deres kørelærergodkendelse, hvilket har skabt rekrutterings- og  

 personalemæssige problemer for forsvarets køreskoler.
 Da de ledende køredommere i forsvaret gennem deres virksomhed har meget  

 tæt forbindelse til både den teoretiske og praktiske køreuddannelse, findes  

 der ikke at være færdselssikkerhedsmæssige betænkeligheder ved at lade også  

 køredommervirksomheden danne grundlag for fornyelse af den  

 kørelærergodkendelse, der var den oprindelige forudsætning for autorisationen  

 som ledende køredommer.
Til nr. 10 For at forbedre mulighederne for personer med handicap foreslås det, at  

 trafikministeren bemyndiges til at dispensere fra færdselslovens kapitel  

 1-14, der indeholder de generelle regler for færdsel i trafikken.
De  

 resterende kapitler i færdselsloven omfatter reglerne om færdselsregulering  

 og afmærkning m.v., erstatning og forsikring, straf, afgifter m.v.,  

 betalingsbestemmelser, frakendelse af førerret, konfiskation, handlinger  

 foretaget i udlandet, samt ikrafttrædelses- og overgangsbestemmelser.
Den tidligere færdselssikkerhedsafdeling i Justitsministeriet og  

 Trafikministeriet - nu Færdselsstyrelsen - har jævnligt modtaget ansøgninger  

 fra personer, der af helbredsmæssige årsager ønsker dispensation fra  

 alderskravet til at føre ikke-registreringspligtig knallert for at løse et  

 transportproblem.
Fælles for disse henvendelser er sygdommens karakter, der  

 bevirker, at knallertkørsel er de unges eneste mulighed for at færdes på egen  

 hånd i trafikken - for eksempel hjertefejl, svær astma og særlige handicap.
 Endvidere modtager Trafikministeriet ansøgninger fra forældre, der ønsker  

 at køre med deres handicappede børn på cyklen, uagtet at barnet er fyldt 6 år  

 og derfor ifølge færdselslovens § 50, stk. 2, ikke må medtages på cyklen.  

 Endelig kan nævnes en ansøgning fra en person, som var lam i højre arm, der  

 ønskede tilladelse til at køre en trehjulet cykel, uagtet at vedkommende på  

 grund af sit handicap ikke kunne give tegn til svingning på den i  

 færdselsloven foreskrevne måde.
Der har hidtil ikke været lovhjemmel til at dispensere administrativt i de  

 omtalte tilfælde.
Da færdselsområdet henhørte under Justitsministeriets  

 ressort, havde ministeriet som den øverste anklagemyndighed den praksis, at  

 det i tilfælde, hvor ansøgningen på baggrund af en lægeerklæring fandtes  

 berettiget og færdselssikkerhedsmæssigt forsvarligt, i en skrivelse til den  

 pågældende blev tilkendegivet - uden at der var tale om egentlig dispensation  

 - at der efter Justitsministeriets opfattelse ikke burde skrides ind over for  

 f.eks. kørsel på knallert i strid med § 63, stk. 1.
Efter at færdselslovområdet er overgået til Trafikministeriet, har praksis  

 været, at henvendelsen efter en foreløbig vurdering er blevet oversendt med  

 indstilling til Justitsministeriets politikontor, der herefter har truffet  

 den formelle afgørelse.
Denne procedure indebærer unødig administration,  

 hvorfor en lovhjemmel til at give en egentlig dispensation findes  

 hensigtsmæssig.
Indføres en sådan dispensationsadgang, vil der i hvert enkelt tilfælde  

 skulle foretages en konkret vurdering af ansøgerens behov og helbredstilstand  

 over for det færdselssikkerhedsmæssige aspekt.
Der vil normalt skulle stilles  

 krav om, at ansøgeren fremviser en lægeerklæring.
I tvivlstilfælde vil sagen  

 kunne forelægges Sundhedsstyrelsen.
Den administrative behandling af  

 ansøgninger vil blive varetaget af Færdselsstyrelsen, jf. bekendtgørelse nr.  

 215 af 22. marts 1994 om henlæggelse af beføjelser til Færdselsstyrelsen.
 For at lette alvorligt gangbesværede trafikanters parkeringsbehov foreslås  

 der endvidere indført hjemmel til, at trafikministeren kan fastsætte regler,  

 der tillader invalidevogne at standse og parkere i længere tid end angivet på  

 færdselstavler om standsning og parkering.
 Justitsministeriet har i cirkulæreskrivelse af 1. august 1988 anmodet om,  

 at køretøjer med skiltet invalidevogn og det internationale invalidesymbol  

 ikke pålægges parkeringsafgift ved nærmere angivne overtrædelser af de  

 fastsatte bestemmelser.
 Der har heller ikke tidligere været udtrykkelig hjemmel i loven hertil, og  

 anmodningen er derfor ligeledes en følge af, at færdselslovområdet tidligere  

 henhørte under Justitsministeriets ressort.
Ved lov nr. 386 af 20. maj 1992 blev de hidtidige gebyrer på  

 færdselslovgivningens område indarbejdet i selve færdselsloven ved  

 indsættelse af kapitel 17 a om betalingsbestemmelser.
De nye bestemmelser  

 indeholdt ikke hjemmel for ministeren til administrativt at dispensere fra  

 disse betalingsbestemmelser.
Dette medførte, at der ikke længere var hjemmel til at fortsætte den  

 hidtidige praksis i Justitsministeriets cirkulæreskrivelse af 24. marts 1976  

 om gebyrfritagelse for invalide.
Ifølge denne cirkulæreskrivelse fritages  

 invalide, der i henhold til Socialministeriets cirkulære nr. 216 af 24.  

 november 1975 med senere ændringer kan opnå lån til anskaffelse af et  

 motorkøretøj og/eller fritagelse fra vægtafgift, for betaling for køreprøver,  

 nummerplader og syn i forbindelse med registrering.
 Socialministeriet har efter ændringen af færdselsloven i 1992 anmodet om,  

 at der i færdselsloven indsættes den fornødne hjemmel til at videreføre denne  

 praksis.
 En nærmere undersøgelse har vist, at den hidtidige praksis er fortsat  

 uændret, idet der ikke er foretaget en formel ophævelse af den omtalte  

 cirkulæreskrivelse fra 1976. Disse regler vil derfor i praksis ikke have  

 økonomiske konsekvenser for statslige myndigheder.
Bestemmelsen, om at ministeren kan fritage visse personer med handicap for  

 visse betalinger, sikrer særskilt lovhjemmel til at videreføre den omtalte  

 praksis.
Herudover giver bestemmelsen ministeren mulighed for at fritage  

 visse personer med handicap for betaling for periodisk syn, når dette  

 indføres for almindelige personbiler, senest den 1. januar 1998.
Til nr. 11 Forslaget medfører, at trafikministeren fremover ikke skal godkende lokale  

 hastighedsbegrænsninger på hovedvejene.
Disse vil herefter kunne indføres af  

 politiet efter forhandling med vedkommende vejbestyrelse.
Til nr. 12 og 14 Ved en ændring af vejlovene i 1991 blev den hidtidige klageadgang efter  

 disse love begrænset til retlige spørgsmål bortset fra  

 eksporpriationsbeslutninger.
Dette skete på grundlag af Indenrigsministeriets  

 betænkning nr. 1168 af maj 1989 om de kommunale opgavers fordeling og  

 finansiering.
De bestemmelser, som politiet kan træffe efter færdselslovens § 94, stk.  

 1, 2 og 4, træffes alle enten med samtykke fra vejbestyrelsen eller  

 vejmyndigheden eller efter forhandling med samme, og i en række tilfælde  

 indebærer politiets bestemmelser, at vejbestyrelsen/vejmyndigheden samtidig  

 træffer beslutning efter vejlovens bestemmelser om særlige foranstaltninger  

 på en vej.
I praksis træffes en del af bestemmelsen efter anmodning fra  

 vejbestyrelse eller vejmyndighed.
Da bestemmelsen træffes i samarbejde mellem politiet og  

 vejbestyrelse/vejmyndighed, forekommer det uhensigtsmæssigt, at der er en  

 videregående klageadgang efter færdselslovens bestemmelser end efter  

 vejlovens bestemmelser.
Hertil kommer, at det i mange tilfælde ikke er muligt  

 at fastsætte grænsen mellem den del af afgørelsen, der er truffet med hjemmel  

 i færdselsloven og den del af afgørelsen, der er truffet efter vejlovene.
 Samtidig foreslås klagebestemmelsen i lovens § 96, stk. 2, vedrørende  

 afmærkningen begrænset til retlige spørgsmål, idet afmærkningen oftest er  

 udtryk for den faktiske gennemførelse af bestemmelsen efter § 92. Den øvrige  

 ændring af § 96, stk. 2, er redaktionel og en følge af, at såvel  

 afmærkningsbestemmelserne efter færdselsloven som vejregler om afmærkning  

 efter lov om offentlige veje nu hører under trafikministeren.
Til nr. 13 Der er i de senere år fremkommet ønske fra kommunerne om at indføre  

 tidsbegrænset parkering på en sådan måde, at begrænsningen ikke gælder for  

 beboere eller erhvervsdrivende i umiddelbar nærhed af den vej eller plads,  

 der er omfattet af tidsbegrænsningen.
Denne begrænsning administreres ofte ved udstedelse af mærkater, der  

 angiver, at en restriktion ikke omfatter køretøjer med denne mærkat.
Af  

 praktiske grunde overlader politiet det til vedkommende kommune at  

 administrere udstedelsen af disse mærkater.
 Imidlertid må det anses for tvivlsomt, om en sådan overdragelse af  

 administrationen af undtagelser fra parkeringsrestriktioner kan foretages  

 uden særlig lovhjemmel.
 Det foreslås derfor, at der indføres udtrykkelig hjemmel til, at politiet  

 efter aftale med vedkommende kommune kan overdrage administrationen af disse  

 ordninger til kommunen.
Til nr. 15 Som omtalt under nr. 12 og 14, kan ministeren som klagemyndighed efter  

 vejlovgivningen kun tage stilling til retlige spørgsmål.
De forhold, der kan  

 klages over efter færdselslovens § 100, er de samme forhold, der kan klages  

 over efter lov om offentlige veje, nemlig en vejbestyrelses beslutning efter  

 sidstnævnte lov om udførelse af vejarbejder på dens veje.
 Der er således efter ændring af vejlovenes klagebestemmelser i 1991 en  

 videregående klageadgang efter færdselslovens § 100 end efter vejlovens  

 klagebestemmelser.
 Da det er mest hensigtsmæssigt, at spørgsmålet om klager over  

 vejbestyrelsers beslutninger vedrørende deres veje fremgår af den lov, der  

 indeholder hjemmel til disse beslutninger, foreslås klagebestemmelsen i  

 færdselslovens § 100 ophævet.
Til nr. 16 Der er tale om en redaktionel ændring af bestemmelsen.
 Bestemmelsens 2.-5. punktum blev indsat ved lov nr. 98 af 9. februar 1994  

 om ændring af færdselsloven, vægtafgiftsloven og lov om afgift af  

 ansvarsforsikring af motorkøretøjer m.v.
 Ved i forbindelse hermed at anvende udtrykket »motorkøretøj« i  

 stedet for udtrykket »motordrevne køretøjer«, som i bestemmelsens  

 1. punktum, er dele af bestemmelsen utilsigtet blevet for snæver.
Ved motordrevne køretøjer forstås køretøj, der er forsynet med motor som  

 drivkraft, med undtagelse af visse kørestole.
Motordrevne køretøjer opdeles i  

 motorkøretøj, traktor, motorredskab og knallert.
Ved ændringen tydeligegøres  

 det, at visser udenlandske selskaber også kan tegne forsikringer for de tre  

 sidstnævnte kategorier af køretøjer, samt at alle forsikringsselskaber, der  

 tegner forsikringer for disse køretøjskategorier, skal være medlem af DFIM,  

 samt at forsikringsselskaber, der tegner forsikringer for  

 registreringspligtige motordrevne køretøjer, skal anmelde dette til  

 Centralregisteret for Motorkøretøjer.
Til nr. 17 Forslaget har til formål at gennemføre strafferetlig ligestilling mellem  

 offentlige myndigheder og private selskaber m.v. på færdselslovsområdet.
 De gældende regler i færdselsloven indeholder kun hjemmel til at pålægge  

 private og selskaber m.v. bødeansvar.
Efter færdselslovens § 118, stk. 7, kan der for overtrædelser, der begås  

 af et aktieselskab, andelsselskab eller lignende, pålægges selskabet som  

 sådant bødeansvar.
Lignende bestemmelser findes i en lang række andre love.
Ved Højesterets dom af 29. januar 1986 (»Farum-sagen«), gengivet  

 i Ugeskrift for Retsvæsen 1986 side 183, blev det fastslået, at  

 kildeskattelovens § 77, som indeholder en bestemmelse svarende til  

 færdselslovens § 118, stk. 7, ikke indeholder hjemmel til at pålægge en  

 kommune bødeansvar.
Retsstillingen er således den, at lovens forbuds- og  

 påbudsnormer på den ene side også retter sig til offentlige myndigheder, mens  

 de offentlige myndigheder på den anden side ikke kan pålægges bødeansvar.
 Tilsvarende ansvarsregler er gennemført i bl.a. lov om godskørsel, i lov  

 om arbejdsmiljø, og i en række love under Miljøministeriet.
Adgangen til at gøre individuelt strafansvar gældende over for de enkelte  

 offentligt ansatte berøres ikke af det foreliggende lovforslag.
Det vil  

 således eksempelvis være muligt både at pålægge myndigheden og chaufføren  

 eller andre ansatte bøde, men dette spørgsmål afgøres i hvert enkelt tilfælde  

 af anklagemyndigheden.
Til nr. 18 Der er tale om en redaktionel ændring som følge af, at retsplejelovens §§  

 782 og 783 ved lov nr. 227 af 6. juni 1985 om ændring af retsplejeloven blev  

 ændret til §§ 824 og 825.
Til nr. 19 Ændringen er en konsekvens af, at der senest den 1. juli 1996 ved  

 ikrafttrædelsen af direktiv 91/439/EØF om kørekort (»det 2.  

 kørekortdirektiv«) indføres særlige krav for at opnå adgang til at føre  

 stor motorcykel for den, der erhverver motorcykelkørekort efter de nye  

 regler.
 Stor motorcykel er i direktivet defineret som en 2-hjulet motorcykel med  

 eller uden sidevogn med en motoreffekt på over 25 kW og med et forhold mellem  

 motoreffekt og vægt på over 0,16 kW/kg.
Ret til at føre stor motorcykel er efter direktivet betinget af, at  

 føreren efter at have erhvervet kørekort til motorcykel (med mindre ydelse  

 end ovenfor nævnt) har mindst to års erfaring som fører af denne motorcykel  

 eller er fyldt 21 år og har bestået en supplerende praktisk køreprøve på en  

 stor motorcykel.
Der kan endvidere opnås direkte ret til at føre stor  

 motorcykel efter det fyldte 21. år, hvis der er tale om  

 førstegangserhvervelse af kørekort, og den praktiske del af køreprøven  

 aflægges på stor motorcykel.
 Bestemmelsen skaber hjemmel til at opkræve betaling for den supplerende  

 praktiske prøve, der af motorcykelførere aflægges for at få adgang til at  

 føre stor motorcykel.
 Samtidig ophæver direktivet underkategorien A 2 - motorcykel med sidevogn  

 - idet sådanne køretøjer vil kunne føres umiddelbart med et kategori A  

 kørekort (motorcykelkørekort) uden aflæggelse af supplerende praktisk  

 køreprøve.
Til nr. 20 Efter færdselslovens § 130 har politiet hjemmel til midlertidigt at  

 inddrage førerretten, såfremt politiet skønner, at betingelserne for  

 ubetinget frakendelse af førerretten foreligger.
 Justitsministeriet udsendte den 11. november 1977 en cirkulæreskrivelse  

 til politiet og anklagemyndigheden, ifølge hvilken politiet i de tilfælde,  

 hvor det skønnes, at betingelserne for ubetinget frakendelse af førerretten  

 foreligger, men hvor dette dog ikke er utvivlsomt, kan inddrage det originale  

 kørekort og udstede et midlertidigt kørekort.
Samtidig med udstedelsen af det midlertidige kørekort skal politiet gøre  

 den sigtede bekendt med, at det midlertidige kørekort ikke kan anvendes til  

 kørsel i udlandet.
Såfremt den sigtede skal køre i udlandet, skal politiet  

 straks tage stilling til, om førerretten skal inddrages.
 Indholdet af cirkulæreskrivelsen blev i 1986 overført til  

 kørekortcirkulæret og fremgår i dag af § 25 i Justitsministeriets cirkulære  

 nr. 70 af 1. juni 1992 om kørekort.
 Justitsministeriets lovafdeling antog imidlertid i et notat af 28.  

 september 1992 til den daværende Færdselssikkerhedsafdeling, at ordningen med  

 udstedelse af midlertidige kørekort næppe har det fornødne hjemmelsgrundlag,  

 hvorfor Justitsministeriet anbefalede, at der tilvejebringes særskilt  

 lovhjemmel, hvis den hidtil førte praksis skulle opretholdes.
På foranledning af Trafikministeriet, hvortil området siden er overført,  

 foretog Justitsministeriet høring af Politidirektøren i København, Foreningen  

 af politimestre i Danmark og Rigsadvokaten.
Det fremgår heraf, at ordningen  

 har haft et vidt anvendelsesområde og i øvrigt har fungeret som en  

 hensigtsmæssig afbalancering mellem på den ene side hensynet til at begrænse  

 kørekortinddragelse mest muligt i sager med et ikke helt utvivlsomt  

 domfældelsesgrundlag og på den anden side retshåndhævelseshensyn og praktiske  

 administrative hensyn.
 Justitsministeriet anbefalede på denne baggrund, at der tilvejebringes en  

 sådan særskilt lovhjemmel, således at den hidtidige praksis kan opretholdes.
Justitsministeriets lovafdeling har i ovennævnte notat anført, at der ved  

 inddragelse af det originale kørekort mod udstedelse af et midlertidigt  

 kørekort sker en faktisk inddragelse af den pågældendes ret til at køre bil i  

 udlandet.
I notatet hedder det videre: »Selv om den pågældende ganske  

 vist ikke ved udstedelse af det (originale) danske kørekort er blevet tillagt  

 ret til at køre bil i udlandet, følger det af internationale aftaler og  

 udenlandske retsregler, herunder EF-reglerne, at den pågældende, i hvert fald  

 i visse lande, er berettiget dertil«.
 Det foreslås derfor, at der indføres udtrykkelig hjemmel for  

 trafikministeren til at fastsætte regler svarende til reglerne i  

 kørekortcirkulærets § 25.
Til § 2 Som nævnt i bemærkningerne til § 1, pkt. 19, træder direktiv 91/439/EØF i  

 kraft den 1. juli 1996. Det foreslås derfor, at trafikministeren fastsætter  

 datoen for denne bestemmelses ikrafttræden, dog senest den 1. juli 1996.
Bilag I dette bilag er (med mindre skrift) indsat den gældende formulering af de bestemmelser der berøres af lovforslaget I færdselsloven, jf. lovbekendtgørelse nr. 735 af 24. august 1992, som  

 ændret ved lov nr. 469 af 30. juni 1993, lov nr. 98 af 9. februar 1994 og lov  

 nr. 382 af 18. maj 1994, foretages følgende ændringer:
 1. § 5, stk. 3, 2. punktum, ophæves.
§ 5. - - - Stk. 3. Standsning skal ske i betryggende afstand fra sporene og  

 før signal eller bom.
I lygtetændingstiden må på køretøj, der har særligt  

 positionslys (parkeringslys), kun positionslygterne være tændt under  

 standsningen.
 2. I § 7, stk. 6, i overskriften til § 39, i § 39, i § 68,  

 stk. 1, og i § 73, stk. 2, ændres »civilforsvarets« til:  

 »redningsberedskabets«.
§ 7. - - - Stk. 6. Trafikanter skal give fri passage for forsvarets og  

 civilforsvarets kolonner, grupper af børn under opsyn af leder, ligtog eller  

 andet sluttet optog.
Forsvarets og civilforsvarets køretøjer § 39. For forsvarets og civilforsvarets køretøjer gælder  

 færdselsreglerne i den udstrækning, de kan anvendes.
Hvor reglerne fraviges,  

 skal der træffes foranstaltninger til at undgå fare eller unødig ulempe for  

 andre trafikanter.
§ 68. Justitsministeren kan fastsættes bestemmelser om køretøjers  

 indretning, udstyr og tilbehør og om personlig sikkerhedsmæssig udrustning  

 til førere og passagerer samt fastsætte, hvilke påskrifter og mærker  

 køretøjer af kontrolmæssige grunde skal være forsynet med.
For forsvarets og  

 civilforsvarets køretøjer kan justitsministeren fastsætte fornødne lempelser.
 3. I § 23, stk. 2, indsættes efter »og tohjulet«:  

 »ikke-registreringspligtig«.
§ 23. - - - Stk. 2. Stk. 1 gælder ikke ved overhaling af tohjulet cykel og  

 tohjulet knallert.
 4. I § 30 ændres »brandvæsen« til:  

 »redningsberedskab«.
§ 30. §§ 28 og 29 gælder ikke for køretøj, der anvendes ved  

 vejarbejde, såfremt standsning eller parkering er nødvendig af hensyn til  

 arbejdet, og der træffes fornødne sikkerhedsforanstaltninger.
Det samme  

 gælder standsning eller parkering, der foretages af politi, brandvæsen eller  

 redningskorps.
 5. I § 37 indsættes efter stk. 5 som nyt stykke:
»Stk. 6. Motorløb uden for vej, som benyttes til almindelig  

 færdsel af en eller flere færdselsarter, må kun finde sted med politiets  

 tilladelse og på en af politiet godkendt afspærret bane.
Trafikministeren kan  

 efter forhandling med justitsministeren fastsætte bestemmelser om politiets  

 godkendelse af baner til motorløb uden for vej, som benyttes til almindelig  

 færdsel af en eller flere færdselsarter, og meddelelse af tilladelse til  

 afholdelse af sådanne løb, samt de nærmere vilkår herfor.
Der kan endvidere  

 fastsættes regler om adgangen til at påklage politiets afgørelser, herunder  

 at afgørelser ikke skal kunne indbringes for højere administrativ  

 myndighed.« 6. I § 37, stk. 6, som herefter bliver stk. 7, ændres:  

 »Justitsministeren fastsætter« til: »Trafikministeren kan  

 efter forhandling med justitsministeren fastsætte«.
Cykel- og motorløb § 37. Cykelløb må kun finde sted med politiets tilladelse.
Denne  

 skal bl.a. betinges af, at der ikke køres på cykelsti, og at start og opløb  

 foregår uden ulempe for den øvrige færdsel.
Politiet kan forbyde  

 træningskørsel på visse veje og visse tider.
 Stk. 2. Justitsministeren kan fastsætte bestemmelser om  

 gennemførelse af motionsløb for cyklister.
 Stk. 3. Justitsministeren kan tillade, at:
1) internationalt motorløb passerer dansk område, 2) der afholdes orienteringsløb og præcisionsløb med motorkøretøjer og  

 knallerter, og at 3) der undtagelsesvis afholdes hastighedskonkurrencer på mindre betydende  

 og mindre befærdede veje, der på betryggende vis er afspærret fra al anden  

 færdsel.
 Stk. 4. Al anden kap- og væddekørsel på vej må ikke finde sted.
 Stk. 5. Justitsministeren kan fastsætte bestemmelser om betaling  

 for eventuel politimæssig assistance, der efter politiets skøn er påkrævet  

 under afviklingen af de i stk. 1-3 nævnte løb.
 Stk. 6. Justitsministeren fastsætter bestemmelser om  

 sikkerhedsforanstaltninger til beskyttelse af publikum og løbsdeltagere ved  

 kap- eller væddekørsel uden for vej.
 7. § 64, stk. 1, affattes således:
»Øvelseskørsel for personer, der uddanner sig til kørsel med bil, må  

 kun finde sted, når der i køretøjet ved siden af eleven findes en godkendt  

 kørelærer eller en kørelæreraspirant, der er under opsyn og vejledning af en  

 hertil særligt godkendt kørelærer, som er til stede i bilen.
Kørelæreren  

 eller kørelæreraspiranten anses da for at være fører af bilen.
Under  

 køreprøven anses eleven dog for at være fører.
Såfremt en person, der  

 allerede har kørekort, foretager øvelseskørsel i et dertil godkendt køretøj  

 med en godkendt kørelærer eller kørelæreraspirant ved siden af sig, anses  

 kørelæreren eller kørelæreraspiranten for at være fører af køretøjet.
I de  

 tilfælde, hvor kørelæreren eller kørelæreraspiranten må anses som fører,  

 gælder bestemmelserne i §§ 53-55 også for eleven.«.
§ 64. Øvelseskørsel for personer, der uddanner sig til kørsel med  

 bil, må kun finde sted, når der i køretøjet ved siden af eleven findes en  

 godkendt kørelærer, der da anses for at være fører af køretøjet.
Under  

 køreprøven anses eleven dog for at være fører.
Såfremt en person, der  

 allerede har kørekort, foretager øvelseskørsel i et dertil godkendt køretøj  

 med en godkendt kørelærer ved siden af sig, anses kørelæreren for at være  

 fører af køretøjet.
I de tilfælde, hvor kørelæreren må anses som fører,  

 gælder bestemmelserne i §§ 53-55 også for eleven.
 8. § 64, stk. 2, affattes således:
»Stk. 2. Øvelseskørsel med motorcykel må kun finde sted under  

 vejledning og overvågning af en godkendt kørelærer eller af en  

 kørelæreraspirant, der er under vejledning og tilsyn af en hertil særligt  

 godkendt kørelærer.
I begge tilfælde har den godkendte kørelærer ansvaret  

 for, at øvelseskørslen foregår på sådanne steder og på en sådan måde, at det  

 efter elevens uddannelsestrin må antages at kunne ske uden fare for den  

 øvrige færdsel.
Tilsvarende gælder øvelseskørsel med traktor.«.
§ 64. - - - Stk. 2. Øvelseskørsel med motorcykel må kun finde sted under  

 vejledning og overvågen af en godkendt kørelærer, der har ansvaret for, at  

 øvelseskørslen foregår på sådanne steder og på en sådan måde, at det efter  

 elevens uddannelsestrin må antages at kunne ske uden fare for den øvrige  

 færdsel.
Tilsvarende gælder øvelseskørsel med traktor.
 9. § 66, stk. 2, affattes således:
»Stk. 2. Godkendelsen gælder i 5 år, dog højst så længe den  

 pågældende har kørekort.
Godkendelsen kan fornys, såfremt indehaveren stadig  

 opfylder betingelserne i stk. 1, nr. 2 og 5, og godtgør i den forløbne  

 periode:
1) jævnligt at have drevet teoretisk og praktisk undervisning som  

 kørelærer og indstillet elever til prøve, eller 2) jævnligt at have drevet teoretisk og praktisk undervisning af  

 kørelæreraspiranter og indstillet aspiranter til prøve, eller 3) jævnligt at have virket som ledende køredommer i forsvaret.«.
§ 66. - - - Stk. 2. Godkendelsen gælder i 5 år, dog højst så længe den  

 pågældende har kørekort.
Den kan fornys, såfremt indehaveren stadig opfylder  

 betingelserne i stk. 1, nr. 2 og 5, og godtgør i den forløbne periode  

 jævnligt at have drevet undervisning som kørelærer og indstillet elever til  

 prøve.
 10. Efter kapitel 14 indsættes som nyt kapitel:
»Kapitel 14 a Særlige forhold for personer med handicap § 88 a.
Trafikministeren kan for at imødekomme særlige behov for  

 personer med handicap dispensere fra reglerne i denne lovs kapitel 1-14, når  

 det findes færdselssikkerhedsmæssigt forsvarligt.
Trafikministeren kan  

 endvidere fastsætte regler, der helt eller delvist fritager personer med  

 handicap for at efterkomme bestemmelser om parkering og standsning fastsat i  

 medfør af § 92, stk. 1, nr. 1, og fritager visse personer med handicap for  

 betaling for køreprøver, nummerplader samt syn i medfør af kapitel 17  

 a.«.
 11. I § 92, stk. 4, udgår: »for hovedvejes vedkommende  

 af justitsministeren og i øvrigt«.
 12. § 92, stk. 5, 2. punktum, affattes således:
 »Politiets bestemmelser i medfør af stk. 1, 2 og 4, kan påklages til  

 trafikministeren, for så vidt angår retlige spørgsmål.«.
 13. I § 92 indsættes som nyt stk. 6:
 »Stk. 6. Politiet kan træffe aftale med en kommunalbestyrelse  

 om, at visse bestemmelser om dispensation fra tidsbegrænset parkering  

 administreres af vedkommende kommunalbestyrelse.«.
 Stk. 6 bliver herefter stk. 7.
§ 92. - - - Stk. 4. Afgørelser efter § 42, stk. 4 og 5, om lokale  

 hastighedsbegrænsninger træffes for hovedvejes vedkommende af  

 justitsministeren og i øvrigt af politiet.
Afgørelsen træffes efter  

 forhandling med vedkommende vejbestyrelse eller, for så vidt angår private  

 veje, vedkommende kommunale myndighed.
Stk. 5. Såfremt der opstår uenighed mellem de myndigheder, der  

 nævnes i stk. 1 og 4, afgøres sagen af justitsministeren.
Klager over  

 bestemmelser, der træffes af politiet i medfør af stk. 1, 2 og 4, afgøres  

 tillige af justitsministeren.
Stk. 6. Foranstaltninger af den art, der nævnes i stk. 1, 2 og 4,  

 skal tilkendegives ved afmærkning i overensstemmelse med de bestemmelser, der  

 fastsættes i medfør af § 95, stk. 1 og 3, medmindre bestemmelserne håndhæves  

 af politiet på stedet.
Såfremt en foranstaltning efter stk. 1, nr. 1 eller 5,  

 ikke er begrænset til en bestemt vejstrækning, kan den dog i stedet  

 offentliggøres i en lokal bekendtgørelse.
 14. § 96, stk. 2, affattes således:
»Såfremt der opstår uenighed mellem politiet og vejbestyrelsen om  

 afmærkningen, afgøres sagen af trafikministeren.
Klager over afmærkningen  

 afgøres ligeledes af trafikministeren, for så vidt angår retlige  

 spørgsmål.«.
§ 96. - - - Stk. 2. Såfremt der opstår uenighed mellem politiet og  

 vejbestyrelsen om afmærkningen, afgøres sagen af justitsministeren.
Klager  

 over afmærkning afgøres ligeledes af justitsministeren.
Afgørelserne i 1. og  

 2. pkt. træffes dog af trafikministeren, såfremt sagen vedrører bestemmelser  

 om afmærkning, der i medfør af § 95, stk. 4, er udarbejdet i forbindelse med  

 vejreglerne.
 15. § 100, stk. 2, 2. punktum, ophæves.
§ 100. - - - Stk. 2. Såfremt der opstår uenighed mellem de myndigheder, der er  

 nævnt i stk. 1, afgøres sagen af trafikministeren.
Klager vedrørende de i  

 stk. 1 nævnte vejarbejder og anlæg afgøres ligeledes af trafikministeren.
 16. § 105, stk. 1, affattes således:
»Krav om erstatning for skader forvoldt af motordrevne køretøjer skal  

 være dækket af en forsikring i et ansvarsforsikringsselskab, der har  

 Finanstilsynets tilladelse (koncession) til at drive forsikringsvirksomhed.  

 Et udenlandsk forsikringsselskab, der har koncession i et andet land inden  

 for Den Europæiske Union eller i et andet land, der efter aftale med EF har  

 gennemført Rådets direktiv 92/49/EØF af 18. juni 1992 om samordning af love  

 og administrative bestemmelser vedrørende direkte forsikringsvirksomhed  

 bortset fra livsforsikring og om ændring af direktiv 73/239/EØF og 88/357/EØF  

 (tredie skadesforsikringsdirektiv) og som i Danmark er anmeldt til at tegne  

 ansvarsforsikring for motordrevne køretøjer, kan ligeledes tegne  

 ansvarsforsikring for motordrevne køretøjer i Danmark.
Alle  

 forsikringsselskaber, der tegner ansvarsforsikring for motordrevne køretøjer  

 i Danmark, skal være medlem af Dansk Forening for International  

 Motorkøretøjsforsikring (DFIM). Betingelser for betaling af løbende ydelser  

 til DFIM fastsættes af trafikministeren.
Alle forsikringsselskaber, der  

 ønsker at tegne ansvarsforsikring for registreringspligtige motordrevne  

 køretøjer i Danmark, skal herudover anmelde dette til Centralregisteret for  

 Motorkøretøjer.«.
§ 105. Krav om erstatning for skader forvoldt af motordrevne  

 køretøjer skal være dækket af en forsikring i et ansvarsforsikringsselskab,  

 der har Finanstilsynets tilladelse (koncession) til at drive  

 forsikringsvirksomhed.
Et udenlandsk forsikringsselskab, der har koncession i  

 et andet land inden for Den Europæiske Union eller i et andet land, der efter  

 aftale med EF har gennemført Rådets direktiv 92/49/EØF af 18. juni 1992 om  

 samordning af love og administrative bestemmelser vedrørende direkte  

 forsikringsvirksomhed, kan ligeledes udbyde motorkøretøjsforsikring i  

 Danmark.
Alle forsikringsselskaber, der udbyder motorkøretøjsforsikringer i  

 Danmark, skal være medlem af Dansk Forening for International  

 Motorkøretøjsforsikring (DFIM). Betingelser for betaling af løbende ydelser  

 til DFIM fastsættes af trafikministeren.
Alle forsikringsselskaber, der  

 ønsker at udbyde motorkøretøjsforsikringer i Danmark, skal herudover anmelde  

 dette til Centralregisteret for Motorkøretøjer.' 17. § 118, stk. 7, affattes således:
»Er en overtrædelse begået af et selskab, en forening, en selvejende  

 institution, en fond eller lignende, kan der pålægges den juridiske person  

 som sådan bødeansvar.
Er overtrædelsen begået af staten, en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges staten, kommunen eller det kommunale fællesskab bødeansvar.«.
§ 118. - - - Stk. 7. Er en overtrædelse begået af et aktieselskab,  

 andelsselskab eller lignende, kan bødeansvar pålægges selskabet som sådan.
 18. I § 120, stk. 2, ændres »retsplejelovens §§ 782 og  

 783« til: »retsplejelovens §§ 824 og 825«.
§ 120. - - - Stk. 2. Med hensyn til iværksættelse af tilbageholdelsen efter  

 stk. 1 finder reglerne i retsplejelovens §§ 782 og 783 om beslaglæggelse af  

 ting, der findes at burde konfiskeres, tilsvarende anvendelse.  

 Tilbageholdelsen kan kun ske, for så vidt den findes påkræves for at sikre  

 betaling af de nævnte beløb.
Var føreren uberettiget i besiddelse af  

 køretøjet, kan tilbageholdelse ikke ske.
 19. I § 124 a, stk. 2, ændres »motorcykel med  

 sidevogn« til: »stor motorcykel«.
§ 124 a. - - - Stk. 2. For køreprøver til motorcykel med sidevogn og almindelig  

 bil med stort påhængskøretøj betales 200 kr.
 20. I § 130, stk. 1, indsættes som 3. punktum:
 »Trafikministeren fastsætter nærmere regler om politiets inddragelse  

 af førerretten, herunder om foreløbig inddragelse af kørekort mod udstedelse  

 af midlertidigt kørekort.«.
§ 130. Skønner politiet, at betingelserne for ubetinget  

 frakendelse af førerretten foreligger, kan det midlertidigt inddrage  

 førerretten.
Politiet skal i forbindelse hermed vejlede føreren om  

 prøvelsesretten, jfr. stk. 2.
§ 2 Loven træder i kraft den 1. januar 1995, jf. dog stk. 2.
 Stk. 2. Trafikministeren fastsætter tidspunktet for ikrafttræden  

 af § 1, nr. 19, som dog senest skal være den 1. juli 1996.
