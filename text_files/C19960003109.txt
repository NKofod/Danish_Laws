A.
INDLEDNING Lov om fusion, spaltning og tilførsel af aktiver m.v. (fusionsskatteloven)  

 er senest udsendt som lovbekendtgørelse nr. 621 af 19. juli 1995.
 Dette cirkulære omhandler fusionsskatteloven med de ændringer, der er  

 foretaget i Folketingsåret 1994-95, d.v.s. som affattet i lovbekendtgørelse  

 nr. 621 af 19 juli 1995. Tidligere affattelse af loven, overgangs- og  

 ikrafttrædelsesbestemmelser er alene omtalt i det omfang de fortsat har  

 betydning i indkomståret 1996.
 Dette cirkulære afløser cirkulære nr. 127 af 3. juli 1967, cirkulære nr.  

 140 af 23. juni 1976, cirkulære nr. 17 af 25. januar 1977, cirkulære nr. 157  

 af 24. september 1981 og kapitel 3 i cirkulære nr. 198 af 4. december 1991.
 Der er i cirkulære nr. 35 af 16. marts 1995 givet en redegørelse for den  

 skattemæssige behandling af udvalgte forhold i forbindelse med overdragelse  

 af pengeinstitutvirksomhed.
 Den gældende fusionsskattelovgivning består af lov nr. 647 af 19. december  

 1975 om beskatning ved fusion af aktieselskaber m.v. med senere ændringer,  

 hvoraf skal nævnes:
 Ved lov nr. 843 af 21. december 1988 blev der som § 14 a indsat regler om  

 sparekassers omdannelse til aktieselskaber.
 Ved lov nr. 255 af 25. april 1990 blev der som § 14 b og § 14 c indsat  

 regler om henholdsvis realkreditinstitutters omdannelse til aktieselskaber og  

 fusion af fonde m.v.
Ved lov nr. 362 af 6. juni 1991 blev § 14 c ændret, idet adgangen til  

 skattefri fusion af foreninger blev udvidet.
Samtidig blev der som § 14 d  

 indsat regler om gensidige forsikringsforeningers omdannelse til  

 aktieselskaber.
Ved lov nr. 219 af 3. april 1992 blev fusionsdirektivet (direktiv  

 90/434/EØF, der er optrykt som bilag til dette cirkulære) gennemført.
I  

 forbindelse hermed blev reglerne i § 2 om størrelsen af den kontante  

 indløsningssum ændret.
Ligeledes blev reglerne i § 15 om fusion med  

 udenlandske selskaber ændret.
Samtidig blev der som § 15 a og § 15 b indsat  

 regler om spaltning af selskaber, og der blev som § 15 c og § 15 d indsat  

 regler om tilførsel af aktiver.
 Ved lov nr. 425 af 25. juni 1993 blev der som § 4, stk. 2, indsat regler,  

 der skal imødegå, at reglerne om fusion anvendes som led i  

 »selskabstømninger«.
Ved lov nr. 374 af 18. maj 1994 blev reglerne i § 12 om fusion af  

 andelsforeninger ændret.
Samtidig blev der som § 14 e og § 14 f indsat regler  

 om omdannelse af andelsbeskattede andelsselskaber til aktieselskaber og om  

 omdannelse af selskaber, brugsforeninger og foreninger omfattet af  

 selskabsskattelovens § 1, stk. 1, nr. 2, 3 a og 4, til aktieselskaber.
 Ved lov nr. 1090 af 21. december 1994 blev der som § 14 g indsat regler om  

 omdannelse af andelskasser og sammenslutninger heraf til aktieselskaber.
Ved lov nr. 180 af 23. marts 1995 blev lovens regler ændret som følge af  

 afskaffelsen af skatteårsbegrebet.
Reglerne i § 12 om overgangsbeskatning ved  

 fusion af andelsforeninger blev ændret.
Endvidere blev reglerne i § 15, § 15  

 b og § 15 d om modtagende udenlandske selskabers adgang til skattemæssig  

 succession udvidet til at omfatte fast ejendom her i landet.
 Ved lov nr. 256 af 19. april 1995 blev reglerne i § 15 b og § 15 d ændret,  

 idet der blev indsat regler om fordeling af sikkerhedsfondshenlæggelser som  

 omhandlet i selskabsskattelovens § 13 C.
B.
LOVENS ANVENDELSESOMRÅDE Overdragelse af en del af eller samtlige et selskabs aktiver og passiver  

 til et andet selskab medfører i almindelighed beskatning i det overdragende  

 selskab efter de for det enkelte aktiv eller passiv gældende regler.
Ophør af  

 et selskab medfører ligeledes i almindelighed beskatning af  

 selskabsdeltagerne af fortjeneste eller tab på deres aktier eller anparter i  

 selskabet efter de herom gældende regler.
 Fusionsskatteloven giver visse selskaber mulighed for at vælge at blive  

 beskattet efter lovens regler, når de foretager overdragelser, der falder ind  

 under lovens definition af fusion, spaltning eller tilførsel af aktiver,  

 d.v.s. at vælge at foretage såkaldt »skattefri« fusion, spaltning  

 eller tilførsel af aktiver.
Fusionsskatteloven hviler på et successionsprincip.
Det vil sige, at der  

 ikke sker beskatning i det indskydende selskab af den ved fusionen,  

 spaltningen eller tilførslen af aktiver konstaterede fortjeneste eller tab på  

 de aktiver og passiver, der overføres til det modtagende selskab.  

 Beskatningen udskydes indtil det modtagende selskab afstår de overtagne  

 aktiver og passiver.
Til gengæld anses de overtagne aktiver og passiver ved  

 det modtagende selskabs indkomstopgørelse, som om de var anskaffet på de  

 tidspunkter, hvor de er erhvervet af det indskydende selskab, og for de  

 anskaffelsessummer, hvortil de er erhvervet af det indskydende selskab,  

 ligesom eventuelle skattemæssige afskrivninger m.v., som det indskydende  

 selskab har foretaget anses for foretaget af det modtagende selskab.  

 (Succession på selskabssiden). Reglerne om succession på selskabssiden gælder  

 dog kun for aktiver og passiver, der ved fusionen, spaltningen eller  

 tilførslen forbliver under dansk beskatningsret.
Der sker heller ikke beskatning af selskabsdeltagerne i det indskydende  

 selskab, i det omfang deres aktier eller anparter i det indskydende selskab  

 ombyttes med aktier eller anparter i det modtagende selskab.
Beskatningen  

 udskydes indtil aktierne eller anparterne i det modtagende selskab afstås.  

 Til gengæld behandles ved fusion og spaltning aktierne eller anparterne i det  

 modtagende selskab, som om de var erhvervet på samme tidspunkt og for samme  

 anskaffelsessum som aktierne eller anparterne i det indskydende selskab.
Ved  

 tilførsel af aktiver anses aktierne eller anparterne i det modtagende selskab  

 for anskaffet til et beløb svarende til den skattemæssige værdi af de  

 overdragne aktiver og passiver. (Succession på aktionærsiden).
 Loven finder anvendelse ved fusion af danske aktieselskaber,  

 anpartsselskaber og selskaber som omhandlet i selskabsskattelovens § 1, stk.  

 1, nr. 2, (kapitel 1, §§ 1-11).
 Loven finder også anvendelse ved fusion af danske kooperative virksomheder  

 m.v. og ved omdannelse af danske kooperative virksomheder m.v. til  

 aktieselskaber (kapitel 2, §§ 12-14 g):
 - Fusion af andelsforeninger og brugsforeninger m.v. omfattet af  

 selskabsskattelovens § 1, stk. 1, nr. 3, 3 a eller 4, mellem sådanne  

 foreninger indbyrdes og mellem brugsforeninger og foreninger omfattet af  

 selskabsskattelovens § 1, stk. 1, nr. 3 a eller 4, og helejede  

 datterselskaber, jf. § 12.
 - Fusion af sparekasser, andelskasser og sammenslutninger af andelskasser  

 omfattet af selskabsskattelovens § 1, stk. 1, nr. 2 a, gensidige  

 forsikringsforeninger omfattet af selskabsskattelovens § 1, stk. 1, nr. 5  

 eller 6, og investeringsforeninger, jf. § 14.
 - Fusion af fonde og foreninger m.v., jf. § 14 c.
 - Omdannelse af sparekasser til aktieselskaber, jf. § 14 a.
 - Omdannelse af realkreditinstitutter til aktieselskaber, jf. § 14 b.
 - Omdannelse af gensidige forsikringsforeninger til aktieselskaber, jf. §  

 14 d.
 - Omdannelse af andelsforeninger omfattet af selskabsskattelovens § 1,  

 stk. 1, nr. 3, til aktieselskaber, jf. § 14 e.
 - Omdannelse af selskaber, brugsforeninger og foreninger omfattet af  

 selskabsskattelovens § 1, stk. 1, nr. 2, 3a og 4, til aktieselskaber, jf. §  

 14 f.
 - Omdannelse af andelskasser og sammenslutninger heraf til aktieselskaber,  

 jf. § 14 g.
 Loven finder ligeledes anvendelse ved fusion mellem visse danske selskaber  

 og visse udenlandske selskaber og mellem visse udenlandske selskaber  

 indbyrdes (kapitel 3, § 15).
 Loven finder endvidere anvendelse ved udspaltning af visse danske  

 selskaber til visse danske eller udenlandske selskaber og ved udspaltning af  

 visse udenlandske selskaber til visse danske eller udenlandske selskaber  

 (kapitel 4, §§ 15 a og 15 b).
 Loven finder endelig anvendelse ved tilførsel af aktiver fra visse danske  

 selskaber til visse danske eller udenlandske selskaber og fra visse  

 udenlandske selskaber til visse danske eller udenlandske selskaber (kapitel  

 5, §§ 15 c og 15 d).
C.
KAPITEL 1, FUSION AF DANSKE SELSKABER Definition af fusion og betingelserne for skattefri fusion 1.1.1. Ved fusion af aktieselskaber eller selskaber som nævnt i  

 selskabsskattelovens § 1, stk. 1, nr. 2, har selskaberne adgang til  

 beskatning efter reglerne i fusionsskattelovens kapitel 1, jf.  

 fusionsskattelovens § 1, stk. 1.
 Begrebet »fusion« er defineret i fusionsskattelovens § 1, stk.  

 3, der er omtalt i afsnit 1.1.3.
Med aktieselskaber sidestilles anpartsselskaber.
Bestemmelsen omfatter  

 alene registrerede aktie- og anpartsselskaber, der er hjemmehørende her i  

 landet.
Registrerede aktie- og anpartsselskaber, der er hjemmehørende i  

 udlandet, er omfattet af bestemmelserne i § 15. Der henvises til afsnit  

 3.1.1.-3.1.6.
Selskabsskattelovens § 1, stk. 1, nr. 2, omhandler andre her i landet  

 hjemmehørende selskaber (end registrerede aktie- eller anpartsselskaber), i  

 hvilke ingen af deltagerne hæfter personligt for selskabets forpligtelser, og  

 som fordeler overskuddet i forhold til deltagernes i selskabet indskudte  

 kapital.
I medfør af selskabsskattelovens § 1, stk. 7, anses selskaber  

 omfattet af stk. 1, nr. 2, for hjemmehørende her i landet, hvis ledelsen har  

 sæde her i landet.
Det gælder, uanset hvor selskabet eventuelt er  

 indregistreret.
Der gælder dog en undtagelse for så vidt angår selskaber, som  

 er fuldt skattepligtige i et andet land, hvis dette lands  

 dobbeltbeskatningsoverenskomst med Danmark bestemmer, at Danmark skal lempe  

 dobbeltbeskatning af indkomst fra et fast driftssted i det pågældende land  

 efter eksemptionmetoden eller ved at give matching credit.
Om bestemmelsen i  

 selskabsskattelovens § 1, stk. 7, henvises til pkt. 2.1. i cirkulære nr. 183  

 af 11. december 1995 om lov nr. 312 af 17. maj 1995 (international  

 beskatning).
Ved fusion mellem et aktie- eller anpartsselskab, der er hjemmehørende her  

 i landet, og et selskab, der er hjemmehørende i udlandet, eller mellem  

 selskaber, der er hjemmehørende i udlandet, finder bestemmelserne i § 15  

 anvendelse.
Der henvises til afsnit 3.1.1.-3.1.6.
De fusionerende selskaber kan vælge, om de vil anvende fusionsskattelovens  

 regler, d.v.s. om de vil foretage en såkaldt skattefri fusion, eller de vil  

 foretage en skattepligtig fusion.
En skattepligtig fusion betragtes som  

 almindelig skattepligtig køb og salg af aktiver og passiver.
 Der kræves som hovedregel ikke tilladelse til at anvende  

 fusionsskattelovens regler ved fusion mellem danske selskaber.
I tilfælde, hvor der kan være risiko for, at overdragelser mellem  

 selskaber og deres selskabsdeltagere i forbindelse med en senere gennemført  

 fusion kunne medføre utilsigtede skattemæssige virkninger, kræves der dog  

 tilladelse af Ligningsrådet.
Tilladelse er nødvendig i følgende tilfælde:
 - Når et moderselskab fusionerer med sit datterselskab og moderselskabet  

 ikke i et tidsrum af 3 år forud for fusionsdatoen har besiddet den for  

 fusionen fornødne majoritet, jf. § 3, omtalt i afsnit 1.3.
 - Når et af de i fusionen deltagende selskaber inden for et tidsrum af 3  

 år forud for fusionsdatoen uden for normal samhandel har overtaget aktiver  

 såsom fast ejendom, driftsmidler, varelager, goodwill, værdipapirer og  

 rettigheder m.v. fra dets selskabsdeltagere eller fra et selskab, der  

 beherskes af en eller flere af selskabsdeltagerne i de fusionerende  

 selskaber, jf. § 4, stk. 1, omtalt i afsnit 1.4.1.
 For at imødegå, at fusion mellem danske selskaber anvendes som led i  

 »selskabstømninger« kræves der endvidere tilladelse af  

 Ligningsrådet:
 - Såfremt et af de i fusionen deltagende selskaber er stiftet inden for et  

 tidsrum af et år forud for vedtagelsen af fusionen, eller såfremt mere end 50  

 pct. af aktiekapitalen eller mere end 50 pct. af den samlede stemmeværdi i et  

 af de fusionerende selskaber har skiftet ejer inden for et tidsrum af et år  

 forud for vedtagelsen af fusionen, jf. § 4, stk. 2, omtalt i afsnit 1.4.2.
 Ligningsrådet kan i alle tre tilfælde fastsætte særlige betingelser for  

 tilladelsen.
 1.1.2. Hvis de fusionerende selskaber vælger at anvende reglerne i  

 fusionsskattelovens kapitel 1, skal beskatningen af selskabsdeltagerne ske  

 efter reglerne i §§ 9 og 11, jf. § 1, stk. 2. Der henvises til afsnit  

 1.9.1.-1.9.3. og 1.11.1.-1.11.2.
 1.1.3. Fusion foreligger, når et selskab overdrager sin formue som  

 helhed til et andet selskab eller sammensmeltes med dette, jf. § 1, stk. 3.
Bestemmelsen omfatter såvel fusion mellem uafhængige selskaber, d.v.s.  

 selskaber med hver sin kreds af deltagere (vandret fusion) som fusion mellem  

 moder- og datterselskaber, hvad enten det er moderselskabet, der er det  

 modtagende selskab (lodret fusion), eller det er datterselskabet, der er det  

 modtagende selskab (omvendt lodret fusion). Bestemmelsen omfatter også  

 blandede tilfælde, hvor det modtagende selskab har en større eller mindre  

 aktiepost i det indskydende selskab.
Bestemmelsen blev ikke ændret i  

 forbindelse med gennemførelsen af fusionsdirektivet, idet reglerne i  

 fusionsdirektivets artikel 2, litra a, der omtales i afsnit 1.2.1., ikke  

 indebærer nogen ændring af den hidtil gældende forståelse af begrebet fusion.  

1.2.1. Ifølge § 2, stk. 1, er det en betingelse for beskatning efter  

 fusionsskattelovens regler, at selskabsdeltagerne i det indskydende selskab  

 alene vederlægges med aktier eller anparter i det modtagende selskab og  

 eventuelt en kontant udligningssum på højst 10 pct. af de modtagne  

 værdipapirers pålydende værdi, eller, når der ikke eksisterer nogen pålydende  

 værdi, deres bogførte værdi.
 Bestemmelsen i § 1, stk. 3, jf. afsnit 1.1.3., og bestemmelsen i § 2, stk.  

 1, forstås i overensstemmelse med artikel 2, litra a, i fusionsdirektivet  

 (direktiv 90/434/EØF), hvorefter der ved fusion forstås den transaktion,  

 hvorved:
- et eller flere selskaber som følge af og samtidig med deres opløsning  

 uden likvidation overfører deres samlede aktiver og passiver til et andet  

 eksisterende selskab ved, at de tildeler deres selskabsdeltagere aktier eller  

 anparter i det andet selskab og eventuelt en kontant udligningssum på højst  

 10 pct. af disse værdipapirers pålydende værdi, eller, når der ikke  

 eksisterer en pålydende værdi, deres bogførte værdi, - to eller flere selskaber som følge af og samtidig med deres opløsning  

 uden likvidation overfører deres samlede aktiver og passiver til et selskab,  

 som de opretter ved at tildele deres selskabsdeltagere aktier eller anparter  

 i det nye selskab og eventuelt en kontant udligningssum på højst 10 pct. af  

 disse værdipapirers pålydende værdi, eller, når der ikke eksisterer en  

 pålydende værdi, deres bogførte værdi, - et selskab som følge af og samtidig med sin opløsning uden likvidation  

 overfører sine samlede aktiver og passiver til et selskab, som sidder inde  

 med samtlige aktier eller anparter i dets kapital.
Af hensyn til den skattemæssige succession på deltagersiden, jf.  

 fusionsskattelovens § 11, stk. 1, der omtales i afsnit 1.11., skal der ske  

 vederlæggelse med aktier eller anparter.
Selskabsdeltagere i det indskydende  

 selskab, som inden fusionen tillige er selskabsdeltagere i det modtagende  

 selskab, kan således ikke vederlægges ved, at deres hidtidige aktier eller  

 anparter i det modtagende selskab stiger i værdi.
 Selskabsdeltagerne i det indskydende selskab kan vederlægges med  

 nyudstedte aktier eller anparter i det modtagende selskab.
Selskabsdeltagerne i det indskydende selskab kan også vederlægges med egne  

 aktier eller anparter i det modtagende selskab.
Et selskabs afståelse af egne  

 aktier eller anparter til dets hidtidige selskabsdeltagere i forhold til  

 deres aktie-/anpartsbesiddelse sidestilles med nytegning.
Afståelse af egne  

 aktier eller anparter til andre end de hidtidige selskabsdeltagere i forhold  

 til deres aktie/anpartsbesiddelse anses som afståelse, der beskattes efter  

 aktieavancebeskatningslovens regler.
Den kontante udligningssum skal fordeles ligeligt mellem  

 selskabsdeltagerne.
Den kontante udligningssum kan således ikke anvendes til  

 indløsning af f.eks. en kreds af selskabsdeltagere.
 Rådet har ved vedtagelsen af fusionsdirektivet i et Rådsprotokollat til  

 artikel 2 erklæret, at der »ved et værdipapirs bogførte værdi« skal  

 forstås den værdi, som fremkommer ved at dividere beløbet for den i selskabet  

 indbetalte kapital med antallet af udstedte værdipapirer.
 1.2.2. Ifølge § 2, stk. 2, finder bestemmelserne i § 2, stk. 1,  

 ikke anvendelse på den del af aktierne eller anparterne i det indskydende  

 selskab, der besiddes af det modtagende selskab.
Det følger af forarbejderne til § 2, stk. 2, at § 2, stk. 1, ikke finder  

 anvendelse ved fusion af moder- og datterselskaber på den del af aktierne  

 eller anparterne i det indskydende selskab, der besiddes af det modtagende  

 selskab.
Det er uden betydning, om moderselskabet ejer samtlige aktier eller  

 anparter i datterselskabet eller kun en mindre del.
Disse fusioner gennemføres normalt ved, at datterselskabet overdrager  

 samtlige sine aktiver og passiver til moderselskabet, der til gengæld  

 annullerer aktierne eller anparterne i det indskydende selskab.
Det  

 modtagende selskab kan ikke til gengæld for de annullerede  

 datterselskabsaktier eller -anparter udstede nye aktier eller anparter,  

 således som det er tilfældet, når de fusionerende selskaber er uafhængige  

 selskaber med selvstændige deltagerkredse. § 2, stk. 1, er derfor efter sit  

 indhold uanvendelig, i det omfang aktierne eller anparterne i det indskydende  

 selskab besiddes af det modtagende selskab.
Skattefri fusioner, der kræver tilladelse 1.3. (1) Fusionsskattelovens §§ 3 og 4 omfatter tilfælde, hvor der  

 som en undtagelse fra hovedreglen, jf. afsnit 1.1.1., kræves tilladelse fra  

 Ligningsrådet til anvendelse af lovens regler ved fusion af danske selskaber.
 Bestemmelsen i § 3 vedrører det tilfælde, hvor et moderselskab fusionerer  

 med sit datterselskab, og hvor moderselskabet ikke i et tidsrum af 3 år forud  

 for fusionsdatoen har besiddet den for gennemførelsen af fusionen fornødne  

 majoritet (d.v.s. mindst 2/3, jf. aktieselskabslovens § 134 e og  

 anpartsselskabslovens § 103 e).
 Ved et moderselskab forstås et selskab, der ejer så stor en del af  

 andelene i et andet selskab, at det repræsenterer flertallet af stemmerne i  

 datterselskabet, eller at selskabet iøvrigt på grund af aktiebesiddelse,  

 anpartsbesiddelse eller aftale har en bestemmende indflydelse på det selskab,  

 hvorfra overdragelserne sker.
 § 3  omfatter i modsætning til § 4, stk. 1, jf.  

 nedenfor, også de tilfælde, hvor de sælgende selskabsdeltagere på  

 fusionstidspunktet ikke længere er deltagere i de fusionerende selskaber - i  

 og med, at de har afstået aktierne eller anparterne i datterselskabet til  

 moderselskabet.
 Bestemmelsen giver ligningsmyndighederne mulighed for at kontrollere, om  

 bl.a. beskatningsgrundlaget for de sælgende selskabsdeltagere er korrekt, og  

 om fusionen medfører beskatningsmæssige fordele, der ikke har været  

 tilsigtet.
Ligningsrådet kan gøre tilladelsen betinget af særlige vilkår, der  

 neutraliserer de ved fusionen opnåede skattemæssige fordele, som ikke er  

 tilsigtet ved fusionsskatteloven.
Det er i denne forbindelse især af  

 betydning om aktierne eller anparterne i datterselskabet er købt af  

 moderselskabet for handelsværdien.
Ligningsrådet kan undtagelsesvis nægte tilladelse til fusion.
Efter  

 praksis gives der normalt ikke tilladelse, hvis det må antages, at fusionen  

 er begrundet i et ønske om at omgå sambeskatningsvilkår 2.4.2. om begrænsning  

 af fradrag for underskud.
1.3.(2) Ligningsrådet har bemyndiget told- og skatteregionerne, for  

 Københavns og Frederiksberg kommuners vedkommende skattedirektoraterne, til i  

 henhold til § 3 at tillade skattefri fusion uden særlige vilkår.
Såfremt  

 særlige vilkår anses for påkrævet, skal sagen forelægges for Told- og  

 Skattestyrelsen.
Fastsættelse af særlige vilkår foretages af Ligningsrådet.
 1.4.1. (1) Ifølge § 4, stk. 1, kræves der tilladelse fra  

 Ligningsrådet, når der inden for et tidsrum af 3 år forud for fusionsdatoen  

 uden for normal samhandel er sket overdragelse af aktiver (fast ejendom,  

 driftsmidler, varelager, goodwill, værdipapirer, rettigheder m.v.) fra  

 selskabsdeltagere eller fra et selskab, der beherskes af en eller flere af  

 selskabsdeltagerne, i de fusionerende selskaber, til et af de i fusionen  

 deltagende selskaber.
Det er uden betydning, i hvilken form overdragelsen er sket, og på hvilken  

 måde der er ydet vederlag fra selskabets side.
Bestemmelsen finder kun  

 anvendelse, hvis der er tale om særskilte formuetransaktioner, f.eks.  

 overdragelse af et varelager som helhed i modsætning til vareleverancer som  

 led i normal samhandel mellem selskaberne.
Formålet med bestemmelsen er at forhindre utilsigtede skattemæssige  

 fordele og misbrug af fusionsskattelovens regler.
Ligningsrådet kan derfor  

 gøre sin tilladelse betinget af særlige vilkår, der neutraliserer sådanne  

 følger.
1.4.1.(2) Ligningsrådet har bemyndiget told- og skatteregionerne, for  

 Københavns og Frederiksberg kommuners vedkommende skattedirektoraterne, til i  

 henhold til § 4, stk. 1, at tillade skattefri fusion uden særlige vilkår.  

 Såfremt særlige vilkår anses for påkrævet, skal sagen forelægges for Told- og  

 Skattestyrelsen.
Fastsættelse af særlige vilkår foretages af Ligningsrådet.
 1.4.2. Ifølge § 4, stk. 2, kræves der tilladelse fra  

 Ligningsrådet, når en af de i fusionen deltagende selskaber er stiftet inden  

 for et tidsrum af 1 år forud for vedtagelsen af fusionen eller såfremt mere  

 end 50 pct. af aktiekapitalen eller mere end 50 pct. af den samlede  

 stemmeværdi i et af de fusionerende selskaber har skiftet ejer inden for et  

 tidsrum af 1 år forud for vedtagelsen af fusionen.
Formålet med bestemmelsen er at imødegå, at fusion mellem danske selskaber  

 anvendes som led i »selskabstømninger«.
Som eksempel kan nævnes det  

 forhold, at reglerne i afskrivningsloven om udskudt afskrivning på  

 udlejningsaktiver omgås ved placering af genvundne afskrivninger m.v. i det  

 modtagende selskabs andet regnskabsår, hvor der første gang kan afskrives på  

 udlejningsaktiver erhvervet året inden.
Ligningsrådet kan gøre sin tilladelse  

 betinget af særlige vilkår.
Fusionsdatoen 1.5. Ifølge § 5 er fusionsdatoen i skattemæssig henseende datoen  

 for den åbningsstatus, der i medfør af § 134 b i lov om aktieselskaber og §  

 103 b i lov om anpartsselskaber skal udarbejdes for det modtagende selskab.  

 Det er en betingelse for at anvende fusionsskattelovens regler, at  

 fusionsdatoen er sammenfaldende med skæringsdatoen for det modtagende  

 selskabs regnskabsår.
Formforskrifter, der er en betingelse for skattefri fusion 1.6.1. Ifølge § 6 skal det modtagende selskab følge visse  

 formforskrifter.
Reglerne skal sikre, at ligningsmyndighederne får fuldt  

 tilstrækkelig information om de væsentlige omstændigheder i forbindelse med  

 fusionen.
 § 6,  stk. 1, pålægger det modtagende selskab at  

 indsende en genpart af de dokumenter, der i selskabslovgivningen eller den  

 konkrete tilladelse skal udarbejdes i forbindelse med fusionen, til Told- og  

 Skattestyrelsen.
Told- og Skattestyrelsen har udlagt behandlingen af sager om skattefri  

 fusion til told- og skatteregionerne, Direktoratet for Københavns Skatte- og  

 Registerforvaltning og Frederiksberg kommunes skattedirektorat.
De nævnte  

 dokumenter og oplysninger skal herefter indsendes til den told- og  

 skatteregion (skattedirektorat), under hvis område det modtagende selskab  

 henhører.
 Ifølge § 134 a, § 134 b og § 134 c i lov om aktieselskaber og § 103 a, §  

 103 b og § 103 c i lov om anpartsselskaber skal der udarbejdes følgende  

 dokumenter:
 1.6.2. Ifølge § 6, stk. 2, fastsætter skatteministeren i tilfælde,  

 hvor fusionen sker ved et moderselskabs overtagelse af et datterselskabs  

 aktiver og gæld som helhed, nærmere regler for, hvilke oplysninger der skal  

 meddeles om fusionen.
 Ifølge § 6, stk. 3, er skatteministeren iøvrigt bemyndiget til efter  

 indstilling fra Ligningsrådet at fastsætte regler om, hvilke yderligere  

 oplysninger, der i tilfælde af fusion skal tilvejebringes af det modtagende  

 selskab til brug for de lignende myndigheder.
 Der er ikke fastsat regler i medfør af § 6, stk. 2 eller 3.
 1.6.3. Det er en betingelse for anvendelse af fusionsskattelovens  

 regler, at de nævnte dokumenter og oplysninger indsendes senest 6 måneder  

 efter fusionsdatoen, jf. § 6, stk. 4. Dokumenterne kan indsendes i udkast,  

 men det er en forudsætning, at de endelige dokumenter ikke på væsentlige  

 punkter afviger fra de indsendte udkast.
 1.6.4. Ved fusion af banker, sparekasser, andelskasser og  

 sammenslutninger af andelskasser efter kapitel 4 D i lov om banker og  

 sparekasser m.v. skal de nævnte dokumenter indsendes senest 1 måned efter  

 datoen for Erhvervsministerens (Finanstilsynets) godkendelse af fusionen i  

 henhold til § 48 i lov om banker og sparekasser, jf. § 6, stk 5.
 1.6.5. Ifølge § 6, stk. 6, kan Ligningsrådet under ganske særlige  

 omstændigheder se bort fra fristerne efter § 6, stk. 4 og 5.
Beskatning af det indskydende selskab 1.7.1. Ved opgørelsen af det indskydende selskabs skattepligtige  

 indkomst i tiden fra udløbet af sidste sædvanlige indkomstår og indtil  

 fusionsdatoen ansættes indkomsten for hele denne periode uden hensyn til dens  

 længde, jf. § 7, stk. 1. Ansættelsen finder sted uden hensyn til den  

 opløsning af selskabet, der sker ved fusionen.
Det vil sige, at der ikke sker  

 ophørsbeskatning efter reglerne i selskabsskattelovens § 5 af fortjeneste og  

 tab på de aktiver og passiver, der ved fusionen overføres fra det indskydende  

 selskab til det modtagende selskab.
 I det tilfælde, hvor det indskydende selskab har bagudforskudt indkomstår  

 (det vil sige, at det sædvanlige indkomstår udløber i perioden fra 1. april  

 til 30. december i det kalenderår, som det bagudforskudte indkomstår træder i  

 stedet for), og fusionsdatoen ligger efter indkomstårets udløb, men inden den  

 31. december i kalenderåret, udgør det sidste indkomstår for det indskydende  

 selskab hele perioden fra indkomstårets begyndelse og indtil fusionsdatoen.
 Har det indskydende selskab været omfattet af den såkaldte  

 acontoskatteordning, jf. selskabsskattelovens § 29 A, indgår ordinære  

 acontoskatter, der skal indbetales i perioden fra udløbet af sidste  

 indkomstår og frem til fusionsdatoen, dermed ved skatteberegningen for det  

 indskydende selskab.
Skatteansættelsen foretages af ligningsmyndigheden i den kommune, hvor det  

 indskydende selskab indtil fusionen var skattemæssigt hjemmehørende, jf.  

 selskabsskattelovens § 24, uanset om selskabets selvstændige eksistens er  

 bragt til ophør pr. den dato, hvor normal mandtalsoptagelse af registrerede  

 selskaber finder sted.
Var de fusionerende selskaber sambeskattede indtil  

 fusionen, foretages ansættelsen af det indskydende selskab af  

 ligningsmyndigheden i den kommune, hvor moderselskabet indtil fusionen var  

 skattemæssigt hjemmehørende.
 1.7.2. Ifølge § 7, stk. 2, påhviler det det modtagende selskab at  

 indgive selvangivelse for det indskydende selskabs sidste indkomstår.
Det modtagende selskab hæfter for eventuelle skattekrav og for ethvert  

 bødeansvar, der efter skattelovgivningens almindelige regler vil kunne rettes  

 mod det indskydende selskab.
Dette gælder for såvel det indskydende selskabs  

 sidste indkomstår som for tidligere indkomstår.
 Det modtagende selskab indtræder i de krav efter selskabsskatteloven, som  

 det indskydende selskab måtte have mod skattemyndighederne vedrørende 2  

 pct.'s tillæg, 7 pct.'s godtgørelse og overskydende skat, jf.  

 selskabsskattelovens § 29 B, stk. 5 og 6. Dette gælder ligeledes for såvel  

 det indskydende selskabs sidste indkomstår som for tidligere indkomstår.
 1.7.3. § 7 i den her omhandlede affattelse har virkning fra og med  

 indkomståret 1996, jf. § 10, stk. 2, i lov nr. 180 af 23. marts 1995.
Retsvirkningerne for selskaberne 1.8.1. (1) Som nævnt i afsnit 1.7.1. sker der ikke ved fusionen  

 beskatning i det indskydende selskab af fortjeneste og tab på de aktiver og  

 passiver, der ved fusionen overføres fra det indskydende selskab til det  

 modtagende selskab.
Beskatningen udskydes indtil det modtagende selskab  

 afstår de overtagne aktiver og passiver.
Aktiverne og passiverne behandles  

 ved opgørelsen af det modtagende selskabs skattepligtige indkomst, som om de  

 var anskaffet af dette på det tidspunkt, hvor de er erhvervet af det  

 indskydende selskab, og for de anskaffelsessummer, hvortil de er erhvervet af  

 dette selskab.
Jf. § 8, stk. 1.
Eventuelle skattemæssige afskrivninger og nedskrivninger, som det  

 indskydende selskab har foretaget, anses for foretaget af det modtagende  

 selskab.
En eventuel negativ saldo overføres fra det indskydende selskab til  

 det modtagende selskab.
Det vil sige, at det modtagende selskab succederer i  

 det indskydende selskabs pligt til udligne den negative saldo eller medregne  

 denne ved indkomstopgørelsen.
 Ved Østre Landsrets dom af 31.januar 1992 blev det fastslået, at  

 successionsprincippet i virksomhedsomdannelsesloven ikke er til hinder for,  

 at der i forbindelse med omdannelsen kan ske en forhøjelse af  

 afskrivningsgrundlag og anskaffelsessummer med de transaktionsomkostninger,  

 der er afholdt i forbindelse med den ved omdannelsen foretagne overdragelse.  

 Dommens resultat finder også anvendelse på fusionsområdet.
Ubenyttede investeringsfondshenlæggelser i det indskydende selskab og de  

 dertil knyttede indskud i pengeinstitutter betragtes, som om de var foretaget  

 af det modtagende selskab i henlæggelsesårene.
Dette gælder også, selv om  

 efterbeskatning efter investeringsfondsloven sker for indkomstår, der ligger  

 forud for stiftelsen af det modtagende selskab.
Jf. § 8, stk. 1.
 1.8.1.(2) Er der blandt de aktiver, det modtagende selskab overtager ved  

 fusionen, en fordring på det modtagende selskab, anses det modtagende  

 selskabs gæld til det indskydende selskab for indfriet ved fusionen.  

 Indfrielsen anses for sket til gældens kursværdi på fusionstidspunktet.
Er der blandt de passiver, det modtagende selskab overtager ved fusionen,  

 en gæld til det modtagende selskab, anses det modtagende selskabs fordring  

 mod det indskydende selskab for indfriet ved fusionen.
Indfrielsen anses for  

 sket til fordringens kursværdi på fusionstidspunktet.
 Det modtagende selskabs fortjeneste eller tab ved indfrielsen af gælden  

 til det indskydende selskab henholdsvis indfrielsen af fordringen mod det  

 indskydende selskab beskattes efter reglerne i kursgevinstloven.
1.8.2. Ifølge § 8, stk. 2, er det forhold, at et aktiv eller et  

 passiv ved fusionen er overgået fra det indskydende til det modtagende  

 selskab, uden betydning for afgørelsen af, om aktivet eller passivet må anses  

 for erhvervet i spekulationshensigt eller som led i næring.
Det vil sige, at  

 har det indskydende selskab erhvervet et aktiv eller et passiv i  

 spekulationshensigt eller som led i næring, anses aktivet eller passivet også  

 ved det modtagende selskabs indkomstopgørelse for erhvervet i  

 spekulationshensigt henholdsvis som led i næring.
Efter Skatteministeriets opfattelse er bestemmelsen ikke til hinder for  

 beskatning i den modsatte situation, hvor aktiverne og passiverne er  

 erhvervet af det indskydende selskab i anlægshensigt, men hvor det modtagende  

 selskab har spekulationshensigt eller driver næring med den pågældende art  

 aktiver eller passiver.
Hvis det modtagende selskab f.eks. har handel med  

 fast ejendom som næring, må det bero på en konkret vurdering, om en ejendom,  

 som det modtagende selskab har erhvervet ved en fusion, skal anses for  

 erhvervet som led i denne næring.
 1.8.3. Har det indskydende selskab ved opgørelsen af den  

 skattepligtige indkomst medregnet urealiseret fortjeneste og tab på  

 værdipapirer, behandles værdipapirerne ved opgørelsen af det modtagende  

 selskabs skattepligtige indkomst, som om fortjeneste og tab var medregnet ved  

 indkomstopgørelsen hos dette selskab, jf. § 8, stk. 3.
 1.8.4. Opnår det modtagende selskab gevinst, eller lider det tab  

 ved afhændelse eller indfrielse af offentlige obligationer, private  

 pantebreve eller fordringer, som ved fusionen er overtaget fra det  

 indskydende selskab, behandles sådan gevinst eller tab efter samme regler,  

 som skulle have været bragt i anvendelse, såfremt gevinst eller tab var  

 blevet realiseret hos det indskydende selskab, jf. § 8, stk. 4.
1.8.5. For selskaber m.v. kan tab ved afståelse af aktier eller  

 anparter kun fradrages i det omfang, tabet overstiger udbytter af de  

 pågældende aktier eller anparter, som selskabet m.v. har været fritaget for  

 at medregne ved indkomstopgørelsen efter selskabsskattelovens § 13, stk. 1,  

 nr. 2 og 3, og § 13, stk. 3, samt fondsbeskatningslovens § 10. Tab ved  

 afståelse af aktier eller anparter, hvor selskabet m.v. har været fritaget  

 for at medregne en del af udbytterne ved indkomstopgørelsen efter  

 selskabsskattelovens § 13, stk. 4 eller 5, eller fondsbeskatningslovens § 10,  

 stk. 3 eller 4, kan kun fradrages med det beløb, hvormed tabet overstiger  

 udbytterne, som ikke er blevet medregnet ved indkomstopgørelsen.
Jf.  

 aktieavancebeskatningslovens § 6, stk. 6.
 Ved opgørelsen af tab som omhandlet i aktieavancebeskatningslovens § 6,  

 stk. 6, anses udbytte, der er modtaget af det indskydende selskab, for  

 modtaget af det modtagende selskab, jf. fusionsskattelovens § 8, stk. 7.
1.8.6. Ifølge fusionsskattelovens § 8, stk. 5, ændres den  

 skattemæssige behandling af de aktiver og passiver, som det modtagende  

 selskab ikke har erhvervet fra et indskydende selskab, ikke som følge af  

 fusionen, såfremt de aktiver og passiver, der kan påvises at være erhvervet  

 ved fusionen, såvel i det modtagende selskabs regnskab som i dets  

 skatteopgørelse fremgår som særskilte poster.
I modsat fald afgør  

 ligningsmyndighederne, hvorvidt de for det indskydende eller de for det  

 modtagende selskab gældende regler skal bringes i anvendelse på de pågældende  

 grupper af aktiver og passiver.
1.8.7. (1) Ifølge fusionsskattelovens § 8, stk. 6, kan underskud  

 fra tidligere år i de fusionerende selskaber uanset bestemmelsen i  

 ligningslovens § 15 ikke bringes til fradrag ved det modtagende selskabs  

 indkomstopgørelse.
Dette gælder såvel underskud i det indskydende selskab som  

 underskud i det modtagende selskab.
Dette gælder dog ikke, når et moderselskab fusionerer med et  

 datterselskab, som det har været sambeskattet med indtil fusionsdatoen og i  

 de seneste 5 indkomstår forud herfor.
For så vidt angår underskud efter  

 kulbrinteskattelovens kapitel 2 og 3 er fristen 15 år.
Ligningsrådet kan dog  

 tillade, at underskud fra et felt, jf. kulbrinteskattelovens § 18, stk. 1,  

 fra tidligere år i et af selskaberne kan bringes til fradrag ved det  

 modtagende selskabs indkomstopgørelse for feltet.
1.8.7.(2) Det indskydende selskab og de selskaber, der indtil fusionen var  

 sambeskattet med dette, betragtes i relation til fusionsskattelovens § 8,  

 stk. 6, som en samlet enhed.
Ligeledes betragtes det modtagende selskab og de  

 selskaber, der indtil fusionen var sambeskattet med dette, som en samlet  

 enhed.
Dette indebærer, at uudnyttet underskud i selskaber, der indtil  

 fusionen var sambeskattet med det indskydende selskab henholdsvis det  

 modtagende selskab, som udgangspunkt ikke kan fradrages ved det modtagende  

 selskabs indkomstopgørelse efter fusionen.
Ved fusion mellem to moderselskaber, der hver for sig har været  

 sambeskattet med deres respektive datterselskaber, kan det modtagende  

 moderselskab ikke succedere i det indskydende moderselskabs sambeskatning.  

 For datterselskaber af det indskydende selskab skal der derfor eventuelt  

 etableres en ny sambeskatning med det modtagende selskab.
Underskud i det  

 indskydende selskabs datterselskaber fra tiden forud for fusionen kan som  

 udgangspunkt kun udnyttes af selskaberne selv og eventuelt disse selskaber  

 imellem.
Sambeskatningen mellem det modtagende selskab og dette selskabs  

 datterselskaber kan principielt fortsætte uændret efter fusionen.
Underskud i  

 det modtagende selskabs datterselskaber fra tiden forud for fusionen kan som  

 udgangspunkt kun udnyttes af selskaberne selv og eventuelt disse selskaber  

 imellem.
Ved fusion af søsterselskaber, der er sambeskattet med deres fælles  

 moderselskab, kan underskud i det indskydende selskab ikke fradrages ved det  

 modtagende søsterselskabs indkomstopgørelse efter fusionen, men underskuddet  

 kan som følge af sambeskatningsreglerne fradrages i koncernens sambeskattede  

 indkomst.
Underskud i det modtagende søsterselskab kan heller ikke fradrages  

 ved dette selskabs indkomstopgørelse efter fusionen, men underskuddet kan,  

 ligeledes som følge af sambeskatningsreglerne, fradrages i koncernens  

 sambeskattede indkomst.
1.8.7.(3) Fristen i fusionsskattelovens § 8, stk. 6, var tidligere 2 år.  

 Fristen på 5 år henholdsvis 15 år blev fastsat ved lov nr. 144 af 25. marts  

 1987, efter at fristen for underskudsfremførsel i ligningslovens § 15 var  

 blevet forhøjet fra 2 år til 5 år.
Loven finder anvendelse på fusioner, der  

 finder sted efter den 14. januar 1987. De hidtil gældende regler finder dog  

 anvendelse ved fusion med et datterselskab, såfremt betingelserne i  

 selskabsskattelovens § 31, stk. 1, 1. og 3. pkt. for sambeskatning var  

 opfyldt den 14. januar 1987. Det vil sige, at de hidtil gældende regler  

 finder anvendelse, såfremt moderselskabet, eventuelt sammen med andre af de  

 datterselskaber, som inddrages under sambeskatningen, ejede samtlige aktier  

 eller anparter i datterselskabet den 14. januar 1987. Er der tale om et  

 udenlandsk datterselskab, er det tilstrækkeligt, at de danske selskaber, der  

 inddrages under sambeskatningen, enten selv eller sammen med  

 Industrialiseringsfonden for Udviklingslandene den 14. januar 1987 ejede hele  

 den del af det udenlandske datterselskabs aktiekapital, som efter  

 lovgivningen i det pågældende land kan ejes af aktieselskaber her i landet.
1.8.7.(4) Reglerne i ligningslovens § 15 om underskudsbegrænsning finder  

 anvendelse på overdragelse af kapitalandele i forbindelse med fusion.
Aktier  

 m.v., som det modtagende selskab ved fusion overtager fra det indskydende  

 selskab, anses for erhvervet af det modtagende selskab på det tidspunkt, hvor  

 det indskydende selskab erhvervede aktierne m.v., og for de  

 anskaffelsessummer, hvortil de er erhvervet af dette selskab, jf.  

 fusionsskattelovens § 8, stk. 1.
1.8.7.(5) Ligningslovens § 33 D indeholder regler om genbeskatning af  

 underskud i et fast driftssted i en fremmed stat.
Overdragelse af et  

 udenlandsk fast driftssted som led i en overdragelse med skattemæssig  

 succession og således at det faste driftssted vedbliver at være et fast  

 driftssted af et dansk selskab (f.eks. som led i en fusion) anses ikke som  

 afhændelse af det faste driftssted i ligningslovens § 33 D's forstand.
Det  

 modtagende selskab succederer i forpligtelsen til at lade sig genbeskatte  

 efter reglerne i ligningslovens § 33 D.
 1.8.8. Såfremt et eller flere af de fusionerende selskaber m.v. er  

 omfattet af den såkaldte acontoskatteordning, jf. selskabsskattelovens § 29  

 A, skal det modtagende selskab være omfattet af acontoskatteordningen, jf.  

 selskabsskattelovens § 30 A, stk. 6. Selskaber m.v., der er omfattet af § 30  

 A, stk. 6, kan for de to første indkomstår, hvor § 29 A finder anvendelse,  

 anvende den såkaldte indslusningsordning og indbetale acontoskat senest den  

 20. marts og den 20. november i indkomståret, jf. § 30 A, stk. 8.
Retsvirkningerne for selskabsdeltagerne 1.9.1. Vælger selskaberne at anvende fusionsskattelovens regler,  

 skal selskabsdeltagerne beskattes efter reglerne i §§ 9 og 11, jf. § 1, stk.  

 2.
 For selskabsdeltagerne betyder anvendelsen af fusionsskattelovens regler,  

 at der ikke udløses beskatning ved fusionen, i det omfang aktier eller  

 anparter i det indskydende selskab vederlægges med aktier eller anparter i  

 det modtagende selskab.
Aktier eller anparter i det indskydende selskab anses for afhændet af  

 selskabsdeltageren til trediemand, i det omfang aktierne eller anparterne  

 vederlægges med andet end aktier eller anparter i det modtagende selskab.  

 D.v.s. i det omfang aktierne eller anparterne vederlægges med kontant  

 udligningssum.
Afhændelsen anses for sket til kursen på fusionsdatoen, jf. §  

 9, stk. 1. Såfremt den faktiske indløsningskurs overstiger børskursen på  

 fusionsdatoen, anses afhændelsen for sket til den faktiske indløsningskurs.
 1.9.2. Fortjeneste eller tab i forbindelse med indløsningen af  

 aktierne eller anparterne i det indskydende selskab behandles efter reglerne  

 i aktieavancebeskatningsloven, jf. § 9, stk. 2. Der henvises til cirkulære  

 nr. 137 af 19. juli 1994 om beskatning ved afståelse af aktier m.v.
1.9.3. Har selskabsdeltageren flere aktier eller anparter i det  

 indskydende selskab end dem, der anses for indløst, og er de erhvervet på  

 forskellige tidspunkter, anses de tidligst erhvervede aktier eller anparter  

 for indløst.
Samtidigt erhvervede aktier, som ikke er forbundet med ensartede  

 rettigheder, eller hvoraf nogle er anskaffet som led i selskabsdeltagerens  

 næringsvej, anses for indløst efter forholdet mellem aktiernes eller  

 anparternes kursværdi på fusionsdatoen.
 Der henvises til eksemplet i afsnit 1.11.2.(2).
1.10.1. Ved fusion af moder- og datterselskab træder  

 datterselskabets aktiver og passiver som helhed i stedet for moderselskabets  

 beholdning af aktier eller anparter i datterselskabet.
Da datterselskabet i  

 forbindelse med fusionen ophører med at eksistere, må moderselskabet  

 annullere andelene i det indskydende selskab uden at der til gengæld er  

 grundlag for at udstede nye aktier eller anparter i det modtagende selskab.  

 Der henvises til afsnit 1.2.2.
 Ifølge § 10, stk. 1, lades fortjeneste og tab på aktier eller anparter i  

 det indskydende selskab, der annulleres af det modtagende selskab ved  

 fusionen, ude af betragtning ved ansættelsen af selskabets skattepligtige  

 indkomst.
 1.10.2. Såfremt det modtagende selskab ved overtagelse af aktiver  

 og passiver fra det eller de indskydende selskaber erhverver egne aktier  

 eller anparter, lades fortjeneste og tab ved annullering af disse aktier  

 eller anparter ude af betragtning ved ansættelsen af selskabets  

 skattepligtige indkomst, jf. § 10, stk. 2.
 1.11.1. § 11 indeholder regler om, hvorledes der skal forholdes  

 med aktier eller anparter i det modtagende selskab, som selskabsdeltagere i  

 det indskydende selskab i forbindelse med en fusion modtager som vederlag for  

 aktier eller anparter i det indskydende selskab.
Ved senere afhændelse af aktierne eller anparterne i det modtagende  

 selskab behandles disse ved opgørelsen af den skattepligtige almindelige  

 indkomst, som om de var erhvervet på samme tidspunkt og for samme  

 anskaffelsessum som de ombyttede aktier eller anparter i det indskydende  

 selskab.
Hvis de ombyttede aktier eller anparter i det indskydende selskab  

 var anskaffet som led i selskabsdeltagerens næringsvej, anses de modtagne  

 aktier eller anparter i det modtagende selskab for anskaffet som led i  

 selskabsdeltagerens næringsvej.
Ligeledes anses modtagne aktier eller  

 anparter i det modtagende selskab for omfattet af  

 aktieavancebeskatningslovens §§ 2 a, 2 b eller 2 c, såfremt de ombyttede  

 aktier eller anparter i det indskydende selskab ville være omfattet af disse  

 bestemmelser.
1.11.2. (1) Hvis de ombyttede aktier eller anparter i det  

 indskydende selskab er anskaffet på forskellige tidspunkter, eller nogle er  

 erhvervet som led i selskabsdeltagerens næringsvej, anses de af den enkelte  

 erhvervelse omfattede aktier eller anparter for ombyttet med en tilsvarende  

 andel af de modtagne aktier eller anparter i det modtagende selskab.
Andelen  

 beregnes efter de ombyttede aktiers eller anparters kursværdi på  

 fusionsdatoen.
Er de modtagne aktier eller anparter forbundet med forskellige  

 rettigheder, foretages beregningen særskilt for hver art af de modtagne  

 aktier eller anparter.
 1.11.2.(2) Eksempel til belysning af reglerne i fusionsskattelovens  

 §§ 9 og 11:
 I.
 En selskabsdeltager (en skattepligtig person) har ved en skattefri fusion  

 af to aktieselskaber (det indskydende selskab, S1, og det modtagende selskab,  

 S2,) følgende aktier i det indskydende selskab:
 II.
 Beskatning ved fusionen, jf. fusionsskattelovens § 9.
Ifølge § 9, stk. 1, behandles aktier i det indskydende selskab til  

 kursværdi 10.000 kr. som afstået til tredjemand (»indløst«). Reglen  

 i § 9, stk. 3, 1. pkt., fører til, at aktiepost a anses fuldt ud for indløst  

 til en kursværdi på 2.000 kr. (pålydende 1.000 kr. til kurs 200). Herudover  

 anses en aktiepost med en kursværdi på 8.000 kr. for indløst.
Aktieposterne b  

 og d, der er erhvervet samtidig, anses dermed delvis for indløst.
Reglen i § 9, stk. 3, 2. pkt., indebærer, at den forholdsmæssige fordeling  

 af de indløste aktier mellem aktieposterne b og d foretages på grundlag af  

 kursværdierne på indløsningstidspunktet.
Kursværdien af aktiepost b er 58.000  

 kr., kursværdien af aktiepost d er 50.000 kr., og den samlede kursværdi af  

 aktieposterne b og d er dermed 108.000 kr.
Dette fører til, at aktiepost b anses for indløst for så vidt angår en  

 kursværdi på Efter § 11, stk. 2, 3. pkt., er 10/19 af henholdsvis A- og B-aktierne i S2  

 at anse for erhvervet i næring i 1993. Dette svarer til en pålydende værdi af  

 A-aktierne på 95.000 kr. x 10/19 = 50.000 kr. og en pålydende værdi af  

 B-aktierne på 47.500 kr. x 10/19 = 25.000 kr.. 9/19 af henholdsvis A- og  

 B-aktierne i S2 er at anse for erhvervet udenfor næring i 1994. Dette svarer  

 til en pålydende værdi af A-aktierne på 95.000 kr. x 9/19 = 45.000 kr. og en  

 pålydende værdi af B-aktierne på 47.500 kr. x 9/19 = 22.500 kr.
 Anskaffelsessummen for næringsaktierne er 72.727 kr. og anskaffelsessummen  

 for aktierne erhvervet udenfor næring er 80.000 kr., jf. afsnit II,3.
D.
KAPITEL 2, FUSION AF KOOPERATIVE VIRKSOMHEDER M.V.
 Fusion af andelsforeninger og brugsforeninger m.v.
 2.1.1. Reglerne for skattefri fusion af andelsforeninger og  

 brugsforeninger m.v. findes i fusionsskattelovens § 12.
 Ifølge § 12, stk. 1, finder reglerne i kapitel 1 bortset fra § 6  

 tilsvarende anvendelse:
 Reglerne i kapitel 1 er omtalt i afsnit 1.1.-1.11.
 2.1.2. Ifølge § 12, stk. 2, skal der ved fusion som nævnt i stk.  

 1, nr. 3, d.v.s. ved fusion mellem andelsbeskattede andelsforeninger og  

 brugsforeninger, brugsforeningers medlemsforeninger eller selskabsbeskattede  

 andelsforeninger, ske en opgørelse af den formue, der er opsamlet i den  

 andelsbeskattede andelsforening under beskatningen i medfør af  

 selskabsskattelovens § 1, stk. 1, nr. 3, eller en tilsvarende beskatning  

 efter tidligere gældende regler.
 Beløbet opgøres som handelsværdien af andelsforeningens aktiver og  

 passiver på fusionstidspunktet fratrukket en eventuel indbetalt  

 andelskapital.
Såfremt andelsforeningen tidligere har været beskattet efter andre regler  

 i selskabsskatteloven, skal beløb opsamlet under denne beskatning friholdes.  

 I disse tilfælde opgøres beløbet som differencen mellem handelsværdien af  

 andelsforeningens aktiver og passiver på fusionstidspunktet og handelsværdien  

 ved indtræden af beskatning efter selskabsskattelovens § 1, stk. 1, nr. 3,  

 eller en tilsvarende beskatning.
Fra handelsværdierne fratrækkes en eventuel  

 indbetalt andelskapital.
 Til formuen skal medregnes andelshavernes indestående på andelshaverkonti,  

 der må anses for at udgøre en del af foreningens egenkapital.
 2.1.3. Ifølge § 12, stk. 3, sker beskatningen af det opgjorte  

 beløb på det tidspunkt, hvor den modtagende forening foretager udlodninger  

 til andelshaverne.
Der kan dels være tale om løbende udlodninger eller efterbetalinger, dels  

 likvidationsudlodninger.
Endvidere kan der være tale om beløb, som betales i  

 forbindelse med foreningens køb af egne andelsbeviser.
Udlodninger m.v., der  

 foretages efter fusionen, anses i første række for at hidrøre fra det under  

 andelsbeskatningen opsamlede beløb,jf. dog nedenfor i afsnit 2.1.7.
Beskatningen sker ved at udlodningen pålægges en særlig beskatning i  

 foreningen.
Beskatningen sker med 50 pct., jf. selskabsskattelovens § 19,  

 stk. 2.
 Da udlodninger m.v. er beskattet i foreningen, er de skattefri for  

 modtagerne, jf. ligningslovens § 16 A, stk. 4, og § 16 B, stk. 4, og  

 aktieavancebeskatningslovens § 1, stk. 3. Udlodningerne m.v. er skattefri for  

 enhver modtager, uanset om denne var andelshaver i den indskydende  

 andelsbeskattede forening.
 2.1.4. Det opgjorte beløb skal angives ved selvangivelsen for den  

 indskydende forenings sidste indkomstår, jf. § 12, stk. 2, sidste pkt.,  

 ligesom den modtagende forening løbende skal angive, hvor meget af beløbet,  

 der endnu ikke er beskattet, jf. § 12, stk. 4. Beløbet skal også angives selv  

 om foreningen på ny overgår til andelsbeskatning, idet beskatningen kan  

 genindtræde, jf. § 12, stk. 5.
 2.1.5. Såfremt den modtagende forening senere på ny overgår til  

 andelsbeskatning, jf. selskabsskattelovens § 5 A, uden at det opgjorte beløb  

 er kommet til fuld beskatning, ophører beskatningen.
Beskatningen af den resterende del af beløbet indtræder dog på ny, såfremt  

 den modtagende forening atter overgår til selskabsbeskatning.
Dette gælder,  

 hvad enten der er tale om overgang som nævnt i selskabsskattelovens § 5 B,  

 stk. 1, fusion som nævnt i fusionsskattelovens § 12, stk. 1, nr. 3, eller  

 omdannelse til aktieselskab som nævnt i fusionsskattelovens § 14 e.
Jf. § 12,  

 stk. 5.
 2.1.6. Bestyrelsen for foreninger, der beskattes efter  

 selskabsskattelovens § 1, stk. 1, nr. 3, skal samtidig med indgivelsen af  

 selvangivelsen oplyse de ændringer, der i regnskabsåret er sket i foreningens  

 virksomhed eller i dens vedtægtsbestemmelser om formål, overskudsdeling eller  

 opløsning, ligesom bestyrelsen skal oplyse, såfremt foreningens omsætning med  

 ikke-medlemmer udgør mere end 25 pct. af den samlede omsætning, jf. § 12,  

 stk. 6.
 2.1.7. Fusionskattelovens § 12, stk. 7, indeholder en undtagelse  

 fra bestemmelsen i § 12, stk. 3.
 Herefter skal reglerne om overgangsbeskatning i foreningen i medfør af §  

 12, stk. 3, 2.-4. pkt., ikke finde anvendelse, i det omfang en  

 selskabsbeskattet andelsforening omfattet af selskabsskattelovens § 1, stk.  

 1, nr. 4, foretager udlodninger som nævnt i ligningslovens § 16 A og  

 udlodningerne ikke overstiger foreningens skattepligtige indkomst efter skat  

 i det forudgående indkomstår.
 Disse udlodninger beskattes hos modtageren efter de almindelige regler for  

 beskatning af udlodninger som nævnt i ligningslovens § 16 A fra foreninger,  

 der er skattepligtige i medfør af selskabsskattelovens § 1, stk. 1, nr. 4.  

 Det vil for fysiske personer sige som aktieindkomst, og for selskaber efter  

 reglerne i selskabsskattelovens § 13, stk. 4.
Overstiger udlodningerne den skattepligtige indkomst efter skat i det  

 forudgående indkomstår, indtræder overgangsbeskatningen for den overskydende  

 del.
Der indtræder ligeledes overgangsbeskatning, hvis der foretages andre  

 udlodninger end udlodninger som nævnt i ligningslovens § 16 A.
F. eks. vil  

 hensættelser til andelshaverkonti m.v., der har karakter af egenkapital, til  

 senere udlodning skulle undergives overgangsbeskatning ved udlodning.
 2.1.8. Ifølge § 12, stk. 8, skal bestyrelsen for en forening, der  

 beskattes efter selskabsskattelovens § 1, stk. 1, nr. 4, samtidig med  

 indgivelsen af selvangivelsen oplyse, i hvilket omfang foretagne udlodninger  

 er omfattet af overgangsbeskatningen efter § 12, stk. 3, eller  

 undtagelsesbestemmelsen i § 12, stk. 7.
 2.1.9. For selskaber og foreninger, hvis indkomstår 1994  

 påbegyndtes den 27. oktober 1993 eller senere, har § 12 i den her omhandlede  

 affattelse virkning fra og med indkomståret 1994. For selskaber og  

 foreninger, hvis indkomstår 1994 var påbegyndt før den 27. oktober 1993, har  

 § 12 i den her omhandlede affattelse virkning fra og med indkomståret 1995.  

 Jf. § 17, stk. 2, i lov nr. 374 af 18. maj 1994 og § 10, stk. 5, i lov nr.  

 180 af 23. marts 1995.
 Der er i § 24, § 20, stk. 6, jf. stk. 1-5, og § 21 i lov nr. 374 af 18.  

 maj 1994, som ændret ved § 7 i lov nr.180 af 23. marts 1995, fastsat  

 tilsvarende regler for fusion i perioden fra og med den 27. oktober 1993 og  

 indtil udløbet af indkomståret 1993 henholdsvis indkomståret 1994. Det vil  

 sige:
 Den udgave af selskabsskatteloven, hvortil der henvises, er  

 selskabsskatteloven som affattet ved lovbekendtgørelse nr. 752 af 15.  

 september 1993.
2.1.10. Den affattelse af § 12, der blev gennemført ved lov nr.  

 374 af 18. maj 1994, indebærer, at der herefter ikke længere er mulighed for  

 skattefri fusion mellem en andelsbeskattet andelsforening og foreningens  

 datterselskaber.
Sådanne fusioner kan nu kun gennemføres som skattepligtige  

 fusioner.
Der blev imidlertid samtidig indsat en bestemmelse i  

 aktieavancebeskatningsloven som § 13 e.
Herefter skal der ved fusion mellem  

 en andelsforening omfattet af selskabsskattelovens § 1, stk. 1, nr. 3, d.v.s.  

 en andelsbeskattet andelsforening og helejede datterselskaber omfattet af  

 selskabsskattelovens § 1, stk. 1, nr. 1, 2 eller 4, ikke ske beskatning af  

 fortjeneste på aktier ejet af datterselskaber, der konstateres ved fusionen.
Den modtagende andelsforening succederer i det indskydende datterselskabs  

 anskaffelsestidspunkt for aktierne.
Såfremt den modtagende andelsforening  

 ikke beholder aktierne indtil det tidspunkt, hvor det indskydende selskab  

 ellers kunne have afstået aktierne skattefrit (3-års reglen), skal den ved  

 fusionen konstaterede fortjeneste beskattes hos andelsforeningen i  

 afståelsesåret.
Tab kan fradrages i samme eller efterfølgende indkomstårs  

 fortjeneste på sådanne aktier.
Tab herudover kan ikke fradrages.
Fortjeneste  

 eller tab opgøres efter de almindelige regler i aktieavancebeskatningsloven.
Såfremt den modtagende andelsforening på afståelsestidspunktet er  

 undergivet andelsbeskatning, vil der kun være tale om en beskatning af  

 foreningen på 14,3 pct. mod beskatningen af aktieselskaber på 34 pct.
Derfor  

 skal de opgjorte tab og fortjenester ganges med 2,3, hvis andelsforeningen på  

 afståelsestidspunktet er undergivet andelsbeskatning (14,3 pct. x 2,3 = 32,89  

 pct.).
 Ved fusion mellem en indkøbsforening, en produktions- og salgsforening og  

 en hovedforening omfattet af selskabsskattelovens § 1, stk. 1, nr. 3 a og 4,  

 og stk. 2, 2. pkt., (som affattet ved lovbekendtgørelse nr. 752 af 15.  

 september 1993) og et selskab m.v. omfattet af selskabsskattelovens § 1, stk.  

 1, nr. 1 og 2, i perioden fra og med den 27. oktober 1993 og indtil udløbet  

 af indkomståret 1993 henholdsvis indkomståret 1994 finder  

 aktieavancebeskatningslovens § 13 e tilsvarende anvendelse, jf. § 25 i lov  

 nr. 374 af 18. maj 1994.
 2.2.1. Fusionsskattelovens § 13 indeholder ligesom § 6  

 formforskrifter, der er en betingelse for skattefri fusion.
 Efter § 13, stk. 1, skal den modtagende forening indsende de dokumenter,  

 der er udarbejdet i forbindelse med fusionen:
 2.2.2. Skatteministeren er iøvrigt bemyndiget til efter  

 indstilling fra Ligningsrådet at fastsætte regler om, hvilke yderligere  

 oplysninger, der i forbindelse med fusionen skal tilvejebringes af den  

 modtagende forening til brug for de lignende myndigheder, jf. § 13, stk. 2.
 Der er ikke fastsat regler om yderligere oplysninger.
 2.2.3. De nævnte dokumenter og oplysninger skal indsendes til  

 Told- og Skattestyrelsen senest 6 måneder efter fusionsdatoen, jf. § 13, stk.  

 3.
Told- og Skattestyrelsen har udlagt behandlingen af sager om skattefri  

 fusion til told- og skatteregionerne, Direktoratet for Københavns skatte- og  

 registerforvaltning og Frederiksberg kommunes skattedirektorat.
De nævnte  

 dokumenter og oplysninger skal herefter indsendes til den told-og  

 skatteregion (skattedirektorat), under hvis område det modtagende selskab  

 henhører.
 2.2.4. Ligningsrådet kan under ganske særlige omstændigheder se  

 bort fra fristen, jf. § 13, stk. 4.
Fusion af sparekasser, andelskasser og sammenslutninger af  

 andelskasser, gensidige forsikringsforeninger og investeringsforeninger 2.3.1. Bestemmelserne i kapitel 1 finder ifølge  

 fusionsskattelovens § 14, stk. 1, tilsvarende anvendelse ved fusion efter  

 kapitel 4 D i lov om banker og sparekasser m.v. af sparekasser, andelskasser  

 og sammenslutninger af andelskasser, som omhandlet i selskabsskattelovens §  

 1, stk. 1, nr. 2 a.
Det vil sige sparekasser m.v., der ikke er  

 aktieselskaber.
Bestemmelserne i kapitel 1 finder ligeledes tilsvarende  

 anvendelse ved fusion af gensidige forsikringsforeninger, der beskattes efter  

 selskabsskattelovens § 1, stk. 1, nr. 5 eller 6.
 Reglerne i kapitel 1 er omtalt i afsnit 1.1.-1.11.
 Sparekasser m.v. og gensidige forsikringsforeninger, der er omdannet til  

 aktieselskaber og dermed skattepligtige efter selskabsskattelovens § 1, stk.  

 1, nr. 1, er direkte omfattet af kapitel 1.
 2.3.2. Ligningsrådet kan tillade, at lovens regler, d.v.s.  

 reglerne i kapitel 1, bringes i anvendelse ved fusion af  

 investeringsforeninger, jf. § 14, stk. 2. Ligningsrådet kan fastsætte særlige  

 vilkår for tilladelsen.
Sparekassers omdannelse til aktieselskaber 2.4.1. (1) Lov om banker og sparekasser m.v. indeholder i kapitel  

 12 b de materielle regler for sparekassers omdannelse til aktieselskaber.
 Omdannelsen kan ske ved, at sparekassen opløses uden likvidation ved  

 overdragelse af sparekassens aktiver og gæld som helhed til et af sparekassen  

 ejet eller oprettet aktieselskab, der har tilladelse til at drive  

 pengeinstitut.
 Overdragelsen kan enten vederlægges ved, at aktier i aktieselskabet  

 svarende til værdien af de indskudte aktiver efter fradrag af sparekassens  

 gæld overdrages til en erhvervsdrivende fond, eller ved, at der i  

 aktieselskabet oprettes en bunden sparekassereserve, svarende til værdien af  

 de indskudte aktiver med fradrag af sparekassens gæld.
 Aktieselskabslovens regler om fusion finder med de nødvendige ændringer  

 anvendelse på fusionen mellem aktieselskabet som det modtagende selskab og  

 sparekassen som det indskydende selskab.
 Garanterne i sparekassen skal tilbydes efter eget valg enten en ombytning  

 til markedskurs af deres garantbeviser til aktier i aktieselskabet eller  

 kontant indløsning.
 2.4.1. (2) Ved sparekassers omdannelse til aktieselskaber efter kapitel 12  

 b i lov om banker og sparekasser m.v., finder bestemmelserne i  

 fusionsskattelovens § 5 om fusionsdatoen, formforskrifterne i § 6, stk. 1 og  

 3-6, bestemmelserne i § 7 om det indskydende selskabs indkomstopgørelse og  

 det modtagende selskabs hæftelse for det indskydende selskabs skatter,  

 bestemmelserne i § 8 om succession på selskabssiden og bestemmelsen i § 10,  

 stk. 2, om annullation af egne aktier tilsvarende anvendelse, jf. § 14 a,  

 stk. 1. Der henvises til afsnit 1.5.-1.8. og 1.10.2.
2.4.2. (1) Efter lov om banker og sparekasser m.v. kan flere  

 forskellige sparekasser fusionere med samme sparekasseaktieselskab.
Efter  

 fusionsskattelovens almindelige regler er der ikke adgang til at overføre  

 underskud fra den indskydende sparekasse til det modtagende selskab, jf. § 8,  

 stk. 6. Efter denne bestemmelse kan underskud fra tiden før fusionen ikke  

 fradrages ved det modtagende selskabs indkomstopgørelse, medmindre  

 selskaberne har været sambeskattet indtil fusionsdatoen og i de seneste 5  

 indkomstår forud herfor.
Denne begrænsning gælder også for  

 sparekasseaktieselskaber.
 Såfremt sparekassen fusionerer med et af den selv oprettet aktieselskab,  

 hvori den ejer alle aktierne kan det modtagende sparekasseaktieselskab dog  

 fremføre sparekassens eventuelle underskud fra tidligere år, jf. § 14 a, stk.  

 2. Underskuddet kan ikke længere fremføres af den erhvervsdrivende fond, der  

 ejer aktierne i sparekasseaktieselskabet.
2.4.2.(2) I forbindelse med lovgivningen om sparekassers omdannelse til  

 aktieselskaber blev der ikke fastsat særlige materielle regler om  

 holdingdannelse, svarende til de regler der er gældende ved  

 realkreditinstitutters omdannelse til aktieselskaber, jf. afsnit 2.5.4. Der  

 blev derfor heller ikke fastsat særlige skatteregler herom.
Ligningsrådet har  

 dog i en bindende forhåndsbesked, jf.
TfS 1990, 165, godkendt, at en  

 sparekasse i forbindelse med en omdannelse til aktieselskab ikke overdrog  

 aktierne direkte til fonden, men derimod til et holdingaktieselskab, der som  

 vederlag herfor forpligtede sig til at udstede aktier til fonden.
Ved en  

 sådan omdannelse vil et eventuelt underskud også kunne fremføres af  

 sparekasseaktieselskabet (datterselskabet).
 Underskuddet vil alene kunne fremføres af sparekasseaktieselskabet og ikke  

 af holdingselskabet eller den erhvervsdrivende fond.
2.4.3. De aktier i det modtagende sparekasseaktieselskab, som den  

 erhvervsdrivende fond modtager som vederlag for sparekassens egenkapital, jf.  

 afsnit 2.4.1., anses for anskaffet på det tidspunkt, hvor fusionen er  

 vedtaget i alle de fusionerende selskaber.
Som anskaffelsessum anvendes  

 værdien af de indskudte aktiver efter fradrag af sparekassens gæld.
Jf. § 14  

 a, stk. 3.
 2.4.4. De aktier, som garanterne modtager ved ombytning af deres  

 garantbeviser, jf. afsnit 2.4.1., anses for anskaffet ved ombytningen for  

 garantbevisets indløsningsværdi, jf. § 14 a, stk. 4.
Realkreditinstitutters omdannelse til aktieselskaber 2.5.1. (1) Realkreditlovens kapitel 12 indeholder de materielle  

 regler for omdannelse af realkreditinstitutter til aktieselskaber.
Realkreditinstitutter kan enten være organiseret som fond eller som  

 forening.
Omdannelsen kan ske ved, at instituttets (fondens eller  

 foreningens) aktiver og gæld som helhed overdrages til et af instituttet ejet  

 eller oprettet aktieselskab, mod at instituttet modtager aktier i det  

 modtagende aktieselskab, svarende til værdien af de overdragne aktiver efter  

 fradrag af instituttets gæld.
 Er realkreditinstituttet organiseret som forening kan omdannelsen  

 endvidere ske ved, at foreningen opretter en fond, hvis eneste funktion er at  

 opretholde og videreføre realkreditaktieselskabet og hertil knyttede  

 virksomheder, hvorefter foreningen opløses uden likvidation.
 2.5.1.(2) Ved realkreditinstitutters omdannelse til aktieselskaber efter  

 kapitel 12 i realkreditloven finder bestemmelserne i fusionsskattelovens § 5  

 om fusionsdatoen, formforskrifterne i § 6, stk. 1, 3, 4 og 6, bestemmelserne  

 i § 7 om det indskydende selskabs indkomstopgørelse og det modtagende  

 selskabs hæftelse for det indskydende selskabs skatter, bestemmelserne i § 8  

 om succession på selskabssiden og bestemmelsen i § 10, stk. 2, om annullation  

 af egne aktier tilsvarende anvendelse, jf. § 14 b, stk. 1. Der henvises til  

 afsnit 1.5.-1.8. og 1.10.2.
 2.5.2. Efter fusionsskattelovens almindelige regler er der ikke  

 adgang til at overføre underskud fra det indskydende realkreditinstitut til  

 det modtagende aktieselskab, jf. fusionsskattelovens § 8, stk. 6. Efter denne  

 bestemmelse kan underskud fra tiden før fusionen ikke fradrages ved det  

 modtagende selskabs indkomstopgørelse, medmindre selskaberne har været  

 sambeskattet indtil fusionsdatoen og i de seneste 5 indkomstår forud herfor.  

 Denne begrænsning gælder også for realkreditaktieselskaber.
 Såfremt realkreditinstituttet ved omdannelsen benytter et af instituttet  

 selv oprettet aktieselskab, der ikke tidligere har drevet erhvervsmæssig  

 virksomhed, og hvori instituttet ejer alle aktier, kan det nyoprettede  

 realkreditaktieselskab dog fremføre instituttets eventuelle underskud fra  

 tidligere år, jf. § 14 b, stk. 2.
 Underskuddet vil alene kunne fremføres af realkreditaktieselskabet og ikke  

 længere af den erhvervsdrivende fond eller forening, der ejer aktierne i  

 realkreditaktieselskabet.
2.5.3. De aktier i det modtagende selskab, som fonden eller  

 foreningen modtager som vederlag for realkreditinstituttets egenkapital,  

 anses for anskaffet på det tidspunkt, hvor omdannelsen er vedtaget i alle de  

 involvererde selskaber m.v.
Som anskaffelsessum anvendes værdien af de  

 indskudte aktiver efter fradrag af realkreditinstituttets gæld.
Jf. § 14 b,  

 stk. 3.
2.5.4. Realkreditlovens § 68, stk. 2, forudsætter, at  

 realkreditinstitutterne i forbindelse med omdannelsen til aktieselskaber kan  

 etablere en holdingkonstruktion.
Holdingkonstruktionen dannes ved en samtidig  

 videreoverdragelse af aktiver og gæld fra det aktieselskab, der ved  

 omdannelsen i henhold til realkreditlovens § 68, stk. 1, har modtaget  

 aktiverne og gældsposterne fra instituttet.
Videreoverdragelsen sker til et  

 100 pct. ejet datterselskab.
 De foran omtalte regler i § 14 b, stk. 1-3, finder også anvendelse på  

 overdragelse af aktiver og gæld til et aktieselskab, som omfattes af  

 realkreditlovens § 68, stk. 2, såfremt overdragelsen alene sker mod vederlag  

 i aktier i dette selskab, jf. § 14 b, stk. 4.
 Underskud, jf. § 14 b, stk. 2, vil alene kunne fremføres af  

 realkreditaktieselskabet (datterselskabet) og ikke af holdingselskabet eller  

 den erhvervsdrivende fond eller forening.
 Fusion af fonde og foreninger m.v.
 2.6.1. (1) Fondslovens §§ 32 og 33 og erhvervsfondslovens §§ 48-50  

 indeholder de materielle regler for fusion af fonde.
 En fusion forudsætter vedtægtsændringer, der skal godkendes af  

 fondsmyndigheden.
Ved fusion af erhvervsdrivende fonde finder reglerne i Erhvervs-og  

 Selskabsstyrelsens bekendtgørelse nr. 359 af 7. juni 1993 anvendelse.
Det  

 følger af bekendtgørelsens § 13, at en fond kan opløses uden likvidation ved  

 overdragelse af fondens aktiver og gæld som helhed til en bestående fond  

 eller ved sammenslutning af flere fonde til en ny fond.
Bekendtgørelsen  

 tillader også, jf. § 17, stk. 1, at en moderfond kan overtage et  

 datterselskab på betingelse af, at fonden er den modtagende enhed.
Ved fusion af en erhvervsdrivende og en ikke-erhvervsdrivende fond finder  

 bekendtgørelsen ikke umiddelbart anvendelse, d.v.s. at fondsmyndigheden  

 fastsætter betingelserne for fusionen.
Ofte aftales det mellem  

 fondsmyndighederne at anvende principperne i bekendtgørelsen.
Der kan ske fusion af brancheforeninger og af  

 arbejdsmarkedssammenslutninger og mellem brancheforeninger og  

 arbejdsmarkedssammenslutninger.
Fusion af faglige foreninger kræver ikke  

 godkendelse.
Vedtægtsændringer skal dog indsendes sammen med selvangivelsen,  

 jf. fondslovens § 48, stk. 2.
 2.6.1.(2) Ifølge fusionsskattelovens § 14 c finder bestemmelserne i  

 kapitel 1, i det omfang de er anvendelige, tilsvarende anvendelse:
 For så vidt angår fusion af fonde omfattet af fondsbeskatningsloven  

 sondres der ikke mellem fonde omfattet af fondsbeskatningslovens § 1, stk. 1,  

 nr. 1, og fonde omfattet af § 1, stk. 1, nr. 4. Der sondres heller ikke  

 mellem erhvervsdrivende fonde og ikke-erhvervsdrivende fonde.
Fonde omfattet af fondsbeskatningslovens § 1, stk. 1, nr. 1, er fonde, der  

 er omfattet af lov om fonde og visse foreninger eller lov om erhvervsdrivende  

 fonde, medmindre fonden er konkret undtaget fra disse love.
Fonde omfattet af  

 lov om realrenteafgift af visse pensionskapitaler er ikke omfattet af  

 fondsbeskatningsloven, jf. lovens § 1, stk. 2.
Fonde omfattet af fondsbeskatningslovens § 1, stk. 1, nr. 4, er fonde og  

 andre selvejende institutioner, der er oprettet i udlandet, Færøerne eller  

 Grønland, hvis ledelse har sæde her i landet.
Dette gælder, uanset hvor  

 fonden eller den selvejende institution eventuelt er indregistreret.
 Fondsbeskatningslovens § 1, stk. 1, nr. 4, er indsat ved lov nr. 312 af  

 17. maj 1995. Bestemmelsen har virkning fra og med indkomståret 1996. Er  

 indkomståret 1996 for en fond eller anden selvejende institution påbegyndt  

 den 6. april 1995, har bestemmelsen dog først virkning fra og med  

 indkomståret 1997. Der henvises til pkt. 2.2. i cirkulære nr. 183 af 11.  

 december 1995 om lov nr. 312 af 17. maj 1995 (international beskatning).
 Der henvises til omtalen af kapitel 1 i afsnit 1.1.-1.11.
Bestemmelserne i §§ 2, 9 og 11 vil ikke være relevante ved fusion af fonde  

 og ved fusion af en fond og et datterselskab.
Disse bestemmelser kan derimod  

 være relevante ved fusion af foreninger omfattet af fondsbeskatningsloven.
2.6.1.(3) Der kan ikke ske skattefri fusion af fonde, der ikke er omfattet  

 af fondsbeskatningsloven.
Dette gælder fonde, der ikke er omfattet af  

 fondsbeskatningsloven, fordi de ikke opfylder fondslovenes kapitalkrav.
Dette  

 gælder også fonde, der generelt eller efter særlig bestemmelse, er undtaget  

 fra fondslovene, jf. fondslovens § 1, stk. 2 og 3, og erhvervsfondslovens §  

 1, stk. 4 og 5. Er den ene eller begge de fusionerende enheder omfattet af  

 selskabsskattelovens § 1, stk. 1, nr. 6, kan der ikke ske skattefri fusion.
 Der kan ikke ske skattefri fusion mellem en fond og en forening.
Gensidige forsikringsforeningers omdannelse til aktieselskab 2.7.1. Fusionsskattelovens § 14 d indeholder reglerne for  

 gensidige forsikringsforeningers omdannelse til aktieselskaber.
2.7.2. Der er ikke fastsat materielle regler, der regulerer,  

 hvorledes en omdannelse af en gensidig forsikringsforening skal ske.  

 Finanstilsynet har i forbindelse med gennemførelsen af fusionsskattelovens §  

 14 d givet udtryk for den opfattelse, at en omdannelse skal opfylde visse  

 betingelser.
Blandt andet skal aktiverne i den gensidige forening overdrages  

 til et aktieselskab, mens foreningen ændres til en fond eller en  

 andelsforening, som ejes af forsikringstagerne, eller en tilsvarende ordning.  

 Fondens eller andelsforeningens formål skal være enten direkte eller gennem  

 et holdingselskab at eje forsikringsaktieselskabet.
 Det er i overensstemmelse hermed i fusionsskattelovens § 14 d, stk. 2,  

 fastsat, at det er en betingelse for anvendelse af reglerne i kapitel 1, at  

 foreningens aktiver og gæld som helhed overdrages til et af foreningen ejet  

 eller oprettet aktieselskab, og at foreningen modtager aktier i  

 aktieselskabet svarende til værdien af de overdragne aktiver efter fradrag af  

 foreningens gæld.
 2.7.3. Bestemmelserne i § 5 om fusionsdatoen, formforskrifterne i  

 § 6, stk. 1, 3, 4 og 6, bestemmelserne i § 7 om det indskydende selskabs  

 indkomstopgørelse og det modtagende selskabs hæftelse for det indskydende  

 selskabs skatter, bestemmelserne i § 8 om succession på selskabssiden og  

 bestemmelsen i § 10, stk. 2, om annullation af egne aktier finder tilsvarende  

 anvendelse ved gensidige forsikringsforeningers omdannelse til  

 aktieselskaber, jf. § 14 d, stk. 3. Der henvises til afsnit 1.5.-1.8. og  

 1.10.2.
 2.7.4. Efter fusionsskattelovens almindelige regler er der ikke  

 adgang til at overføre underskud fra den indskydende forening til det  

 modtagende aktieselskab, jf. fusionsskattelovens § 8, stk. 6. Efter denne  

 bestemmelse kan underskud fra tiden før fusionen ikke fradrages ved det  

 modtagende selskabs indkomstopgørelse, medmindre selskaberne har været  

 sambeskattet indtil fusionsdatoen og i de seneste 5 indkomstår forud herfor.  

 Denne begrænsning gælder også ved gensidige forsikringsforeningers omdannelse  

 til aktieselskaber.
 Såfremt den gensidige forsikringsforening ved omdannelsen benytter et af  

 foreningen selv oprettet aktieselskab, hvori foreningen ejer alle aktier, kan  

 aktieselskabet dog fremføre foreningens eventuelle underskud fra tidligere  

 år, jf. § 14 d, stk. 4.
 Underskuddet vil alene kunne fremføres af aktieselskabet og ikke længere  

 af den gensidige forsikringsforening, der ejer aktierne i aktieselskabet.
2.7.5. De aktier i det modtagende selskab, som den gensidige  

 forsikringsforening modtager ved omdannelsen, anses for anskaffet på  

 tidspunktet, hvor omdannelsen er vedtaget i alle de involverede selskaber  

 m.v.
Som anskaffelsessum anvendes værdien af de indskudte aktiver efter  

 fradrag af foreningens gæld, jf. § 14 d, stk. 5.
2.7.6. Den gensidige forsikringsforening kan i forbindelse med  

 omdannelsen til aktieselskab etablere en holdingkonstruktion.
Ifølge § 14 d,  

 stk. 6, finder reglerne i § 14 d, stk. 3-5, tilsvarende anvendelse, hvis  

 aktiver og gæld i forbindelse med omdannelsen som helhed videreoverdrages fra  

 det aktieselskab, der i første omgang får overdraget forsikringsvirksomheden,  

 til et 100 pct. ejet datterselskab, og overdragelsen alene sker mod vederlag  

 i aktier i datterselskabet.
 Underskud, jf. § 14 d, stk. 4, vil alene kunne fremføres af  

 forsikringsaktieselskabet (datterselskabet) og ikke af holdingselskabet eller  

 den gensidige forsikringsforening.
2.7.7. De forsikringsretlige regler vil i nogle tilfælde medføre,  

 at de gensidige forsikringsforeninger er opdelt i to forsikringsforeninger -  

 nemlig en gensidig livsforsikringsforening og en gensidig  

 skadesforsikringsforening.
Såfremt der i en sådan situation ønskes dannet en  

 holdingkonstruktion med det nye livsforsikringsaktieselskab som datterselskab  

 af skadesforsikringsaktieselskabet, indebærer dette en overdragelse af  

 aktierne i livsforsikringsselskabet.
For de livsforsikringsselskaber, der har  

 et skattemæssigt underskud, vil denne overdragelse af aktierne og dermed  

 ændringen i aktionærkredsen medføre, at adgangen til fremførsel af  

 underskuddet begrænses i medfør af ligningslovens § 15, stk. 7 og 8. For at  

 forhindre dette bestemmer fusionsskattelovens § 14 d, stk. 7, at reglerne i  

 ligningslovens § 15, stk. 7 og 8, ikke finder anvendelse, når underskuddet  

 videreføres efter stk. 4 eller 6, og ændringen i aktionærkredsen sker i  

 forbindelse med omdannelsen ved overdragelsen af aktierne fra en gensidig  

 livsforsikringsforening til et skadesforsikringsaktieselskab inden for samme  

 koncern.
Omdannelse af andelsforeninger og brugsforeninger m.v. til  

 aktieselskab 2.8.1. (1) De selskabsretlige regler for omdannelse af  

 andelsforeninger til aktieselskaber findes i § 135 i lov om aktieselskaber.  

 Der findes ikke selskabsretlige regler for omdannelse af andelsselskaber til  

 anpartsselskaber.
Ved omdannelse af andelsselskaber til aktieselskaber gælder  

 reglerne om fusion i §§ 134-134 i med de nødvendige tilpasninger.
 2.8.1.(2) Fusionsskattelovens § 14 e indeholder reglerne for omdannelse af  

 andelsforeninger omfattet af selskabsskattelovens § 1, stk. 1, nr. 3, det vil  

 sige andelsbeskattede andelsforeninger, til aktieselskaber i medfør af § 135  

 i aktieselskabsloven.
Omdannelsen sker ved, at andelsselskabet overdrager sine samlede aktiver  

 og passiver til et aktieselskab, hvorefter andelsselskabet opløses uden  

 likvidation.
Andelshaverne får ombyttet deres andelsbeviser med aktier i det  

 nye selskab.
2.8.1.(3) Ifølge § 14 e finder reglerne i §§ 9 og 11 tilsvarende  

 anvendelse.
Det vil sige, at der sker beskatning af andelshaverne i den  

 indskydende andelsforening i forbindelse med omdannelsen, i det omfang deres  

 andelsbeviser i andelsforeningen vederlægges med andet end aktier i det  

 modtagende aktieselskab, d.v.s. i det omfang andelsbeviserne vederlægges med  

 kontant indløsningssum.
Der sker derimod ikke beskatning af andelshaverne i  

 forbindelse med omdannelsen i det omfang andelsbeviserne i den indskydende  

 andelsforening ombyttes med aktier i det modtagende selskab.
Det vil  

 endvidere sige, at aktierne i det nye selskab behandles som om de var  

 erhvervet på samme tidspunkt og for samme anskaffelsessum som de ombyttede  

 andele.
Ifølge § 11, stk. 1, anses aktier i det modtagende selskab for omfattet af  

 bestemmelsen i aktieavancebeskatningslovens § 2 b, såfremt de ombyttede  

 andele ville være omfattet af denne bestemmelse.
Da overgangsbeskatningen,  

 jf. nedenfor i afsnit 2.8.1.(4), imidlertid gør op med  

 andelsbeskatningsperioden, anses de modtagne aktier ikke for omfattet af  

 bestemmelsen i aktieavancebeskatningslovens § 2 b, men af de almindelige  

 aktieavancebeskatningsregler.
 Der henvises til afsnit 1.9. og 1.11.
2.8.1.(4) Ifølge § 14 e finder reglerne i § 12, stk. 2-4, om  

 overgangsbeskatning tilsvarende anvendelse ved omdannelse af et  

 andelsbeskattet andelsselskab til aktieselskab.
Derimod finder reglerne i §  

 12, stk. 5-8, ikke anvendelse.
Der henvises til afsnit 2.1.2 - 2.1.4.
Endvidere finder formforskrifterne i § 13 tilsvarende anvendelse.
Der  

 henvises til afsnit 2.2.
 2.8.2. For foreninger, hvis indkomstår 1994 påbegyndtes den 27.  

 oktober 1993 eller senere, har § 14 e virkning fra og med indkomståret 1994.  

 For foreninger, hvis indkomstår 1994 var påbegyndt før den 27. oktober 1993,  

 har § 14 e virkning fra og med indkomståret 1995. Jf. § 17, stk. 2, i lov nr.  

 374 af 18. maj 1994.
 Ved omdannelse af en indkøbsforening, en produktions- og salgsforening  

 eller en hovedforening omfattet af selskabsskattelovens § 1, stk. 1, nr. 3 a  

 eller 4, eller stk. 2, 2. pkt., (som affattet i lovbekendtgørelse nr. 752 af  

 15. september 1993) i perioden fra og med 27. oktober 1993 og indtil udgangen  

 af indkomståret 1993 henholdsvis indkomståret 1994 gælder tilsvarende regler,  

 jf. § 22 og § 20, stk. 7, jf. stk. 1-4, i lov nr. 374 af 18. maj 1994, som  

 ændret ved § 7 i lov nr. 180 af 23. marts 1995.
 2.9.1. De selskabsretlige regler for omdannelse af andelsselskaber  

 til aktieselskaber findes i § 135 i aktieselskabsloven, der er omtalt i  

 afsnit 2.8.1.(1).
 Fusionsskattelovens § 14 f indeholder reglerne for omdannelse af selskaber  

 omfattet af selskabsskattelovens § 1, stk. 1, nr. 2, brugsforeninger og  

 brugsforeningers medlemsforeninger omfattet af selskabsskattelovens § 1, stk.  

 1, nr. 3 a, og andelsforeninger omfattet af selskabsskattelovens § 1, stk. 1,  

 nr. 4, det vil sige selskabsbeskattede andelsforeninger, til aktieselskaber i  

 medfør af § 135 i aktieselskabsloven.
 Omdannelsen sker, ligesom for de andelsbeskattede andelsforeninger ved, at  

 selskabet eller foreningen overdrager sine samlede aktiver og passiver til et  

 aktieselskab, hvorefter selskabet eller foreningen opløses uden likvidation.  

 Andelshaverne får ombyttet deres andelsbeviser med aktier i det nye selskab.
Ifølge § 14 f, stk. 1, finder kapitel 1 bortset fra formforskrifterne i §  

 6 tilsvarende anvendelse ved omdannelsen af de ovenfor nævnte selskaber og  

 foreninger, der indtil omdannelsen har været undergivet almindelig  

 aktieselskabsbeskatning.
For så vidt angår reglerne i kapitel 1 henvises til  

 afsnit 1.1-1.11.
 I stedet for § 6 finder formforskrifterne i § 13 tilsvarende anvendelse.  

 Der henvises til afsnit 2.2.
2.9.2. Efter fusionsskattelovens almindelige regler er der ikke  

 adgang til at overføre underskud fra det indskydende selskab/den indskydende  

 forening til det modtagende aktieselskab, jf. fusionsskattelovens § 8, stk.  

 6. Efter denne bestemmelse kan underskud fra tiden før fusionen ikke  

 fradrages ved det modtagende selskabs indkomstopgørelse, medmindre  

 selskaberne har været sambeskattet indtil fusionsdatoen og i de seneste 5  

 indkomstår forud herfor.
Denne begrænsning gælder også ved omdannelsen af de  

 her omhandlede selskaber og foreninger til aktieselskab.
 Såfremt selskabet eller foreningen ved omdannelsen benytter et af  

 selskabet eller foreningen selv oprettet aktieselskab, der ikke tidligere har  

 drevet erhvervsmæssig virksomhed, og hvori selskabet eller foreningen ejer  

 alle aktier, kan aktieselskabet dog fremføre selskabets eller foreningens  

 eventuelle underskud fra tidligere år, jf. § 14 f, stk. 2.
 2.9.3. For selskaber og foreninger, hvis indkomstår 1994  

 påbegyndtes den 27. oktober 1993 eller senere, har § 14 f virkning fra og med  

 indkomståret 1994. For selskaber og foreninger, hvis indkomstår 1994 var  

 påbegyndt før den 27. oktober 1993, har § 14 f virkning fra og med  

 indkomståret 1995. Jf. § 17, stk. 2, i lov nr. 374 af 18. maj 1994.
 Ved omdannelse af selskaber og brugsforeninger omfattet af  

 selskabsskattelovens § 1, stk. 1, nr. 2 eller 3, (som affattet ved  

 lovbekendtgørelse nr. 752 af 15. september 1993) i perioden fra og med den  

 27. oktober 1993 og indtil udgangen af indkomståret 1993 henholdsvis  

 indkomståret 1994 finder fusionsskattelovens § 14 f tilsvarende anvendelse,  

 jf. § 23 i lov nr. 374 af 18. maj 1994.
 Omdannelse af andelskasser og sammenslutninger heraf til  

 aktieselskab.
 2.10.1. Fusionsskattelovens § 14 g indeholder reglerne for  

 omdannelse til aktieselskab af andelskasser og sammenslutninger af  

 andelskasser omfattet af selskabsskattelovens § 2, stk. 1, nr. 2 a, i henhold  

 til kapitel 12 c i lov om banker og sparekasser.
Omdannelsen sker ved, at andelskassen eller sammenslutningen fusionerer  

 med et af andelskassen eller sammenslutningen ejet eller oprettet  

 aktieselskab efter aktieselskabslovens regler om fusion.
Andelshaverne i  

 andelskasserne, der omdannes, har ikke andel i andelskassens reserver ved  

 andelskassens ophør.
For at sikre, at kapitalen fortsat anvendes til  

 pengeinstitutformål, oprettes der i forbindelse med andelskassens fusion med  

 aktieselskabet en erhvervsdrivende fond eller forening, der får overdraget  

 aktier i aktieselskabet svarende til andelskassens reserver.
Andelskapitalen  

 ombyttes til aktiekapital eller indløses.
Ifølge § 14 g, stk. 1, finder bestemmelserne i § 5 om fusionsdatoen,  

 formforskrifterne i § 6, stk. 1 og 3-6, bestemmelserne i § 7 om det  

 indskydende selskabs indkomstopgørelse og det modtagende selskabs hæftelse  

 for det indskydende selskabs skatter, bestemmelserne i § 8 om succession på  

 selskabssiden og bestemmelserne i § 9, § 10, stk. 2, og § 11 om  

 retsvirkningerne for selskabsdeltagerne tilsvarende anvendelse ved omdannelse  

 af andelskasser og sammenslutninger heraf til aktieselskaber.
Der henvises  

 til afsnit 1.5. - 1.11.
 2.10.2. Efter reglerne i bank- og sparekasseloven kan flere  

 forskellige andelskasser fusionere med samme aktieselskab.
 Efter fusionsskattelovens almindelige regler er der ikke adgang til at  

 overføre underskud fra den indskydende andelskasse eller sammenslutning til  

 det modtagende aktieselskab, jf. fusionsskattelovens § 8, stk. 6. Efter denne  

 bestemmelse kan underskud fra tiden før fusionen ikke fradrages ved det  

 modtagende selskabs indkomstopgørelse, medmindre selskaberne har været  

 sambeskattet indtil fusionsdatoen og i de seneste 5 indkomstår forud herfor.  

 Denne begrænsning gælder også ved omdannelsen af andelskasser og  

 sammenslutninger heraf til aktieselskab.
 Såfremt andelskassen eller sammenslutningen ved omdannelsen benytter et af  

 andelskassen eller sammenslutningen ejet eller oprettet aktieselskab, der  

 ikke tidligere har drevet erhvervsmæssig virksomhed, og hvori andelskassen  

 eller sammenslutningen på tidspunktet for overdragelsen ejer alle aktier, kan  

 aktieselskabet dog fremføre andelskassens eller sammenslutningens eventuelle  

 underskud fra tidligere år, jf. § 14 g, stk. 2.
2.10.3. I andelskassens vedtægter er bestemt, hvad der skal ske  

 med reserverne i tilfælde af likvidation.
Det kan være bestemt, at reserverve  

 ved likvidation udbetales direkte til medlemmerne.
I de tilfælde, hvor medlemmerne ved likvidation ville have fået udbetalt  

 andelskassens reserver, indebærer en vederlagsfri overdragelse af aktier,  

 svarende til værdien af reserverne, en gave fra andelskassens medlemmer til  

 den erhvervsdrivende fond eller forening, der er oprettet i henhold til § 52  

 k i lov om banker og sparekasser m.v.
For at undgå, at en sådan afståelse  

 bliver skattepligtig for medlemmerne i medfør af aktieavancebeskatningsloven,  

 er der i § 14 g, stk. 3, indsat en bestemmelse, der fritager medlemmerne for  

 beskatning af fortjeneste på andele i andelskassen, der modsvarer værdien af  

 reserverne, der overdrages til den erhvervsdrivende fond eller forening.
2.10.4. De aktier i det modtagende selskab, som den  

 erhvervsdrivende fond eller forening modtager i medfør af § 52 k i lov om  

 banker og sparekasser m.v., anses for anskaffet på det tidspunkt, hvor  

 omdannelsen er vedtaget i den sidste af de involverede andelskasser m.v.
Som  

 anskaffelsessum anvendes værdien af de indskudte aktiver med fradrag af  

 andelskassens gæld samt den samlede indløsningsværdi af andelsbeviserne i  

 andelskassen.
Som indløsningsværdi anvendes det beløb, som andelshaverne vil  

 få udbetalt, såfremt de i forbindelse med omdannelsen vælger at få  

 andelsbeviserne indløst kontant.
Jf. § 14 g, stk. 4.
 2.10.5. Reglerne i § 14 g har virkning fra og med indkomståret  

 1995, jf. § 5 i lov nr. 1090 af 21. december 1994.
E.
KAPITEL 3, FUSION MED UDENLANDSKE SELSKABER 3.1.1. (1) Fusionsskattelovens § 15 indeholder reglerne om fusion  

 mellem et selskab, der er hjemmehørende her i landet, og et selskab, der er  

 hjemmehørende i udlandet, og fusion mellem selskaber, der alle er  

 hjemmehørende i udlandet.
Ifølge fusionsskattelovens § 15, stk. 1, har selskaberne adgang til at  

 anvende reglerne i § 15, stk. 2-4. Det er en betingelse, at der er opnået  

 tilladelse hertil fra Ligningsrådet.
Ligningsrådet kan fastsætte særlige  

 vilkår for tilladelsen.
3.1.1.(2) Bestemmelsen om, at det er en betingelse for anvendelse af  

 reglerne i § 15, stk. 2-4, ved fusion med udenlandske selskaber, at der er  

 opnået tilladelse fra Ligningsrådet, og om at Ligningsrådet kan fastsætte  

 særlige vilkår, blev indført ved lov nr. 319 af 3. april 1992 i forbindelse  

 med gennemførelsen af fusionsdirektivet (direktiv 90/434/EØF, der er optrykt  

 som bilag til dette cirkulære). Ved samme lejlighed blev der indført regler  

 om spaltning, §§ 15 a og 15 b, og tilførsel af aktiver, §§ 15 c og 15 d.
Det  

 er ifølge § 15 a, stk. 1, en betingelse for selskabernes adgang til at  

 anvende reglerne i § 15 b, stk. 1 og 2, at der er opnået tilladelse hertil  

 fra Ligningsrådet.
Ligeledes er det ifølge § 15 c, stk. 1, en betingelse for  

 selskabernes adgang til at anvende reglerne i § 15 d, at der er opnået  

 tilladelse hertil fra Ligningsrådet.
Ligningsrådet kan i begge tilfælde  

 fastsætte særlige vilkår for tilladelsen.
 3.1.1.(3) Ligningsrådet må først tage stilling til, om den transaktion,  

 ansøgeren ønsker at foretage, er en fusion som defineret i § 1, stk. 3,  

 henholdsvis en spaltning som defineret i § 15 a, stk. 2, eller en tilførsel  

 af aktiver som defineret i § 15 c, stk. 2. Hvis transaktionen ikke falder ind  

 under definitionen på fusion, henholdsvis spaltning eller tilførsel af  

 aktiver, kan Ligningsrådet ikke give tilladelse til anvendelse af  

 bestemmelserne i § 15, stk. 2-4, henholdsvis § 15 b, stk. 1 og 2, eller § 15  

 d.
3.1.1.(4) Bestemmelserne i fusionsskattelovens § 15, stk. 1, § 15 a, stk.  

 1, og § 15 c, stk. 1, om Ligningsrådets tilladelse til fusion med udenlandske  

 selskaber, spaltning og tilførsel af aktiver må forstås i overensstemmelse  

 med fusionsdirektivets artikel 11, stk. 1, litra a.
Efter denne bestemmelse  

 kan en medlemsstat afslå helt eller delvis at anvende bestemmelserne i  

 direktivets artikel 4-10 (om skattemæssig succession) eller inddrage adgangen  

 til at anvende dem, såfremt en fusion, en spaltning, en tilførsel af aktiver  

 eller en ombytning af aktier som hovedformål eller som et af hovedformålene  

 har skatteunddragelse eller skatteundgåelse. (Den officielle danske  

 oversættelse af artikel 11, stk. 1, hvor der står »skattesvig eller  

 skatteunddragelse« er misvisende, jf. svaret på spørgsmål 30 og 31 i  

 Skatteudvalgets henvendelse af 10. december 1991 (L 20 - bilag 27)). Det  

 anføres i fusionsdirektivets artikel 11, stk. 1, at såfremt en fusion, en  

 spaltning, en tilførsel af aktiver eller en ombytning af aktier ikke  

 foretages ud fra forsvarlige økonomiske betragtninger, såsom omstrukturering  

 eller rationalisering af aktiviteterne i de selskaber, der deltager i  

 transaktionen, kan dette skabe formodning om, at hovedformålet eller et af  

 hovedformålene med transaktionen er skatteunddragelse eller skatteundgåelse.
Rådet og Kommissionen har ved vedtagelsen af direktivet i et  

 Rådsprotokollat til artikel 11, stk. 1, erklæret, at en medlemsstat kan gøre  

 brug af muligheden i denne artikel, hvis f.eks. en spaltning medfører, at det  

 spaltede selskab opdeles mellem dets aktionærer, eller hvis en tilførsel  

 eller ombytning af aktier efterfølges af et hurtigt salg af de værdipapirer,  

 der er udstedt til gengæld for tilførslen.
Med henblik herpå kan  

 medlemsstaten gøre anvendelsen af bestemmelserne i artiklerne 4 og 9 om  

 fusion, spaltning og tilførsel af aktiver afhængig af en forhåndsgodkendelse.
 Ligningsrådet kan således afvise at give tilladelse til anvendelse af  

 reglerne i henholdsvis § 15, stk. 2-4, § 15 b, stk. 1 og 2, og § 15 d, hvis  

 en fusion, en spaltning eller en tilførsel af aktiver må antages at have  

 skatteunddragelse eller skatteundgåelse som sit hovedformål eller som et af  

 hovedformålene.
 Ligningsrådet kan fastsætte særlige vilkår for fusionen, spaltningen eller  

 tilførslen af aktiver med henblik på at imødegå skatteunddragelse eller  

 skatteundgåelse.
Det må bero på en konkret vurdering under hensyn til den til enhver tid  

 gældende skattelovgivning, om en fusion, spaltning eller tilførsel af aktiver  

 må antages at have skatteunddragelse eller skatteundgåelse som sit  

 hovedformål eller som et af hovedformålene.
Det må i givet fald bero på en  

 konkret vurdering, om ansøgningen må afvises, eller om det er tilstrækkeligt  

 at fastsætte særlige vilkår, og hvilke vilkår der må anses for nødvendige og  

 tilstrækkelige.
Vilkårene kan tilsigte at imødegå omgåelse af anden  

 skattelovgivning end fusionsskatteloven.
Vilkårene kan også tilsigte at  

 imødegå omgåelse af reglerne i fusionsskatteloven.
 Som eksempel kan nævnes vilkår om, at selskabsdeltagerne i det indskydende  

 selskab henholdsvis det indskydende selskab ikke må afstå de aktier i det  

 modtagende selskab, som de modtager i forbindelse med en fusion eller  

 spaltning henholdsvis tilførsel af aktiver, inden for et vist tidsrum, f.eks.  

 inden for 3 år.
Et sådant vilkår kan f.eks. tænkes stillet for at imødegå omgåelse af  

 reglerne om størrelsen af den kontante udligningssum eller for at imødegå, at  

 selskabsdeltagerne i forbindelse med en spaltning opdeler selskabet imellem  

 sig.
Er spaltningen alene begrundet i ønske om opdeling af selskabet mellem  

 selskabsdeltagerne, vil der ikke kunne gives tilladelse til spaltning.
Har  

 spaltningen - ud over ønsket om opdeling af selskabet mellem  

 selskabsdeltagerne - tillige et for selskabet erhvervsmæssigt formål, kan  

 Ligningsrådet gøre tilladelsen betinget af vilkår, der på en gang tilgodeser  

 det erhvervsmæssige i transaktionen og udelukker utilsigtede muligheder.
At  

 opstille vilkår er således Ligningsrådets mulighed for at regulere en  

 transaktion, så den kommer til at opfylde lovens krav og formål. Ønske om  

 generationsskifte o.l. anses f.eks. ikke i sig selv som et for selskabet  

 erhvervsmæssigt formål med en spaltning.
 Et sådant vilkår kan også tænkes stillet f.eks. ved tilførsel af aktiver  

 fra et udenlandsk selskab, hvor det indskydende selskab ikke er skattepligtig  

 her i landet af fortjeneste ved afståelse af de modtagne aktier.
3.1.1.(5) Ligningsrådet kan efter en konkret vurdering dispensere fra et  

 stillet vilkår.
Ligningsrådet kan f.eks. dispensere fra et vilkår om, at  

 selskabsdeltagerne i det indskydende selskab henholdsvis det indskydende  

 selskab ikke må afstå de aktier i det modtagende selskab, som de modtager i  

 forbindelse med en fusion eller en spaltning henholdsvis en tilførsel af  

 aktiver, inden for et vist tidsrum.
Dette kan tænkes at ske i forbindelse med  

 videreoverdragelse af aktierne med succession f. eks. efter reglerne i  

 aktieavancebeskatningslovens § 11 eller ved tilførsel af aktiver eller ved  

 ombytning af aktierne i forbindelse med fusion, spaltning eller  

 aktieombytning.
Dette kan efter omstændighederne også tænkes at ske i  

 forbindelse med en skattepligtig overdragelse af aktierne til trediemand.
 3.1.1.(6) Selv om Ligningsrådet har givet tilladelse til en fusion, en  

 spaltning eller en tilførsel af aktiver uden at fastsætte særlige vilkår, vil  

 ligningsmyndighederne kunne afslå at anvende reglerne i henholdsvis § 15,  

 stk. 2-4, § 15 b, stk. 1 og 2, og § 15 d, såfremt det efterfølgende viser  

 sig, at forudsætningerne for Ligningsrådets tilladelse er faldet bort.
3.1.2. (1) Reglerne i fusionsskattelovens § 15, stk. 2, finder  

 anvendelse, når et udenlandsk aktie- eller anpartsselskab eller et selskab,  

 der er omfattet af begrebet »selskab i en medlemsstat« i  

 fusionsdirektivets artikel 3, ophører ved fusion med et dansk selskab.
Ved  

 »et dansk selskab« forstås ifølge forarbejderne et dansk aktie-  

 eller anpartsselskab.
Udenlandske selskaber, der i kraft af, at ledelsens  

 sæde er placeret i Danmark, er fuldt skattepligtige her i landet i medfør af  

 selskabsskattelovens § 1, stk. 7, sidestilles med danske aktie- eller  

 anpartsselskaber, når de opfylder betingelserne for at være »et selskab  

 i en medlemsstat«, jf. nedenfor.
Begrebet »selskab i en medlemsstat« er i fusionsdirektivets  

 artikel 3 defineret som ethvert selskab, Listen over de selskaber, der er omhandlet i artikel 3, litra a, medtager  

 for Danmarks vedkommende alene selskaber, der i dansk ret benævnes  

 »aktieselskab« og »anpartsselskab«.
Det vil sige, at for  

 Danmarks vedkommende vil aktieselskaber og anpartsselskaber, der er  

 skattepligtige efter selskabsskattelovens § 1, stk. 1, nr. 1, kunne opfylde  

 betingelserne for at være »et selskab i en medlemsstat«.
3.1.2.(2) Ifølge fusionsskattelovens § 15, stk. 2, finder kapitel 1  

 tilsvarende anvendelse, når et udenlandsk selskab ophører ved fusion med et  

 dansk selskab.
For så vidt angår reglerne i kapitel 1 henvises til afsnit  

 1.1.-1.11.
Reglerne i § 8, stk. 1-4 og 7, om den skattemæssige behandling af de  

 aktiver og passiver, der ved fusionen er i behold i det indskydende selskab,  

 finder dog ikke anvendelse på alle det udenlandske indskydende selskabs  

 aktiver og passiver m.v.
Reglerne i § 8, stk. 5, om den skattemæssige  

 behandling af aktiver og passiver, som det modtagende selskab ikke har  

 erhvervet fra det indskydende selskab, og reglerne i § 8, stk. 6, om  

 underskudsfremførsel finder derimod fuldt ud tilsvarende anvendelse.
 Reglerne i § 8, stk. 1-4 og 7, finder alene anvendelse på aktiver og  

 passiver m.v., der ved fusionen bliver knyttet til et dansk selskab.
Reglerne finder ikke anvendelse på eventuelle aktiver og passiver, der ved  

 fusionen går ud af den danske beskatningsret.
Fortjeneste og tab på sådanne  

 aktiver og passiver skal medregnes ved indkomstopgørelsen for det indskydende  

 selskabs sidste indkomstår, jf. reglerne i selskabsskattelovens § 7. Reglerne  

 i selskabsskattelovens § 7 i den her omtalte affattelse har virkning fra og  

 med indkomståret 1996, jf. § 10, stk. 2, i lov nr. 180 af 23. marts 1995.
Reglerne i § 8, stk. 1-4 og 7, kan kun finde anvendelse på aktiver og  

 passiver, for hvilke der eksisterer en dansk skattemæssig værdi, hvori der  

 kan succederes.
Det vil sige aktiver og passiver, der allerede er undergivet  

 dansk beskatning.
Reglerne kan derfor finde anvendelse i den situation, hvor  

 det indskydende udenlandske selskab har aktiver og passiver m.v., der er  

 knyttet til et fast driftssted her i landet, som ved fusionen bliver  

 overtaget af det modtagende danske selskab og knyttet til dette selskabs  

 afdelinger her i landet.
Reglerne kan også finde anvendelse i den situation,  

 hvor det udenlandske indskydende selskab var et datterselskab af det  

 modtagende danske selskab, og det udenlandske indskydende selskab ved sidste  

 skatteansættelse forud for fusionen var sambeskattet med det modtagende  

 danske selskab, jf. selskabsskattelovens § 31.
 For så vidt angår begrebet »fast driftssted« henvises til pkt.  

 15 i cirkulære nr. 136 af 7. november 1988 om indkomstbeskatning af  

 aktieselskaber m.v. (Selskabsskatteloven).
3.1.2.(3) For så vidt angår det indskydende udenlandske selskabs aktiver  

 og passiver i udlandet, det være sig i hovedkontoret eller i et fast  

 driftssted i en anden stat, gælder, at der ved beskatningen i den stat, hvor  

 hovedkontoret eller det faste driftssted er beliggende, kan ske succession  

 efter disse landes skatteregler.
Der er ikke i fusionsdirektivet taget  

 stilling til grundlaget for beregning af afskrivninger, fortjeneste eller tab  

 ved beskatningen af sådanne aktiver og passiver i det modtagende selskabs  

 medlemsstat.
I § 15, stk. 2, bestemmes, at i de tilfælde, hvor det indskydende  

 udenlandske selskab ved sidste skatteansættelse forud for fusionen  

ikke var sambeskattet med det modtagende danske selskab, skal det  

 indskydende udenlandske selskabs aktiver og passiver, der ved fusionen bliver  

 knyttet til det modtagende danske selskabs faste driftssted i udlandet, ved  

 opgørelsen af det modtagende danske selskabs skattepligtige indkomst her i  

 landet anses for anskaffet til handelsværdien på fusionsdatoen.
Det faste  

 driftssted i udlandet kan være et, der opstår ved fusionen, men det kan også  

 være et udenlandsk fast driftssted, som det modtagende danske selskab har i  

 forvejen.
 Herved beskatter Danmark ikke fortjeneste vedrørende tiden inden fusionen.
Det er skatteministeriets opfattelse, at aktiverne og passiverne i det  

 udenlandske faste driftssted ved opgørelsen af det modtagende danske selskabs  

 skattepligtige indkomst skal anses for anskaffet på de tidspunkter, hvor de  

 er erhvervet af det indskydende selskab.
Aktiverne og passiverne i det  

 udenlandske faste driftssted skal ligeledes anses for erhvervet i  

 spekulationshensigt eller som led i næring, såfremt de må anses for erhvervet  

 af det indskydende udenlandske selskab i spekulationshensigt eller som led i  

 næring.
Det vil sige, at successionsreglerne, i det omfang det er muligt,  

 skal finde tilsvarende anvendelse på disse aktiver og passiver.
 3.1.2.(4) For at sikre, at der ikke ved afståelse af aktiverne og  

 passiverne i det udenlandske faste driftssted gives  

 dobbeltbeskatningslempelse for den udenlandske skat af fortjenesten inden  

 fusionen, som ikke beskattes her i landet, jf. afsnit 3.1.2.(3), er der i  

 ligningsloven som § 33, stk. 3, indsat regler, der begrænser  

 dobbeltbeskatningslempelsen til den del af den udenlandske skat, der vedrører  

 fortjenesten efter fusionen.
3.1.2.(5) Ligningslovens § 33 E indeholder regler om genbeskatning af  

 underskud, når et udenlandsk datterselskab udtræder af sambeskatningen med  

 dets danske moderselskab.
Der skal ikke ske genbeskatning, når et  

 moderselskab fusionerer efter reglerne i fusionsskatteloven med et  

 datterselskab, hvormed det har været sambeskattet indtil fusionsdatoen og i  

 de seneste 5 indkomstår forud herfor eller for så vidt angår underskud efter  

 kulbrinteskattelovens kapitel 2 og 3, når selskaberne har været sambeskattet  

 indtil fusionsdatoen og i de seneste 15 år forud herfor.
Det vil sige i de  

 tilfælde, hvor der ved fusionen kan ske fradrag af underskud fra tidligere år  

 i det modtagende selskabs indkomst i medfør af fusionsskattelovens § 8, stk.  

 6.
 3.1.3. Reglerne i fusionsskattelovens § 15, stk. 3, finder  

 anvendelse, når et udenlandsk selskab ophører ved fusion med et udenlandsk  

 selskab og såvel det indskydende selskab som det modtagende selskab er  

 omfattet af begrebet »selskab i en medlemsstat« i  

 fusionsdirektivets artikel 3. For så vidt angår begrebet »selskab i en  

 medlemsstat« i fusionsdirektivets artikel 3 henvises til afsnit  

 3.1.2.(1).
Ifølge § 15, stk. 3, finder kapitel 1 tilsvarende anvendelse ved fusion  

 mellem udenlandske selskaber.
For så vidt angår reglerne i kapitel 1 henvises  

 til afsnit 1.1-1.11.
Reglerne i § 8, stk. 1-4 og 7, om den skattemæssige behandling af de  

 aktiver og passiver, der ved fusionen er i behold i det indskydende selskab,  

 finder dog ikke anvendelse på alle det indskydende selskabs aktiver og  

 passiver m.v.
Reglerne i § 8, stk. 5, om den skattemæssige behandling af  

 aktiver og passiver, som det modtagende selskab ikke har erhvervet fra det  

 indskydende selskab, og reglerne i § 8, stk. 6, om underskudsfremførsel  

 finder derimod fuldt ud tilsvarende anvendelse.
Reglerne i § 8, stk. 1-4 og 7, finder alene anvendelse på de af det  

 indskydende udenlandske selskabs aktiver og passiver m.v., der ved fusionen  

 bliver knyttet til det udenlandske modtagende selskabs faste driftssted eller  

 faste ejendom her i landet.
Det vil sige i det tilfælde, hvor det udenlandske  

 indskydende selskab har aktiver m.v., der er knyttet til et fast driftssted  

 her i landet, som ved fusionen bliver overtaget af det udenlandske modtagende  

 selskab og knyttet til dette selskabs faste driftssted her i landet.
Det  

 faste driftssted kan være et, der opstår ved fusionen, men det kan også være  

 et fast driftssted, som det modtagende udenlandske selskab havde i forvejen.  

 Det vil endvidere sige i det tilfælde, hvor det indskydende udenlandske  

 selskab har en fast ejendom her i landet, som ved fusionen bliver overdraget  

 til det udenlandske modtagende selskab, uanset at ejendommen ikke bliver  

 knyttet til et fast driftssted her i landet.
For så vidt angår begrebet  

 »fast driftssted« henvises til pkt. 15 i cirkulære nr. 136 af 7.  

 november 1988 om indkomstbeskatning af aktieselskaber m.v.  

 (Selskabsskatteloven).
 Reglerne i § 8, stk. 1-4 og 7, finder ikke anvendelse på eventuelle  

 aktiver og passiver, der ved fusionen går ud af den danske beskatningsret.  

 Fortjeneste og tab på sådanne aktiver og passiver skal medregnes ved  

 indkomstopgørelsen for det indskydende selskabs sidste indkomstår, jf.  

 reglerne i selskabsskattelovens § 7. Reglerne i selskabsskattelovens § 7 i  

 den her omtalte affattelse har virkning fra og med indkomståret 1996, jf. §  

 10, stk. 2, i lov nr. 180 af 23. marts 1995.
 3.1.4. (1) Reglerne i fusionsskattelovens § 15, stk. 4, finder  

 anvendelse, når et dansk selskab ophører ved fusion med et udenlandsk selskab  

 og såvel det indskydende danske selskab som det modtagende udenlandske  

 selskab er omfattet af begrebet »selskab i en medlemsstat« i  

 fusionsdirektivets artikel 3. Om begrebet »selskab i en  

 medlemsstat« i fusionsdirektivets artikel 3 og begrebet »dansk  

 selskab« henvises til afsnit 3.1.2.(1).
Ifølge § 15, stk. 4, finder kapitel 1 tilsvarende anvendelse, når et dansk  

 selskab ophører ved fusion med et udenlandsk selskab.
For så vidt angår  

 reglerne i kapitel 1 henvises til afsnit 1.1-1.11.
Reglerne i § 8, stk. 1-4 og 7, om den skattemæssige behandling af de  

 aktiver og passiver, der ved fusionen er i behold i det indskydende selskab,  

 finder dog ikke anvendelse på alle det indskydende selskabs aktiver og  

 passiver m.v.
Reglerne i § 8, stk. 5, om den skattemæssige behandling af  

 aktiver og passiver, som det modtagende selskab ikke har erhvervet fra det  

 indskydende selskab, og reglerne i § 8, stk. 6, om underskudsfremførsel  

 finder derimod fuldt ud tilsvarende anvendelse.
Reglerne i § 8, stk. 1-4 og 7, finder alene anvendelse på de af det  

 indskydende danske selskabs aktiver og passiver m.v., der ved fusionen bliver  

 knyttet til det modtagende udenlandske selskabs faste driftssted eller faste  

 ejendom her i landet.
Det faste driftssted kan være et, der opstår ved  

 fusionen, men det kan også være et fast driftssted, som det modtagende  

 udenlandske selskab havde i forvejen.
For så vidt angår begrebet »fast  

 driftssted« henvises til pkt. 15 i cirkulære nr. 136 af 7. november 1988  

 om indkomstbeskatning af aktieselskaber m.v. (Selskabsskatteloven).
Reglerne i § 8, stk. 1-4 og 7, finder ikke anvendelse på aktiver og  

 passiver, der ved fusionen går ud af den danske beskatningsret.
Det vil  

 f.eks. sige anlægsaktier (typisk datterselskabsaktier), der ikke bliver  

 knyttet til det udenlandske modtagende selskabs faste driftssted her i  

 landet, men til hovedkontoret i udlandet.
Det vil også sige aktiver i det  

 indskydende danske selskabs faste driftssteder i udlandet.
 Fortjeneste og tab på sådanne aktiver og passiver skal medregnes ved  

 indkomstopgørelsen for det indskydende selskabs sidste indkomstår, jf.  

 reglerne i selskabsskattelovens § 5. Selskabsskattelovens § 5 i den her  

 omtalte affattelse har virkning fra og med indkomståret 1996, jf. § 10, stk.  

 2, i lov nr. 180 af 23. marts 1995.
 3.1.4.(2) Fusionsdirektivets artikel 10, stk. 1, bestemmer, at når der i  

 forbindelse med fusion, spaltning eller tilførsel af aktiver blandt de  

 tilførte aktiver er et fast driftssted, der tilhører det indskydende selskab,  

 og som er beliggende i en anden medlemsstat end dette, så skal denne anden  

 medlemsstat fraskrive sig enhver ret til at beskatte dette faste driftssted.  

 Den stat hvori det faste driftssted er beliggende, og den stat, hvori det  

 modtagende selskab er hjemmehørende, skal anvende direktivets bestemmelser på  

 denne tilførsel af aktiver, som om det indskydende selskab var hjemmehørende  

 i den førstnævnte stat.
Artikel 10, stk. 2, bestemmer, at uanset bestemmelsen i stk. 1 har den  

 medlemsstat, hvor det indskydende selskab er hjemmehørende, når den anvender  

 globalindkomstprincippet, ret til at beskatte overskud eller kapitalvinding,  

 der opstår i det faste driftssted ved fusionen, spaltningen eller tilførslen  

 af aktiver.
Det er en forudsætning, at den tillader fradrag af den skat, som  

 i mangel af direktivets bestemmelser ville have været pålagt dette overskud  

 eller denne kapitalvinding i den medlemsstat, hvor det faste driftssted er  

 beliggende, og for samme beløb, som den ville have gjort, hvis denne skat  

 faktisk var opgjort og indbetalt.
I overensstemmelse hermed er det i ligningslovens § 33, stk. 4, bestemt,  

 at den danske beskatning af fortjeneste og tab i det indskydende danske  

 selskabs faste driftssted i en anden EU-medlemsstat skal nedsættes efter de  

 gældende regler i stk. 1 og 2 om fradrag for betalt skat eller efter reglen i  

 dobbeltbeskatningsoverenskomsten med den medlemsstat, hvor det faste  

 driftssted er beliggende.
Nedsættelsen skal ske med den skat, som denne  

 medlemsstat kunne have pålignet overskud eller kapitalvinding i det faste  

 driftssted ved overdragelsen, såfremt fusionen, spaltningen eller tilførslen  

 ikke var omfattet af fusionsdirektivet.
 Det påhviler det modtagende selskab at indhente oplysninger fra den  

 medlemsstat, hvor det faste driftssted er beliggende, om størrelsen af den  

 skat, som denne stat ville have opkrævet, såfremt fusionen, spaltningen eller  

 tilførslen ikke havde været omfattet af fusionsdirektivet.
 3.1.5. Reglerne i fusionsskattelovens § 15, stk. 5, finder  

 anvendelse, når et dansk selskab i andre tilfælde end de, der er omfattet af  

 § 15, stk. 4, jf. afsnit 3.1.4., ophører ved fusion med et udenlandsk  

 selskab.
Ifølge § 15, stk. 5, finder reglerne i §§ 9 og 11 tilsvarende anvendelse  

 ved beskatning af selskabsdeltagerne i det indskydende selskab.
Det vil sige,  

 at der sker beskatning af selskabsdeltagerne i det indskydende danske selskab  

 i forbindelse med fusionen, i det omfang aktierne eller anparterne i det  

 indskydende selskab vederlægges med andet end aktier eller anparter i det  

 modtagende udenlandske selskab.
Der sker derimod ikke beskatning af  

 selskabsdeltagerne i forbindelse med fusionen i det omfang aktierne eller  

 anparterne i det indskydende selskab onbyttes med aktier eller anparter i det  

 modtagende selskab.
Det vil endvidere sige, at aktierne eller anparterne i  

 det modtagende selskab ved et senere salg behandles som om de var erhvervet  

 på samme tidspunkt og for samme anskaffelsessum som de ombyttede aktier eller  

 anparter.
Der henvises til afsnit 1.9. og 1.11.
 Det indskydende danske selskab skal i disse tilfælde ophørsbeskattes efter  

 reglerne i selskabsskattelovens § 5.
 3.1.6. Fusionsskattelovens § 15, stk. 6, finder anvendelse ved  

 fusion af selskaber og foreninger, der alle er hjemmehørende i udlandet, hvis  

 de fusionerende selskaber ikke beskattes efter reglerne i § 15, stk. 3. Det  

 vil, jf. afsnit 3.1.3., sige i de tilfælde, hvor det indskydende selskab ikke  

 har aktiver m.v., der er knyttet til et fast driftssted her i landet, eller  

 fast ejendom her i landet.
Ifølge § 15, stk. 6, kan skatteministeren eller den, han bemyndiger  

 dertil, tillade, at bestemmelserne i §§ 9 og 11 finder tilsvarende anvendelse  

 ved beskatning af selskabsdeltagerne i det indskydende selskab.
Der henvises  

 til afsnit 3.1.5.
 Ved § 3, stk. 1, nr. 7, i bekendtgørelse nr. 916 af 4. december 1995 om  

 sagsudlægning, er de kommunale skattemyndigheder bemyndiget til at træffe  

 afgørelse som 1. instans efter fusionsskattelovens § 15, stk. 6. Afgørelsen  

 kan påklages til den stedlige told- og skatteregion, jf. bekendtgørelsens §  

 12, stk. 1 og 5.
F.
KAPITEL 4, SPALTNING 4.1.1. (1) De selskabsretlige regler for spaltning af  

 aktieselskaber findes i § 136 i lov om aktieselskaber.
Der findes ikke  

 selskabsretlige regler for spaltning af anpartsselskaber.
Ved spaltning af  

 aktieselskaber gælder fusionsreglerne i §§ 134-134 i med de nødvendige  

 tilpasninger.
 4.1.1.(2) Fusionsskattelovens §§ 15 a og 15 b indeholder reglerne om  

 skattefri spaltning af et dansk eller et udenlandsk selskab.
Ifølge § 15, stk. 1, har selskaberne adgang til at anvende reglerne i § 15  

 b, stk. 1 og 2, når såvel det indskydende selskab som det modtagende selskab  

 er omfattet af begrebet »selskab i en medlemsstat« i artikel 3 i  

 fusionsdirektivet.
Om begrebet »selskab i en medlemsstat« i  

 fusionsdirektivets artikel 3 og begrebet »dansk selskab« henvises  

 til afsnit 3.1.2.(1).
Det er en betingelse for anvendelsen, at der er opnået tilladelse hertil  

 fra Ligningsrådet.
Ligningsrådet kan fastsætte særlige vilkår for  

 tilladelsen.
Der henvises til afsnit 3.1.1.
4.1.2. Fusionsskattelovens § 15 a, stk. 2, indeholder definitionen  

 af spaltning i fusionsskattelovens forstand.
Definitionen svarer til  

 definitionen af spaltning i fusionsdirektivets artikel 2, litra b.
 Ifølge § 15 a, stk. 2, forstås ved spaltning den transaktion, hvorved et  

 selskab som følge af og samtidig med sin opløsning uden likvidation overfører  

 sine samlede aktiver og passiver til to eller flere eksisterende eller nye  

 selskaber ved i henhold til en pro rata-regel at tildele sine  

 selskabsdeltagere aktier eller anparter i de modtagende selskaber og  

 eventuelt en kontant udligningssum på højst 10 pct. af disse værdipapirers  

 pålydende værdi eller, hvor der ikke eksisterer en pålydende værdi, deres  

 bogførte værdi.
 Pro rata-reglen indebærer, at samtlige selskabsdeltagere i det indskydende  

 selskab skal vederlægges med aktier eller anparter og eventuel kontant  

 udligningssum i hver af de modtagende selskaber i forhold til deres  

 aktiebesiddelse i det indskydende selskab.
Af hensyn til den skattemæssige succession på deltagersiden, jf.  

 fusionsskattelovens § 11, stk. 1, der omtales i afsnit 1.11., skal der ske  

 vederlæggelse med aktier eller anparter.
Selskabsdeltagere i det indskydende  

 selskab, som inden fusionen tillige er selskabsdeltagere i det modtagende  

 selskab, kan således ikke vederlægges ved, at deres hidtidige aktier eller  

 anparter i det modtagende selskab stiger i værdi.
 Selskabsdeltagerne i det indskydende selskab kan vederlægges med  

 nyudstedte aktier eller anparter i det modtagende selskab.
Selskabsdeltagerne i det indskydende selskab kan også vederlægges med egne  

 aktier eller anparter i det modtagende selskab.
Et selskabs afståelse af egne  

 aktier eller anparter til dets hidtidige selskabsdeltagere i forhold til  

 deres aktie-/anpartsbesiddelse sidestilles med nytegning.
Afståelse af egne  

 aktier eller anparter til andre end de hidtidige selskabsdeltagere i forhold  

 til deres aktie/anpartsbesiddelse anses som afståelse, der beskattes efter  

 aktieavancebeskatningslovens regler.
Den kontante udligningssum skal fordeles ligeligt mellem  

 selskabsdeltagerne.
Den kontante udligningssum kan således ikke anvendes til  

 indløsning af f.eks. en kreds af selskabsdeltagere.
 Rådet har ved vedtagelsen af fusionsdirektivet i et Rådsprotokollat til  

 artikel 2 erklæret, at der »ved et værdipapirs bogførte værdi« skal  

 forstås den værdi, som fremkommer ved at dividere beløbet for den i selskabet  

 indbetalte kapital med antallet af udstedte værdipapirer.
 4.2.1. (1) § 15 b, stk. 1, omhandler det tilfælde, hvor et  

 udenlandsk selskab ophører ved spaltning.
4.2.1.(2) Ifølge § 15 b, stk. 1, finder bestemmelserne i § 5 om  

 fusionsdatoen tilsvarende anvendelse.
Det vil sige, at datoen for de i  

 forbindelse med spaltningen udarbejdede åbningsstatus'er for de modtagende  

 selskaber i skattemæssig henseende anses for spaltningsdatoen.
Det er en  

 betingelse for anvendelse af fusionsskattelovens regler, at spaltningsdatoen  

 er sammenfaldende med skæringsdatoen for de modtagende selskabers  

 regnskabsår.
4.2.1.(3) Formforskrifterne i § 6, stk. 1, 3, 4 og 6, finder ligeledes  

 tilsvarende anvendelse.
Det vil sige, at de modtagende selskaber skal  

 indsende genpart af de dokumenter, der i medfør af § 136, jf. § 134-134 i, i  

 lov om aktieselskaber skal udarbejdes i forbindelse med spaltningen til Told-  

 og Skattestyrelsen senest 6 måneder efter spaltningsdatoen.
Ligningsrådet kan  

 under ganske særlige omstændigheder se bort fra fristen.
Der henvises til  

 afsnit 1.6.
 4.2.1.(4) Bestemmelserne i § 7, stk. 1, om det indskydende selskabs  

 indkomstopgørelse finder også tilsvarende anvendelse ved spaltning.  

 Bestemmelsen er omtalt i afsnit 4.2.3.(1) i forbindelse med omtalen af § 15  

 b, stk. 3.
4.2.1.(5) Bestemmelserne i § 8 om den skattemæssige behandling af de  

 aktiver og passiver, der ved fusionen er i behold i det indskydende selskab,  

 finder tilsvarende anvendelse ved spaltning af et udenlandsk selskab.
Det vil  

 sige, at aktiver og passiver, der ved spaltning overføres fra det indskydende  

 selskab til et modtagende selskab, ved opgørelsen af det pågældende  

 modtagende selskabs skattepligtige indkomst behandles, som om de var  

 anskaffet af dette selskab på de tidspunkter, hvor de er erhvervet af det  

 indskydende selskab, og for de anskaffelsessummer, hvortil de er erhvervet af  

 dette selskab.
Reglerne i § 8 er nærmere omtalt i afsnit 1.8.
 Reglerne i § 8, stk. 1-4 og 7, finder dog ikke anvendelse på alle det  

 udenlandske indskydende selskabs aktiver og passiver m.v., jf. afsnit  

 4.2.1.(6).
 Reglerne i § 8, stk. 5, om den skattemæssige behandling af aktiver og  

 passiver, som det modtagende selskab ikke har erhvervet fra det indskydende  

 selskab finder derimod fuldt ud anvendelse.
Reglerne i § 8, stk. 6, om underskudsfremførsel finder ligeledes fuldt ud  

 anvendelse.
Hovedreglen i § 8, stk. 6, er, at foreligger der ved fusion i et  

 af selskaberne underskud fra tidligere år, kan dette underskud ikke fradrages  

 i det modtagende selskabs indkomstopgørelse.
Der gøres alene en undtagelse  

 herfra, når et moderselskab fusionerer med et datterselskab, som det har  

 været sambeskattet med indtil fusionsdatoen og i de seneste 5 indkomstår (i  

 nogle tilfælde 15 indkomstår) forud herfor.
 Det vil sige, at foreligger der ved spaltning i det indskydende selskab  

 eller i et modtagende selskab underskud fra tidligere år, kan disse underskud  

 ikke fradrages ved de modtagende selskabers indkomstopgørelse/det pågældende  

 selskabs indkomstopgørelse.
4.2.1.(6) Reglerne i § 8, stk. 1-4 og 7, finder alene anvendelse på de af  

 det indskydende udenlandske selskabs aktiver og passiver m.v., der ved  

 spaltningen bliver knyttet til et dansk modtagende selskab eller til et  

 udenlandsk modtagende selskabs faste driftssted eller faste ejendom her i  

 landet.
Det vil sige i det tilfælde, hvor det udenlandske indskydende selskab  

 har aktiver og passiver m.v., der er knyttet til et fast driftssted her i  

 landet, som ved spaltningen bliver overtaget af et dansk selskab og knyttet  

 til dette selskab afdelinger her i landet.
Det vil endvidere sige det  

 tilfælde, hvor det udenlandske indskydende selskab har aktiver og passiver  

 m.v., der er knyttet til et fast driftssted her i landet, som ved spaltningen  

 bliver overtaget af et andet udenlandsk selskab og knyttet til dette selskabs  

 faste driftssted her i landet.
Det vil også sige det tilfælde, hvor det  

 indskydende udenlandske selskab har en fast ejendom her i landet, der ved  

 spaltningen bliver overtaget af det modtagende danske eller udenlandske  

 selskab.
For så vidt angår begrebet »fast driftssted« henvises til  

 pkt. 15 i cirkulære nr. 136 af 7. november 1988 om indkomstbeskatning af  

 aktieselskaber m.v. (Selskabsskatteloven).
Reglerne finder ikke anvendelse på eventuelle aktiver og passiver, der ved  

 spaltningen går ud af den danske beskatningsret.
Fortjeneste og tab på  

 sådanne aktiver og passiver skal medregnes ved indkomstopgørelsen for det  

 indskydende selskabs sidste indkomstår, jf. reglerne i selskabsskattelovens §  

 7. Reglerne i selskabsskattelovens § 7 i den her omtalte affattelse har  

 virkning fra og med indkomståret 1996, jf. § 10, stk. 2, i lov nr. 180 af 23.  

 marts 1995.
4.2.1.(7) Reglerne i fusionsskattelovens § 10 finder tilsvarende  

 anvendelse ved spaltning.
Det vil sige, at aktier i det indskydende selskab,  

 der annulleres af det modtagende selskab ved spaltningen, lades ude af  

 betragtning ved ansættelsen af selskabets skattepligtige indkomst såvel i  

 henseende til fortjeneste som tab, jf. § 10, stk. 1. Det vil også sige, at  

 såfremt det modtagende selskab ved spaltningen erhverver egne aktier eller  

 anparter, lades fortjeneste eller tab ved annullering af disse ude af  

 betragtning ved ansættelsen af selskabets skattepligtige indkomst, jf. § 10,  

 stk. 2. Der henvises til afsnit 1.10.
 4.2.1.(8) Ved spaltning af et selskab skal der ske en fordeling af  

 selskabets skattemæssige afskrivninger, henlæggelser m.v.
 Ifølge § 15 b, stk. 1, kan et modtagende selskab alene overtage den del af  

 det indskydende selskabs skattemæssige afskrivninger, nedskrivninger og  

 henlæggelser, der vedrører de overtagne aktiver.
Ved spaltning af et forsikringsselskab skal sikkerhedsfondshenlæggelser  

 som omhandlet i selskabsskattelovens § 13 C, stk. 1, som udgangspunkt  

 fordeles efter forholdet mellem de overførte forsikringer og den samlede  

 forsikringsbestand på spaltningstidspunktet.
Denne fordeling af  

 sikkerhedsfondshenlæggelserne kan imidlertid give anledning til en skæv  

 fordeling i de tilfælde, hvor forholdet mellem forsikringsbestanden på  

 spaltningstidspunktet og forsikringsbestanden pr. 31. december 1994 ikke er  

 den samme som forholdet mellem sikkerhedsfondshenlæggelserne på  

 spaltningstidspunktet og sikkerhedsfondshenlæggelserne pr. 31. december 1994.  

 Ligningsrådet kan derfor fastsætte en anden fordeling.
 Bestemmelsen i selskabsskattelovens § 13 C har virkning for spaltninger,  

 der vedtages den 18. januar 1995 eller senere, jf. § 3, stk. 1, i lov nr. 256  

 af 19. april 1995. Da der kan være sket afhændelse af en del af  

 forsikringsbestanden i perioden fra 1. januar til den 17. januar 1995,  

 bestemmes det i lovens § 3, stk. 2, at forsikringsselskaberne i stedet for at  

 anvende opgørelsestidspunktet den 31. december 1994, kan vælge at opgøre  

 forsikringsbestanden og sikkerhedsfondshenlæggelserne pr. 17. januar 1995.
 Ubenyttede investeringsfondshenlæggelser i det indskydende selskab og  

 dertil knyttede indskud i pengeinstitutter skal ikke fordeles, men kan efter  

 selskabernes valg overføres til et eller flere af de modtagende selskaber.
 4.2.1.(9) Medmindre det udenlandske indskydende selskab ved sidste  

 skatteansættelse forud for spaltningen var sambeskattet med det danske  

 modtagende selskab, jf. selskabsskattelovens § 31, anses de af det  

 indskydende udenlandske selskabs aktiver og passiver, der som følge af  

 spaltningen er knyttet til det modtagende danske selskabs faste driftssted i  

 udlandet, ved opgørelsen af det modtagende danske selskabs skattepligtige  

 indkomst her i landet for anskaffet til handelsværdien på spaltningsdatoen.  

 Bestemmelsen svarer til bestemmelsen i § 15, stk. 2. Der henvises til afsnit  

 3.1.2.(2) og 3.1.2.(3).
 Bestemmelserne i ligningslovens § 33, stk. 3, der er omtalt i afsnit  

 3.1.2.(4) finder også anvendelse ved spaltning.
 4.2.1.(10) Såfremt det indskydende selskab og/eller det pågældende  

 modtagende selskab, er omfattet af den såkaldte acontoskatteordning, jf.  

 selskabsskattelovens § 29 A, skal det pågældende modtagende selskab være  

 omfattet af acontoskatteordningen, jf. selskabsskattelovens § 30 A, stk. 6.  

 Selskaber, der er omfattet af § 30 A, stk. 6, kan for de to første  

 indkomstår, hvor § 29 A finder anvendelse, anvende den såkaldte  

 indslusningsordning og indbetale acontoskat senest den 20. marts og den 20.  

 november i indkomståret, jf. § 30 A, stk. 8.
 4.2.2. (1) Fusionsskattelovens § 15 b, stk. 2, omhandler det  

 tilfælde, hvor et dansk selskab ophører ved spaltning.
4.2.2.(2) Ifølge § 15 b, stk. 2, finder bestemmelserne i § 5 om  

 fusionsdatoen, formforskrifterne i § 6, stk. 1, 3, 4, og 6, bestemmelserne i  

 § 7, stk. 1, om det indskydende selskabs indkomstopgørelse og bestemmelserne  

 i § 10 om annullation af aktier tilsvarende anvendelse ved spaltning.
Der  

 henvises til afsnit 4.2.1.(2)-4.2.1.(4) og 4.2.1.(7).
4.2.2.(3) Bestemmelserne i § 8 om den skattemæssige behandling af de  

 aktiver og passiver, der ved fusionen er i behold i det indskydende selskab,  

 finder tilsvarende anvendelse ved spaltning af et dansk selskab.
Reglerne i §  

 8, stk. 1-4 og 7, finder dog ikke anvendelse på alle det indskydende selskabs  

 aktiver og passiver m.v., jf. afsnit 4.2.2.(4). Reglerne i § 8, stk. 5, om  

 den skattemæssige behandling af aktiver og passiver, som det modtagende  

 selskab ikke har erhvervet fra det indskydende selskab finder derimod fuldt  

 ud anvendelse.
Reglerne i § 8, stk. 6, om underskudsfremførsel finder  

 ligeledes fuldt ud anvendelse.
Der henvises til afsnit 4.2.1.(5).
4.2.2.(4) Reglerne i § 8, stk. 1-4 og 7, finder alene anvendelse på de af  

 det indskydende danske selskabs aktiver og passiver m.v., der ved spaltningen  

 bliver knyttet til et modtagende dansk selskab eller til et modtagende  

 udenlandsk selskabs faste driftssted eller faste ejendom her i landet.
Det  

 faste driftssted kan være et, der opstår ved spaltningen, men det kan også  

 være et, som det udenlandske modtagende selskab havde i forvejen.
For så vidt  

 angår begrebet »fast driftssted« henvises til pkt. 15 i cirkulære  

 nr. 136 af 7. november 1988 om indkomstbeskatning af aktieselskaber m.v.  

 (Selskabsskatteloven).
Reglerne finder ikke anvendelse på aktiver og passiver, der ved  

 spaltningen går ud af den danske beskatningsret.
Det vil f.eks. sige  

 anlægsaktier (typisk datterselskabsaktier), der ikke bliver knyttet til det  

 udenlandske modtagende selskabs faste driftssted her i landet, men til  

 hovedkontoret i udlandet.
Det vil også sige aktiver og passiver i det  

 indskydende danske selskabs udenlandske faste driftssteder, der ved  

 spaltningen bliver knyttet til det modtagende udenlandske selskab.  

 Fortjeneste og tab på sådanne aktiver og passiver skal medregnes ved  

 indkomstopgørelsen for det indskydende selskabs sidste indkomstår, jf.  

 reglerne i selskabsskattelovens § 5. Selskabsskattelovens § 5 i den her  

 omtalte affattelse har virkning fra og med indkomståret 1996, jf. § 10, stk.  

 2, i lov nr. 180 af 23. marts 1995.
 Reglen i ligningslovens § 33, stk. 4, om lempelse for beregnet skat, der  

 er omtalt i afsnit 3.1.4.(2), finder også anvendelse ved beskatning af  

 fortjeneste og tab på aktiver og passiver i det indskydende danske selskabs  

 udenlandske faste driftssteder, der ved spaltningen bliver knyttet til et  

 udenlandsk modtagende selskab.
4.2.2.(5) Ved spaltning af et selskab skal der ske en fordeling af  

 selskabets skattemæssige afskrivninger og henlæggelser m.v.
Reglerne herom i  

 § 15 b, stk. 2, svarer til reglerne i § 15 b, stk. 1, der er omtalt i afsnit  

 4.2.1.(8).
 4.2.2.(6) For så vidt angår anvendelsen af acontoskatteordningen henvises  

 til afsnit 4.2.1.(10).
4.2.3. (1) Reglerne i fusionsskattelovens § 7, stk. 1, finder  

 tilsvarende anvendelse ved spaltning.
Det vil sige, at ved opgørelsen af det  

 indskydende selskabs skattepligtige indkomst i tiden fra udløbet af sidste  

 sædvanlige indkomstår og indtil spaltningsdatoen ansættes indkomsten for hele  

 denne periode uden hensyn til dens længde, jf. § 7, stk. 1. Ansættelsen  

 finder, bortset fra de tilfælde, hvor aktiver eller passiver ved spaltningen  

 går ud af den danske beskatningsret, sted uden hensyn til den opløsning af  

 selskabet, der sker ved spaltningen.
Det vil sige, at der ikke sker  

 ophørsbeskatning efter reglerne i selskabsskattelovens § 5 (danske selskaber)  

 eller § 7 (udenlandske selskaber) af fortjeneste og tab på de aktiver og  

 passiver, der ved fusionen overføres fra det indskydende selskab til det  

 modtagende selskab.
 I det tilfælde, hvor det indskydende selskab har bagudforskudt indkomstår  

 (det vil sige, at det sædvanlige indkomstår udløber i perioden fra 1. april  

 til 30. december i det kalenderår, som det bagudforskudte indkomstår træder i  

 stedet for), og spaltningsdatoen ligger inden den 31. december i  

 kalenderåret, udgør det sidste indkomstår for det indskydende selskab hele  

 perioden fra indkomstårets begyndelse og indtil spaltningsdatoen.
 Har det indskydende selskab været omfattet af den såkaldte  

 acontoskatteordning, jf. selskabsskattelovens § 29 A, indgår ordinære  

 acontoskatter, der skal indbetales i perioden fra udløbet af sidste  

 indkomstår og frem til spaltningsdatoen, dermed ved skatteberegningen for det  

 indskydende selskab.
 Reglerne i fusionsskattelovens § 7 og selskabsskattelovens §§ 5 og 7 i den  

 her omtalte affattelse har virkning fra og med indkomståret 1996, jf. § 10,  

 stk. 2, i lov nr. 180 af 23. marts 1995.
Skatteansættelsen foretages af ligningsmyndigheden i den kommune, hvor det  

 indskydende selskab indtil spaltningen var skattemæssigt hjemmehørende, jf.  

 selskabsskattelovens § 24, uanset om selskabets selvstændige eksistens er  

 bragt til ophør pr. den dato, hvor normal mandtalsoptagelse af registrerede  

 selskaber finder sted.
Var det indskydende selskab indtil spaltningen  

 undergivet sambeskatning, foretages ansættelsen af det indskydende selskab af  

 ligningsmyndigheden i den kommune, hvor moderselskabet indtil spaltningen var  

 skattemæssigt hjemmehørende.
4.2.3.(2) Reglerne i fusionsskattelovens § 7, stk. 2, finder ikke  

 anvendelse ved spaltning.
I stedet er der fastsat regler i § 15 b, stk. 3.  

 Ifølge disse regler påhviler det de modtagende selskaber at indgive  

 selvangivelse for det indskydende selskab for tiden fra sidste sædvanlige  

 indkomstår og indtil spaltningsdatoen.
De modtagende selskaber hæfter solidarisk for eventuelle skattekrav og for  

 ethvert bødeansvar, der efter skattelovgivningens bestemmelser vil kunne  

 rettes mod det indskydende selskab.
Dette gælder såvel for det indskydende  

 selskabs sidste indkomstår som for tidligere indkomstår.
 De modtagende selskaber indtræder i de krav efter selskabsskatteloven, som  

 det indskydende selskab måtte have mod skattemyndighederne vedrørende 2  

 pct.'s tillæg, 7 pct.'s godtgørelse og overskydende skat, jf.  

 selskabsskattelovens § 29 B, stk. 5 og 6. Dette gælder ligeledes for såvel  

 det indskydende selskabs sidste indkomstår som for tidligere indkomstår.
 Reglerne i fusionsskattelovens § 15 b, stk. 3, i den her omtalte  

 affattelse har virkning fra og med indkomståret 1996, jf. § 10, stk. 2, i lov  

 nr. 180 af 23. marts 1995.
 4.2.4. (1) Hvis et dansk eller et udenlandsk selskab ophører ved  

 spaltning, og selskaberne beskattes efter reglerne i fusionsskattelovens § 15  

 b, stk. 1 eller 2, jf. afsnit 4.2.1. og 4.2.2., skal selskabsdeltagerne i det  

 indskydende selskab beskattes efter reglerne i § 15 b, stk. 4, 2.-5. pkt.
I det omfang aktier i det indskydende selskab vederlægges med andet end  

 aktier eller anparter i de modtagende selskaber, anses aktierne for afhændet  

 til trediemand til kursen på spaltningsdatoen.
Bestemmelsen svarer til den  

 ved fusion gældende bestemmelse i § 9, stk. 1, og de ved fusion gældende  

 bestemmelser i § 9, stk. 2 og 3, finder tilsvarende anvendelse ved spaltning.  

 Der henvises til afsnit 1.9.
Aktier i det indskydende selskab, der ikke anses for afhændet, anses for  

 ombyttet med aktier eller anparter i de modtagende selskaber efter forholdet  

 mellem kursværdien af aktierne eller anparterne i hvert enkelt af de  

 modtagende selskaber og den samlede kursværdi af aktierne eller anparterne i  

 de modtagende selskaber på spaltningsdatoen.
Er der flere kategorier af  

 aktier i det indskydende selskab, der ikke anses for afhændet, anses en  

 forholdsmæssig del af hver kategori af aktier for ombyttet med aktier eller  

 anparter i hvert enkelt af de modtagende selskaber.
De ved fusion gældende  

 regler i § 11 finder tilsvarende anvendelse på aktierne eller anparterne i  

 hvert af de modtagende selskaber.
Der henvises til afsnit 1.11.1 - 1.11.2.
 4.2.4.(2) Eksempel til belysning af reglerne i fusionsskattelovens  

 § 15b, stk. 4, 2.-5. pkt.:
 I.
 En selskabsdeltager (en skattepligtig person) har ved en spaltning  

 følgende aktier i det indskydende selskab:
 A-aktier i S1 til pålydende 50.000 kr. (Kursværdi på spaltningsdatoen er  

 100.000 kr.).
 Aktierne er anskaffet således:
 I forbindelse med spaltningen af selskabet modtager selskabsdeltageren:
 - 10.000 kr. kontant. (D.v.s. under 10 pct. af den pålydende værdi af de  

 modtagne aktier).
- A-aktier i S2 til pålydende 50.000 kr.
Kursværdien er 95.000 kr.
- B-aktier i S2 til pålydende 25.000 kr.
Kursværdien er 47.500 kr.
- Aktier i S3 til pålydende 40.000 kr.
Kursværdien er 47.500 kr.
 II.
 Beskatning ved spaltningen, jf. lovens § 15 b, stk. 4, 2. og 3. pkt., og §  

 9, stk. 2 og 3.
 Ifølge § 15 b, stk. 4, 2. pkt., behandles aktier i det indskydende selskab  

 til kursværdi 10.000 kr. som afstået til tredjemand (»indløst«).  

 Reglen i § 9, stk. 3, 1. pkt., fører til, at aktiepost a anses fuldt ud for  

 indløst til en kursværdi på 2.000 kr. (pålydende 1.000 kr. til kurs 200).  

 Herudover anses en aktiepost med en kursværdi på 8.000 kr. for indløst.  

 Aktieposterne b og d, der er erhvervet samtidig, anses dermed delvis for  

 indløst.
Reglen i § 9, stk. 3, 2. pkt., indebærer, at den forholdsmæssige fordeling  

 af de indløste aktier mellem aktieposterne b og d foretages på grundlag af  

 kursværdierne på indløsningstidspunktet.
Kursværdien af aktiepost b er 58.000  

 kr., kursværdien af aktiepost d er 50.000 kr., og den samlede kursværdi af  

 aktieposterne b og d er dermed 108.000 kr.
Dette fører til, at aktiepost b anses for indløst for så vidt angår en  

 kursværdi på Samlet anskaffelsessum for aktierne i det indskydende selskab erhvervet i  

 næring, jf.
I 80.000 kr.
 Kursværdi for indløste aktier 10.000 kr.
Kursværdi for samtlige aktier i det indskydende selskab erhvervet i  

 næring, jf.
I 110.000 kr.
 Af anskaffelsessummen, 80.000 kr., henføres som anskaffelsessum for de  

 indløste aktier:
 Fortjenesten medregnes til den personlige indkomst, jf. § 9, stk. 2,  

 aktieavancebeskatningslovens § 3, og personskattelovens § 3.
Samlet anskaffelsessum for aktierne i det III.
 Ombytningen, jf. lovens § 15 b, stk. 4, 4. og 5. pkt., og § 11.
 Af aktierne i S1 erhvervet i næring i 1993 anses aktier med en kursværdi  

 på 100.000 kr. x 3/4 = 75.000 kr. for ombyttet med aktier i S2.  

 Anskaffelsessummen for disse aktier er 72.727 kr. x 3/4 = 54.545 kr.
 Af aktierne i S1 erhvervet udenfor næring i 1994 anses aktier med en  

 kursværdi på 90.000 kr. x 3/4 = 67.500 kr. for ombyttet med aktier i S2.  

 Anskaffelsessummen for disse aktier er 80.000 kr. x 3/4 = 60.000 kr.
 af de modtagne aktier i S2 anses for erhvervet udenfor næring i 1994.
 Af aktierne i S1 erhvervet i næring i 1993 anses aktier med en kursværdi  

 på 100.000 kr. x 1/4 = 25.000 kr. for ombyttet med aktier i S3.  

 Anskaffelsessummen for disse aktier er 72.727 kr. x 1/4 = 18.182 kr.
 Af aktierne i S1 erhvervet udenfor næring i 1994 anses aktier med en  

 kursværdi på 90.000 kr. x 1/4 = 22.500 kr. for ombyttet med aktier i S3.  

 Anskaffelsessummen for disse aktier er 80.000 kr. x 1/4 = 20.000 kr.
 af de modtagne aktier i S3 anses for erhvervet udenfor næring i 1994.
 4.2.5. Fusionsskattelovens § 15 b, stk. 5, omhandler det tilfælde,  

 hvor et udenlandsk selskab ophører ved spaltning og selskaberne ikke  

 beskattes efter reglen i § 15 b, stk. 1.
I dette tilfælde kan skatteministeren eller den, han bemyndiger dertil,  

 tillade, at bestemmelserne i § 15 b, stk. 4, 2.-4. pkt., omtalt i afsnit  

 4.2.4., finder tilsvarende anvendelse.
Bestemmelsen svarer til den ved fusion  

 gældende bestemmelse i § 15, stk. 6.
 Ved § 3, stk. 1, nr. 7, i bekendtgørelse nr. 916 af 4. december 1995 om  

 sagsudlægning er de kommunale skattemyndigheder bemyndiget til at træffe  

 afgørelse som 1. instans efter fusionsskattelovens § 15 b, stk. 5. Afgørelsen  

 kan påklages til den stedlige told- og skatteregion, jf. bekendtgørelsens §  

 12, stk. 1 og 5.
G.
KAPITEL 5, TILFØRSEL AF AKTIVER 5.1.1. Fusionsskattelovens §§ 15 c og 15 d indeholder reglerne om  

 skattefri tilførsel af aktiver.
 Ifølge § 15 c, stk. 1, har selskaberne ved tilførsel af aktiver adgang til  

 beskatning efter reglerne i § 15 d, når såvel det indskydende selskab som det  

 modtagende selskab er omfattet af begrebet »selskab i en  

 medlemsstat« i fusionsdirektivets artikel 3. Om begrebet »selskab i  

 en medlemsstat« i fusionsdirektivets artikel 3 og begrebet »dansk  

 selskab« henvises til afsnit 3.1.2.(1).
Det er en betingelse for anvendelsen, at der er opnået tilladelse hertil  

 fra Ligningsrådet.
Ligningsrådet kan fastsætte særlige vilkår for  

 tilladelsen.
Der henvises til afsnit 3.1.1.
5.1.2. (1) Fusionsskattelovens § 15 c, stk. 2, indeholder  

 definitionen på tilførsel af aktiver.
Definitionen svarer til definitionen af  

 tilførsel af aktiver i fusionsdirektivets artikel 2, litra c og i.
Ved tilførsel af aktiver forstås den transaktion, hvorved et selskab uden  

 at være opløst tilfører den samlede eller en eller flere grene af sin  

 virksomhed til et andet selskab mod at få tildelt aktier eller anparter i det  

 modtagende selskabs kapital.
Ved en gren af en virksomhed forstås alle  

 aktiver og passiver i en afdeling af et selskab, som ud fra et  

 organisationsmæssigt synspunkt udgør en selvstændig bedrift, d.v.s. en samlet  

 enhed, der kan fungere ved hjælp af egne midler.
5.1.2.(2) Det må bero på en konkret vurdering, hvorvidt en virksomhed må  

 anses for at have flere grene.
Hvis en virksomhed må anses for at have flere  

 grene, må det ligeledes bero på en konkret vurdering, hvorvidt nærmere  

 angivne aktiver og passiver må anses for at høre til den ene eller den anden  

 gren af virksomheden.
Det må også bero på en konkret vurdering, om det, der overdrages, opfylder  

 betingelserne for at være en virksomhed eller en gren af en virksomhed.
En  

 filial af en virksomhed eller en tværgående afdeling i en virksomhed vil alt  

 efter omstændighederne kunne opfylde betingelserne for at være en gren af en  

 virksomhed.
 En tilførsel af aktiver skal omfatte samtlige aktiver og passiver i den  

 virksomhed eller samtlige aktiver og passiver i den gren af virksomheden, der  

 tilføres.
Reglerne om tilførsel af aktiver kan derfor som hovedregel ikke anvendes  

 ved overdragelse af enkelte aktiver og/eller passiver.
Reglerne om tilførsel  

 af aktiver tillades dog anvendt ved tilførsel af en udlejningsejendom med  

 tilhørende gæld, såfremt ejendommen iøvrigt opfylder betingelserne for at  

 være en gren af en virksomhed.
Reglerne om tilførsel af aktiver kan derfor som hovedregel heller ikke  

 anvendes, såfremt der ved overdragelse af en virksomhed eller en gren af en  

 virksomhed efterlades enkelte af virksomhedens eller virksomhedsgrenens  

 aktiver og/eller passiver i det indskydende selskab.
Det kan imidlertid  

 forekomme, at det indskydende selskab ud over hovedaktiviteten har en  

 biaktivitet, der ikke (direkte) har noget med hovedaktiviteten at gøre.
Et  

 selskab kan f.eks. ud over aktiver og passiver, knyttet til den virksomhed,  

 selskabet driver, have en fast ejendom, en sejlbåd eller lignende, der  

 benyttes af hovedaktionæren/direktøren.
I så fald vil selskabet kunne  

 udskille de aktiver og passiver, der er knyttet til virksomheden, og lade den  

 faste ejendom, sejlbåden etc. tilbage i det indskydende selskab.
Et selskab  

 kan også have en formue placeret i finansielle aktiver og likvider, der ikke  

 er nødvendig for at virksomheden kan fungere ved hjælp af egne midler, jf.  

 nedenfor.
I så fald vil selskabet kunne udskille de aktiver og passiver, der  

 er knyttet til virksomheden, og lade formuen blive tilbage i det indskydende  

 selskab.
En tilførsel af aktiver skal som nævnt omfatte samtlige aktiver og  

 passiver i den virksomhed eller den virksomhedsgren, der tilføres.
Tilførsel  

 af en (gren af en) virksomhed, hvortil der er knyttet goodwill eller andre  

 immaterielle aktiver, skal derfor også omfatte de til (grenen af)  

 virksomheden knyttede immaterielle aktiver.
Aktiebesiddelse anses ikke for selvstændig virksomhed.
Skatteministeriet  

 er derfor af den opfattelse, at overdragelse af aktierne eller anparterne i  

 et datterselskab ikke kan anses som overdragelse af en virksomhed eller en  

 gren af en virksomhed.
 Anlægsaktier eller -anparter (typisk datterselskabsaktier) anses dog for  

 at udgøre en del af (en gren af) en virksomhed, når overdragelsen sker i  

 forbindelse med overdragelsen af virksomheden eller virksomhedsgrenen, og  

 overdragelsen af aktierne eller anparterne skønnes at være organisatorisk  

 begrundet.
En ideel andel af en virksomhed (f. eks. en andel i et interessentskab)  

 anses heller ikke for selvstændig virksomhed.
Skatteministeriet er derfor af  

 den opfattelse, at overdragelse af en ideel andel af en virksomhed ikke kan  

 anses som overdragelse af en gren af en virksomhed.
 Man anser dog i tilfælde, hvor et selskab overdrager sin virksomhed til et  

 andet selskab, og denne virksomhed bl.a. omfatter deltagelse i et  

 interessentskab, interessentskabsandelen for at udgøre en del af  

 virksomheden, når overdragelsen af interessentskabsandelen sker i forbindelse  

 med overdragelsen af virksomheden, og overdragelsen af  

 interessentskabsandelen anses for organisatorisk begrundet.
 Det vil også kunne accepteres, at et interessentskab bliver omdannet til  

 aktieselskab f.eks. ved at de selskaber, der er interessenter i  

 interessentskabet, hver tilfører deres andel i interessentskabet til et  

 nystiftet aktieselskab.
Det indgår i definitionen af en gren af en virksomhed, at den afdeling af  

 selskabet, der skilles ud, skal kunne fungere ved hjælp af egne midler.
Det  

 er Skatteministeriets opfattelse, at det også må indgå i definitionen af en  

 virksomhed, at den kan fungere ved hjælp af egne midler.
Det må bero på en  

 konkret vurdering, i hvilket omfang, et selskabs finansielle aktiver og  

 likvider må anses som en del af virksomhedens/virksomhedsgrenens aktiver, men  

 Skatteministeriet er af den opfattelse, at en fordeling af finansielle  

 aktiver og/eller likvider på en sådan måde, at den virksomhed, der opstår ved  

 tilførslen, ikke kan fungere ved hjælp af egne midler herunder egne  

 lånemuligheder hos ufhængige långivere, ikke falder ind under definitionen af  

 en virksomhed eller en gren af en virksomhed.
Et selskab, der kun kan fungere  

 ved hjælp af lån fra moderselskabet eller hovedaktionæren på andre vilkår end  

 ved lån hos uafhængige långivere eller ved hjælp af lån med sikkerhed i form  

 af kaution, pant, indeståelse eller lignende fra moderselskabet eller  

 hovedaktionæren eller trediemand iøvrigt, falder ikke ind under definitionen  

 af en virksomhed eller en gren af en virksomhed.
5.1.2.(3) Af hensyn til den skattemæssige succession på deltagersiden, jf.  

 fusionsskattelovens § 15 d, stk. 4, omtalt i afsnit 5.2.4.(1), skal der ske  

 vederlæggelse med aktier eller anparter.
Et indskydende selskab, som inden  

 fusionen tillige er selskabsdeltager i det modtagende selskab, kan således  

 ikke vederlægges ved, at dets hidtidige aktier eller anparter i det  

 modtagende selskab stiger i værdi.
 Det indskydende selskab kan vederlægges med nyudstedte aktier eller  

 anparter i det modtagende selskab.
Det indskydende selskab kan også vederlægges med egne aktier eller  

 anparter i det modtagende selskab.
Et selskabs afståelse af egne aktier eller  

 anparter til dets hidtidige selskabsdeltagere i forhold til deres  

 aktie-/anpartsbesiddelse sidestilles med nytegning.
Afståelse af egne aktier  

 eller anparter til andre end de hidtidige selskabsdeltagere i forhold til  

 deres aktie/anpartsbesiddelse anses som afståelse, der beskattes efter  

 aktieavancebeskatningslovens regler.
 5.2.1. Ifølge fusionsskattelovens § 15 d, stk. 1, skal fortjeneste  

 og tab på de af det indskydende selskabs aktiver og passiver, der ved  

 tilførslen bliver knytttet til et dansk selskab eller et udenlandsk selskabs  

 faste driftssted eller faste ejendom her i landet, ikke medregnes ved  

 opgørelsen af det indskydende selskabs skattepligtige indkomst.
 5.2.2. (1) Fusionsskattelovens § 15d, stk. 2, omhandler tilførsel  

 af aktiver fra et dansk selskab til et dansk selskab eller et udenlandsk  

 selskab.
5.2.2.(2) Ifølge § 15 d, stk. 2, finder bestemmelserne i § 5 om  

 fusionsdatoen tilsvarende anvendelse.
Det vil sige, at datoen for den i  

 forbindelse med tilførslen udarbejdede åbningsstatus for det modtagende  

 selskab i skattemæssig henseende anses for tilførselsdatoen.
Det er en  

 betingelse for anvendelse af fusionsskattelovens regler, at tilførselsdatoen  

 er sammenfaldende med skæringsdatoen for det modtagende selskabs regnskabsår.
5.2.2.(3) Formforskrifterne i § 6, stk. 1, 3, 4 og 6, finder ligeledes  

 tilsvarende anvendelse.
Det vil sige, at det modtagende selskab skal indsende  

 genpart af de dokumenter, der efter de selskabsretlige regler skal udarbejdes  

 i forbindelse med tilførslen til Told- og Skattestyrelsen senest 6 måneder  

 efter tilførselsdatoen.
Ligningsrådet kan under ganske særlige omstændigheder  

 se bort fra fristen.
Der henvises til afsnit 1.6.
5.2.2.(4) Bestemmelserne i § 8 om den skattemæssige behandling af de  

 aktiver og passiver, der ved fusionen er i behold i det indskydende selskab,  

 finder tilsvarende anvendelse ved tilførsel af aktiver fra et dansk selskab.  

 Det vil sige, at aktiver og passiver, der ved tilførsel af aktiver overføres  

 fra det indskydende selskab til det modtagende selskab, ved opgørelsen af det  

 modtagende selskabs skattepligtige indkomst behandles, som om de var  

 anskaffet af dette selskab på de tidspunkter, hvor de er erhvervet af det  

 indskydende selskab, og for de anskaffelsessummer, hvortil de er erhvervet af  

 dette selskab.
Reglerne i § 8 er nærmere omtalt i afsnit 1.8.
 Reglerne i § 8, stk. 1-4 og 7, finder dog ikke anvendelse på alle det  

 indskydende selskabs aktiver og passiver m.v., jf. afsnit 5.2.2.(5).
 Reglerne i § 8, stk. 5, om den skattemæssige behandling af aktiver og  

 passiver, som det modtagende selskab ikke har erhvervet fra det indskydende  

 selskab finder derimod fuldt ud anvendelse.
Ligeledes finder reglerne i § 8, stk. 6, fuldt ud anvendelse.
Hovedreglen  

 i § 8, stk. 6, er, at foreligger der ved fusion i et af selskaberne underskud  

 fra tidligere år, kan dette underskud ikke fradrages ved det modtagende  

 selskabs indkomstopgørelse.
Der gøres alene en undtagelse herfra når et  

 moderselskab fusionerer med et datterselskab, som det har været sambeskattet  

 med indtil fusionsdatoen og i de seneste 5 indkomstår (i nogle tilfælde 15  

 indkomstår) forud herfor.
 Foreligger der ved tilførsel af aktiver enten i det indskydende selskab  

 eller i det modtagende selskab underskud fra tidligere år, kan disse  

 underskud ikke fradrages ved det modtagende selskabs indkomstopgørelse.  

 Underskud fra tidligere år i det indskydende selskab kan derimod fremføres i  

 det indskydende selskab efter reglerne i ligningslovens § 15.
5.2.2.(5) Reglerne i § 8, stk. 1-4 og 7, finder alene anvendelse på de af  

 det indskydende danske selskabs aktiver og passiver m.v., der ved tilførslen  

 bliver knyttet til et dansk selskab eller til et udenlandsk selskabs faste  

 driftssted eller faste ejendom her i landet.
Det faste driftssted kan være  

 et, der opstår ved tilførslen, men det kan også være et, som det udenlandske  

 modtagende selskab havde i forvejen.
For så vidt angår begrebet »fast  

 driftssted« henvises til pkt. 15 i cirkulære nr. 136 af 7. november 1988  

 om indkomstbeskatning af aktieselskaber m.v. (Selskabsskatteloven).
Reglerne i § 8, stk. 1-4 og 7, finder ikke anvendelse på aktiver og  

 passiver, der ved tilførslen går ud af den danske beskatningsret.
Det vil  

 f.eks. sige anlægsaktier (typisk datterselskabsaktier), der ikke bliver  

 knyttet til det udenlandske modtagende selskabs faste driftssted her i  

 landet, men til hovedkontoret i udlandet.
Det vil også sige aktiver og  

 passiver i det indskydende danske selskabs faste driftssteder i udlandet, der  

 ved tilførslen bliver knyttet til det modtagende udenlandske selskab.  

 Fortjeneste og tab på sådanne aktiver og passiver skal medregnes ved det  

 indskydende selskabs indkomstopgørelse, jf. § 15 d, stk. 1.
 Reglen i ligningslovens § 33, stk. 4, om lempelse for beregnet skat, der  

 er omtalt i afsnit 3.1.4.(2), finder også anvendelse ved beskatning af  

 fortjeneste og tab på aktiver og passiver i det indskydende selskabs danske  

 faste driftssteder, der ved tilførslen bliver knyttet til et udenlandsk  

 modtagende selskab.
 5.2.2.(6) Ved tilførsel af aktiver skal der ske en fordeling af det  

 indskydende selskabs skattemæssige afskrivninger og henlæggelser m.v.
 Det modtagende selskab kan alene overtage den del af det indskydende  

 selskabs skattemæssige afskrivninger, nedskrivninger og henlæggelser, der  

 vedrører den eller de tilførte virksomhedsgrene.
Ved tilførsel af en eller flere grene af en forsikringsvirksomhed, skal  

 sikkerhedsfondshenlæggelser som nævnt i selskabsskattelovens § 13 C, stk. 1,  

 som udgangspunkt fordeles efter forholdet mellem de overførte forsikringer og  

 den samlede forsikringsbestand på tilførselstidspunktet.
Denne fordeling af  

 sikkerhedsfondshenlæggelserne kan imidlertid give anledning til en skæv  

 fordeling i de tilfælde, hvor forholdet mellem forsikringsbestanden på  

 tilførselstidspunktet og forsikringsbestanden pr. 31. december 1994 ikke er  

 den samme som forholdet mellem sikkerhedsfondshenlæggelserne på  

 tilførselstidspunktet og sikkerhedsfondshenlæggelserne pr. 31. december 1994.  

 Ligningsrådet kan derfor fastsætte en anden fordeling.
 Bestemmelsen i selskabsskattelovens § 13 C har virkning for tilførsler af  

 aktiver, der vedtages den 18. januar 1995 eller senere, jf. § 3, stk. 1, i  

 lov nr. 256 af 19. april 1995. Da der kan være sket afhændelse af en del af  

 forsikringsbestanden i perioden fra 1. januar til den 17. januar 1995,  

 bestemmes det i lovens § 3, stk. 2, at forsikringsselskaberne i stedet for at  

 anvende opgørelsestidspunktet den 31. december 1994, kan vælge at opgøre  

 forsikringsbestanden og sikkerhedsfondshenlæggelserne pr. 17. januar 1995.
Ubenyttede investeringsfondshenlæggelser og de dertil knyttede indskud i  

 pengeinstitutter kan efter selskabernes valg overføres helt eller delvis til  

 det modtagende selskab.
Selskaberne kan også vælge at lade henlæggelserne  

 blive i det indskydende selskab.
Overføres kun en del af henlæggelserne,  

 anses de først foretagne henlæggelser for overført til det eller de  

 modtagende selskaber.
 5.2.2.(7) Såfremt det indskydende selskab og/eller det pågældende  

 modtagende selskab er omfattet af den såkaldte acontoskatteordning, jf.  

 selskabsskattelovens § 29 A, skal det pågældende modtagende selskab være  

 omfattet af acontoskatteordningen, jf. selskabsskattelovens § 30 A, stk. 6.  

 Selskaber, der er omfattet af § 30 A, stk. 6, kan for de to første  

 indkomstår, hvor § 29 A finder anvendelse, anvende den såkaldte  

 indslusningsordning og indbetale acontoskat senest den 20. marts og den 20.  

 november i indkomståret, jf. § 30 A, stk. 8.
 5.2.3. (1) Fusionsskattelovens § 15 d, stk. 3, omhandler tilførsel  

 af aktiver fra et udenlandsk selskab til et dansk selskab eller et udenlandsk  

 selskab.
5.2.3.(2) Ifølge § 15 d, stk. 3, finder § 5 om fusionsdatoen og  

 formforskrifterne i § 6, stk. 1, 3, 4 og 6, tilsvarende anvendelse ved  

 tilførsel af aktiver fra et udenlandsk selskab.
Der henvises til afsnit  

 5.2.2.(2) og 5.2.2.(3).
5.2.3.(3) Bestemmelserne i § 8 om den skattemæssige behandling af de  

 aktiver og passiver, der ved fusionen er i behold i det indskydende selskab,  

 finder tilsvarende anvendelse ved tilførsel af aktiver fra et udenlandsk  

 selskab.
Reglerne i § 8, stk. 1-4 og 7, finder dog ikke anvendelse på alle  

 det indskydende selskabs aktiver og passiver m.v., jf. afsnit 5.2.3.(4).  

 Reglerne i § 8, stk. 5, om den skattemæssige behandling af aktiver og  

 passiver, som det modtagende selskab ikke har erhvervet fra det indskydende  

 selskab finder derimod fuldt ud anvendelse.
Ligeledes finder reglerne i § 8,  

 stk. 6, fuldt ud anvendelse.
Der henvises til afsnit 5.2.2.(4).
5.2.3.(4) Reglerne i § 8, stk. 1-4 og 7, finder alene anvendelse på de af  

 det indskydende udenlandske selskabs aktiver og passiver m.v., der ved  

 tilførslen bliver knyttet til et modtagende dansk selskab eller et modtagende  

 udenlandsk selskabs faste driftssted eller faste ejendom her i landet.
Det  

 vil sige i det tilfælde, hvor det udenlandske indskydende selskab har aktiver  

 og passiver m.v., der er knyttet til et fast driftssted her i landet, som ved  

 tilførslen bliver overtaget af et dansk selskab og knyttet til dette selskab  

 afdelinger her i landet.
Det vil endvidere sige det tilfælde, hvor det  

 udenlandske indskydende selskab har aktiver og passiver m.v., der er knyttet  

 til et fast driftssted her i landet, som ved tilførslen bliver overtaget af  

 et andet udenlandsk selskab og knyttet til dette selskabs faste driftssted  

 her i landet.
Det vil også sige det tilfælde, hvor det indskydende  

 udenlandske selskab har en fast ejendom her i landet, der ved tilførslen  

 bliver overtaget af det modtagende danske eller udenlandske selskab.
Reglerne finder ikke anvendelse på eventuelle aktiver og passiver, der ved  

 tilførslen går ud af den danske beskatningsret.
Fortjeneste og tab på sådanne  

 aktiver og passiver skal medregnes ved indkomstopgørelsen for det indskydende  

 selskab, jf. § 15 d, stk. 1.
5.2.3.(5) Der skal ligesom ved tilførsel af aktiver fra et dansk selskab  

 ske en fordeling af det indskydende selskabs skattemæssige afskrivninger og  

 henlæggelser m.v.
Der henvises til afsnit 5.2.2.(6).
5.2.3.(6) Medmindre det indskydende udenlandske selskab ved sidste  

 skatteansættelse forud for tilførslen var sambeskattet med det modtagende  

 danske selskab, jf. selskabsskattelovens § 31, så anses de af det indskydende  

 udenlandske selskabs aktiver og passiver, der som følge af tilførslen er  

 knyttet til det modtagende danske selskabs faste driftssted i udlandet, ved  

 opgørelsen af selskabets skattepligtige indkomst her i landet for anskaffet  

 til handelsværdien på tilførselstidspunktet.
Bestemmelsen svarer til  

 bestemmelsen i fusionsskattelovens § 15, stk. 2. Der henvises til afsnit  

 3.1.2.(2) og 3.1.2.(3).
 Bestemmelsen i ligningslovens § 33, stk. 3, der er omtalt i afsnit  

 3.1.2.(4), finder også anvendelse ved tilførsel af aktiver.
 5.2.3.(7) For så vidt angår anvendelsen af acontoskatteordningen henvises  

 til afsnit 5.2.2.(7).
 5.2.4. (1) De aktier eller anparter i det modtagende selskab, som  

 det indskydende selskab modtager som vederlag for tilførslen, anses for  

 erhvervet for et beløb, der svarer til den skattemæssige værdi af de tilførte  

 aktiver og passiver på tilførselsdatoen, jf. fusionsskattelovens § 15 d, stk.  

 4.
Den skattemæssige værdi af de tilførte aktiver og passiver opgøres efter  

 reglerne i virksomhedsomdannelseslovens § 4, stk. 3 og 5. Det vil sige til  

 det kontante beløb, som ville være opnået ved sædvanligt salg af virksomheden  

 eller virksomhedsgrenen (handelsværdien) med fradrag af den skattepligtige  

 fortjeneste, der ville være konstateret ved et sådant salg.
Hvis den  

 skattemæssige anskaffelsessum for aktierne eller anparterne udgør et negativt  

 beløb, medregnes det negative beløb ved opgørelsen af den skattepligtige  

 fortjeneste eller tab ved afståelsen af aktierne eller anparterne.
I de  

 tilfælde, der er nævnt i ligningslovens § 16 B, det vil sige ved afståelse af  

 aktierne eller anparterne til det udstedende selskab, forhøjes den der nævnte  

 afståelsessum med et beløb, der svarer til den negative værdi.
På samme måde  

 forhøjes den i ligningslovens § 16 A nævnte udlodning, hvis udlodningen sker  

 i forbindelse med en nedsættelse af aktie- eller anpartskapitalen.
5.2.4.(2) Nedenfor er angivet, hvorledes den skattemæssige værdi af en  

 række aktiver skal opgøres.
Der er tale om værdierne før fradraget for  

 passiverne.
 Aktier eller anparter: Handelsværdien (kursværdien) med fradrag af  

 skattepligtig fortjeneste opgjort efter aktieavancebeskatningsloven.
 Obligationer og pantebreve: Handelsværdien (kursværdien) med fradrag af  

 skattepligtig fortjeneste opgjort efter kursgevinstloven.
Såfremt handelsværdien på tilførselstidspunktet er lavere end den  

 skattemæssigt bogførte værdi - f. eks. fordi der ikke er foretaget af- og  

 nedskrivninger svarende til den faktiske værdiforringelse - skal der ikke ske  

 tillæg til handelsværdien for dette forventede tab.
I disse tilfælde kan der  

 således ikke opnås en højere anskaffelsessum for aktierne eller anparterne  

 end svarende til handelsværdien af de tilførte aktiver og passiver.
Opgørelsen af den skattemæssige værdi af de tilførte aktiver sker aktiv  

 for aktiv.
Et forventet tab i forbindelse med tilførsel af et aktiv kan  

 således ikke modregnes i en forventet fortjeneste ved tilførsel af et andet  

 aktiv.
Den skattemæssige værdi af de tilførte passiver opgøres efter et  

 kontantprincip.
For passiver, der tilføres, vil pålydendet normalt svare til  

 kontantværdien.
Dette gælder således, hvor der er tale om kassekreditter  

 eller gæld vedrørende anskaffelse af driftsmidler og varelager.
Det samme er  

 tilfældet, hvis der er tale om skyldige lønomkostninger og anden gæld  

 vedrørende driften af den indskudte (gren af en) virksomhed.
Prioritetsgæld  

 vil derimod normalt skulle kursansættes.
For gæld, der kan indfries til pari,  

 kan der ikke anvendes en kurs over 100.
H.
KAPITEL 6, ANDRE BESTEMMELSER 6. Ifølge § 15 e kan skatteministeren bemyndige de statslige eller  

 kommunale skattemyndigheder til at træffe afgørelse efter fusionsskatteloven.  

 Ministeren kan fastsætte regler om adgang til at klage over afgørelserne,  

 herunder om at afgørelserne ikke kan indbringes for højere administrativ  

 myndighed.
 Ved § 3, stk. 1, nr. 7, i bekendtgørelse nr. 916 af 4. december 1995 om  

 sagsudlægning er de kommunale skattemyndigheder bemyndiget til at træffe  

 afgørelse i 1. instans efter fusionsskattelovens § 15, stk. 6, og § 15 b,  

 stk. 5. Afgørelserne kan påklages til den stedlige told- og skatteregion, jf.  

 bekendtgørelsens § 12, stk. 1 og 5.
I.
OPHÆVELSE AF CIRKULÆRER Følgende cirkulærer ophæves:
Cirkulære nr. 127 af 3. juli 1967 Cirkulære nr. 140 af 23. juni 1976 Cirkulære nr. 17 af 25. januar 1977 Cirkulære nr. 157 af 24. september 1981 Kapitel 3 i cirkulære nr. 198 af 4. december 1991.
