Fremsat den 22. november 2000 af by- og  

 boligministeren  (Jytte Andersen) Forslag til Lov om ændring af lov om bygnings- og  

 boligregistrering, lov  

 om offentlige veje og lov om private fællesveje (Ny videregivelsesordning for ejendomsdata, samling af  

 regelgrundlaget for adresser, ophævelse af  

 markedsføringsforbudet m.v.) § 1 I lov om bygnings- og boligregistrering, jf. lovbekendtgørelse nr.  

 132 af 28. februar 1990, som ændret ved lov nr. 275 af 8. maj 1991,  

 foretages følgende ændringer:
 1. Overalt i loven ændres »boligministeren« til: »by- og boligministeren« og  

»Boligministeren « til:  

»By- og boligministeren«.
 2. I § 1, stk. 1, 1. pkt., indsættes efter »bygnings- og boligforhold«:  

»samt tekniske anlæg m.v.«, og i 2. pkt. udgår: »etableres og«, og »bygnings- og boligregistrering« ændres til: »registrering af bygninger, boliger og tekniske  

 anlæg m.v.«.
 3. I § 1 indsættes efter stk. 1 som nyt stykke:
» 1)	indeholde grunddata om bygnings- og boligforhold samt tekniske  

 anlæg m.v.
2)	indeholde en entydig registrering af alle bygninger, bolig- og  

 erhvervsenheder samt de i registret optagne tekniske anlæg og tekniske  

 enheder m.v. samt de dertil knyttede adressebetegnelser og 3)	stille data til rådighed for offentlige myndigheder,  

 koncessionerede selskaber, personer og virksomheder.«.
 Stk. 2 bliver herefter stk. 3.
 4. I § 1, stk. 2, der bliver stk. 3, ændres: »oprettelse« til: »vedligeholdelse« og » kommunen« til: »kommunalbestyrelsen«.
 5. I § 1 indsættes efter stk. 2, der bliver stk. 3,  

 som nyt stykke:
» 6. § 2, stk. 2, affattes således:
» 7. § 2, stk. 3, ophæves og i stedet  

 indsættes:
» Stk. 4. By- og boligministeren kan efter forhandling med  

 forsvars-, indenrigs- og justitsministeren fastsætte særlige  

 regler for registrering af oplysninger vedrørende ejendomme, bygninger  

 samt tekniske anlæg m.v., der anvendes af Forsvars-, Indenrigs- og  

 Justitsministeriet.«.
 8. § 3, stk. 2, ophæves.
 9. Efter § 3 indsættes:
»§ 3 a.
Kommunalbestyrelsen fastsætter navne for  

 offentlige veje, jf. § 1 i lov om offentlige veje.
 Stk. 2. For hovedlandeveje og landeveje fastsættes  

 navne dog efter forhandling med vedkommende vejbestyrelse.
§ 3 b.
Kommunalbestyrelsen fastsætter de enkelte  

 husnumre for bebyggede ejendomme med adgang til offentlig vej og andre  

 ejendomme, der er udstykket med henblik på bebyggelse, og hvor der er  

 adgang til vejen.
For hovedlandeveje og landeveje kan husnumre dog kun  

 fastsættes efter samtykke fra vedkommende vejbestyrelse.
 Stk. 2. Kommunalbestyrelsen kan ændre de enkelte  

 husnumre, for hovedlandeveje og landeveje dog kun efter samtykke fra  

 vedkommende vejbestyrelse.
§ 3 c.
Kommunalbestyrelsen kan bestemme, at ejendomme ved  

 ejernes foranstaltning og på disses bekostning skal forsynes med skilte  

 med angivelse af husnummer og matrikelnummer samt belysning af  

 husnummerskilte.
 Stk. 2. Nærmere bestemmelser om udførelse og  

 anbringelse af skilte med husnumre og matrikelnumre samt belysning af  

 husnummerskilte kan fastsættes af kommunalbestyrelsen, for  

 hovedlandeveje og landeveje dog kun efter forhandling med vedkommende  

 vejbestyrelse.
 § 3 d. §§ 3 a   3 c finder tilsvarende anvendelse på  

 private fællesveje, jf. § 2 i lov om private fællesveje.
 Stk. 2. For private veje, interne veje, torve, pladser  

 o.lign., kan kommunalbestyrelsen efter samråd med den enkelte grundejer  

 fastsætte vejnavne og husnumre, jf. §§ 3 a og 3 b.
§ 3 e.
Kommunalbestyrelsen fastsætter adressebetegnelser  

 til de enkelte bygninger, bolig- og erhvervsenheder, tekniske anlæg  

 samt tekniske enheder m.v.
Stk. 2. Adressebetegnelsen for den enkelte bygning og for  

 det enkelte tekniske anlæg m.v. kan foruden vejnavn bestå af  

 husnummer og bogstav.
I bygninger og tekniske anlæg, hvortil der er  

 mere end én hovedadgangsvej, kan der fastsættes et  

 selvstændigt husnummer og evt. bogstav til hver enkelt adgangsvej.
 Stk. 3. Adressebetegnelsen for de enkelte enheder kan  

 bestå af etagebetegnelse samt sidebetegnelse eller  

 dørnummer.
§ 3 f.
By- og boligministeren kan fastsætte  

 nærmere regler om tildeling og ændring af adresser, jf. §§ 3 a  

 3 e, samt om registreringen heraf.
 Stk. 2. By- og boligministeren kan efter aftale med de  

 dataansvarlige myndigheder fastsætte regler om, at registreringen efter  

 stk. 1 skal tilknyttes andre administrative betegnelser som postnummer,  

 matrikelnummer, bygningsnummer, ejendomsnummer o.lign.
 Stk. 3. By- og boligministeren kan efter forhandling med  

 forsvars-, indenrigs- og justitsministeren fastsætte særlige  

 regler for tildeling og ændring af adresser vedrørende  

 ejendomme, bygninger samt tekniske anlæg m.v., der anvendes af  

 Forsvars-, Indenrigs- og Justitsministeriet.«.
 10. I § 4 indsættes efter »registrerede«: »bygninger,« og efter »enheder « indsættes:  

»m.v.« og i samme paragraf  

 udgår: »oprettelse og«.
 11. I § 4 indsættes efter stk. 1, som nye stykker:
» Stk. 3. By- og boligministeren kan fastsætte regler  

 om eventuelt vederlag for oplysninger meddelt efter stk. 2.«.
 12. I § 5 indsættes efter stk. 1, som nye stykker:
 »Stk. 2. Koncessionerede selskaber har på begæring ret  

 til at gøre sig bekendt med de i Bygnings- og Boligregistret  

 registrerede aktuelle oplysninger, der er af betydning for en sags  

 afgørelse eller for selskabets virksomhed.
 Stk. 3. Virksomheder m.v. har på begæring ret  

 til at gøre sig bekendt med de i Bygnings- og Boligregistret  

 registrerede aktuelle oplysninger til brug i den normale drift af  

 virksomheder m.v. af den pågældende art eller til brug i andet  

 lovligt øjemed.
 Stk. 4. Private personer har på begæring ret  

 til at gøre sig bekendt med de i Bygnings- og Boligregistret  

 registrerede aktuelle oplysninger.«.
 13. § 5 a ophæves.
 14. § 6, stk. 1 og 2 ophæves, og før stk. 3  

 indsættes som nye stykker:
» Stk. 2. By- og boligministeren kan efter forhandling med  

 forsvars-, indenrigs- og justitsministeren fastsætte særlige  

 regler for videregivelse af oplysninger vedrørende ejendomme,  

 bygninger samt tekniske anlæg m.v., der anvendes af Forsvars-,  

 Indenrigs- og Justitsministeriet.
Stk. 3. Oplysninger om ejeres og lejeres  

 økonomiske forhold og om forhold, der i øvrigt har  

 væsentlig betydning for beskyttelse af ejeres og lejeres interesser,  

 må ikke videregives.
By- og boligministeren kan dog fastsætte  

 regler om, at videregivelse af sådanne oplysninger kan ske på  

 nærmere vilkår.«.
 Stk. 3-5 bliver herefter stk. 4-6.
 15. I § 6, stk. 3, der bliver stk. 4, ændres »bygnings- og boligregistret«  

 til: »Bygnings- og Boligregistret«.
 16. I § 6, stk. 4, der bliver stk. 5, indsættes efter  

»opbevaring,«: »anvendelse,« og »stk. 1« ændres til:  

»§ 5 og § 6, stk. 1   4«.
 17. I § 6, stk. 5, der bliver stk. 6, indsættes efter  

»ydelser«: », herunder vederlag for ejeres og lejeres  

 indsigtsret« .
 18. § 7, stk. 2, ophæves og i stedet  

 indsættes:
» Stk. 3. Det påhviler by- og boligministeren at  

 etablere rammer og vilkår for videregivelsen af oplysninger efter stk.  

 1, der sikrer, at disse oplysninger er tilgængelige på en enkel  

 og sikker måde. «.
 19. § 8, stk. 1, nr. 1, ophæves.
 Nr. 2-5 bliver herefter nr. 1-4.
 20. I § 8, stk. 1, nr. 2, der bliver nr. 1, ændres  

»§ 4« til: »§ 4, stk. 1« og i § 8,  

 stk. 1, nr. 3 og 4 , der bliver nr. 2 og 3,  

 ændres »bygnings- og boligregistret« til: »Bygnings- og  

 Boligregistret«.
 21. § 8, stk. 3, affattes således:
» 22. I § 9, stk. 1, ændres »§§ 3   4« til: »§ 4«.
 23. Efter § 9 indsættes:
» Stk. 2. Klagefristen er 4 uger fra den dag,  

 afgørelsen er meddelt den pågældende.
For beslutning,  

 hvorom der er udfærdiget offentlig kundgørelse, regnes  

 klagefristen fra offentliggørelsen.
Når der er særlig  

 grund dertil, kan klagemyndigheden se bort fra overskridelse af  

 klagefristen.
 Stk. 3. Afgørelser, som kan påklages, skal  

 indeholde oplysning om, til hvilken myndighed klage kan ske, og om fristen  

 for indgivelse af klage.
Stk. 4. Klage over en beslutning fritager ikke klageren  

 for at efterkomme denne.
Klagemyndigheden kan dog bestemme, at klagen skal  

 have opsættende virkning.
Stk. 5. Afgørelser, der kan påklages efter  

 stk. 1, kan ikke indbringes for domstolene, før klageadgangen er  

 udnyttet.
Søgsmål skal være anlagt inden 6 måneder  

 efter, at klagemyndighedens afgørelse er meddelt.«.
§ 2 I lov om offentlige veje, jf. lovbekendtgørelse nr. 671 af 19.  

 august 1999, ophæves §§ 109 og 110 og overskrifterne til disse  

 bestemmelser.
§ 3 I lov om private fællesveje, jf. lovbekendtgørelse nr. 670 af  

 19. august 1999 som ændret ved lov nr. 292 af 28. april 2000,  

 ophæves § 63 a og overskriften til denne bestemmelse.
§ 4 Stk. 1. Loven træder i kraft den 1. juli 2001.
 Stk. 2. § 1, nr. 23, har virkning for klager over  

 afgørelser, der er truffet af kommunalbestyrelsen efter denne lovs  

 ikrafttræden.
Bemærkninger til lovforslaget Almindelige bemærkninger Baggrund for lovforslaget Lovforslagets hovedformål er at skabe muligheder for  

 en bedre udnyttelse af og en lettere adgang til det offentliges data i  

 overensstemmelse med målsætningen i regeringens IT-politiske  

 handlingsplan 1996 og intentionerne i Forskningsministeriets "Det  

 Digitale Danmark" samt at gennemføre nogle af de initiativer, som  

 i henhold til regeringens IT-politiske handlingsplan 1996 påhviler By-  

 og Boligministeriet.
Herudover har lovforslaget til formål at skabe  

 grundlag for en forbedring af dataindholdet i Bygnings- og Boligregistret  

 (BBR).
 De enkelte elementer i lovforslaget har løbende  

 været drøftet med Samordningsudvalget for ejendomsdata, SAMBO,  

 der er et rådgivende udvalg for By- og Boligministeriet bestående  

 af repræsentanter for ministeriet, Økonomiministeriet v/Danmarks  

 Statistik, Fødevareministeriet v/AU-informatik, Forskningsministeriet  

 v/IT-politisk kontor, Justitsministeriet v/Domstolsstyrelsen, Miljø-  

 og Energiministeriet v/Landsplanafdelingen, Indenrigsministeriet  

 v/CPR-kontoret, Trafikministeriet v/Vejdirektoratet, Skatteministeriet  

 v/Told·  

 Skat, Københavns Kommune, Frederiksberg Kommune, Kommunernes  

 Landsforening og Amtsrådsforeningen.
Under Samordningsudvalget for ejendomsdata har der  

 været nedsat en arbejdsgruppe (distributionsgruppen), som fik til  

 opgave at fremsætte forslag til en ny videregivelsesordning for  

 ejendomsdata.
Distributionsgruppen afgav i 1999 indstilling om en ny  

 videregivelsesordning for ejendomsdata, som blev tiltrådt af  

 Samordningsudvalget for ejendomsdata.
Forslaget til ny videregivelsesordning  

 for ejendomsdata fremgår nedenfor af pkt. 1.
Lovforslagets indhold Lovforslaget indeholder følgende elementer:
 1. Bemyndigelse til by- og boligministeren til at etablere  

 en ny videregivelsesordning for ejendomsdata samt ophævelse af forbudet  

 mod at videregive oplysninger fra BBR kommercielt til tredje part.
 2. Præcisering af adresserne.
 3. Ophævelse af forbudet mod at anvende  

 oplysningerne i BBR til opdyrkning af nye kundeforhold.
 4. Ajourføring af BBR ved eksterne parter.
 5. Tilpasning af dataindholdet i BBR til nutidens  

 behov.
 6. Tilpasning af lov om bygnings- og boligregistrering til  

 lov om behandling af personoplysninger.
Ad 1 Bemyndigelse til by- og boligministeren til at etablere en ny  

 videregivelsesordning for ejendomsdata samt ophævelse af forbudet mod  

 at videregive oplysninger fra BBR  kommercielt til tredje part Formålet med at etablere en ny  

 videregivelsesordning, jf. lovforslagets § 1, nr. 18, er at skabe mulighed  

 for konkurrence i forbindelse med videregivelsen af ejendomsdata.
Herved  

 opnås billigere dataprodukter samt en løbende tilpasning af  

 dataprodukterne til datarekvirenternes behov og ønsker.
Da billigere  

 dataprodukter og en løbende tilpasning af produkterne til  

 datarekvirenternes behov og ønsker forventes at skabe en øget  

 efterspørgsel efter de pågældende ejendomsdata, vil  

 forslaget bidrage til opfyldelse af målsætningen i regeringens  

 IT-politiske handlingsplan 1996 om bedre udnyttelse af data i offentlige  

 registre.
Etableringen af et nyt distributionssystem, dvs.  

 videregivelsessystem, for ejendomsdata indgår da også som et af  

 initiativerne i regeringens IT-politiske handlingsplan 1996.
 Adgangen til at videregive oplysninger fra BBR er  

 successivt blevet lempet.
 Ved etableringen af BBR ved lov nr. 243 af 12. maj 1976 om  

 bygnings- og boligregistrering var der kun hjemmel til at videregive  

 oplysninger fra registret til offentlige myndigheder og koncessionerede  

 virksomheder.
Ved en lovændring i 1983 blev adgangen til at  

 videregive oplysninger fra registret udvidet til også at omfatte  

 ikke-koncessionerede forsyningsvirksomheder, virksomheder, der har  

 påtaget sig fjernelse af affald o. lign. samt private virksomheder, der  

 i henhold til lov eller aftale medvirker til løsning af myndigheders  

 opgaver.
Herudover blev der skabt hjemmel for ejere og lejere af ejendomme  

 til at gøre sig bekendt med de registrerede aktuelle oplysninger  

 vedrørende ejendommen.
 I 1987 blev lov om bygnings- og boligregistrering på  

 ny ændret, hvorved der blev skabt hjemmel til at videregive oplysninger  

 fra registret til personer eller virksomheder, som i medfør af  

 autorisation, lovgivning eller på baggrund af en aftale med ejendommens  

 ejer udfører arbejdsopgaver i forbindelse med udstykning, bebyggelse,  

 omsætning, finansiering og forsikring m.v. af fast ejendom, dog under  

 forudsætning af samtykke fra ejendommens ejer.
Ved lov nr. 275 af 8. maj 1991 fik alle virksomheder og  

 personer uanset branche adgang til at modtage oplysninger fra registret,  

 ligesom betingelsen om samtykke fra ejendommens ejer bortfaldt.
Samtidig blev  

 der indført en bestemmelse om, at oplysninger fra registret rekvireret  

 via terminal, abonnementsordning, i form af masseoplysninger eller anden  

 systematisk indhentning ikke må anvendes til opdyrkning af nye  

 kundeforhold eller videregives kommercielt til tredje part.
For at skabe mulighed for nemt at sammenstille og  

 videregive ejendomsdataoplysninger etablerede Boligministeriet i 1988 en  

 videregivelsesordning vedrørende ejendomsdata.
Den tekniske del af  

 videregivelsesordningen overdrog Boligministeriet til en  

 edb-leverandør, som tillige distribuerer oplysningerne til  

 datarekvirenterne.
 Den nugældende videregivelsesordning består  

 således af to parter:
By- og  

 Boligministeriet/edb-leverandøren/datadistributøren og datarekvirenterne På nuværende tidspunkt omfatter  

 videregivelsesordningen Bygnings- og Boligregistret, Det  

 Fælleskommunale Ejendomsdatasystem, Matrikelregistret, Planregistret,  

 Statens Salgs- og Vurderingsregister og Krydsreferenceregistret.
 Datarekvirenterne er typisk offentlige myndigheder,  

 forsyningsselskaber, ejendomsmæglerfirmaer, advokatfirmaer,  

 realkreditinstitutioner, pengeinstitutter og forsikringsselskaber.
 Pr. 1. juli 2000 var der indgået ca. 970 kontrakter  

 mellem By- og Boligministeriet og offentlige myndigheder, koncessionerede  

 selskaber og private virksomheder om udlevering af ejendomsdata.
 Datarekvirenterne kan vælge mellem at få  

 oplysningerne udleveret som papirudskrift eller på diskette, cd-rom  

 eller via terminalopslag.
 Siden etableringen af videregivelsesordningen i 1988 er  

 antallet af datarekvirenter steget betydeligt, og By- og Boligministeriet har  

 i den forbindelse konstateret, at det er vanskeligt for én  

 datadistributør at imødekomme de forskellige grupper af  

 datarekvirenters forskellige ønsker og behov, ligesom manglen på  

 konkurrence medfører et højt prisniveau.
Det foreslås derfor at bemyndige by- og  

 boligministeren til at etablere rammer og vilkår for videregivelsen af  

 oplysninger om fast ejendom og andre stedbestemte oplysninger, der sikrer, at  

 disse oplysninger er tilgængelige på en enkel og sikker  

 måde.
Bemyndigelsen tænkes udnyttet til etablering af en  

 videregivelsesordning på den offentlige informationsserver, som By- og  

 Boligministeriet vil etablere og drive i samarbejde med  

 Forskningsministeriet.
 Til den offentlige informationsserver vil der blive  

 overført kopi af data fra ovenfor nævnte  

 ejendomsdataregistre.
Fra den offentlige informationsserver vil der via  

 Internettet blive skabt adgang for ejere af fast ejendom til at få  

 oplysninger fra de pågældende ejendomsdataregistre om  

 "egne" ejendomme via et særligt password.
På  

 længere sigt er det planen at åbne for en yderligere udvikling af  

 informations- og servicetjenester mod borgere, virksomheder m.v., ligesom det  

 er tanken at gøre visse af oplysningerne fra BBR samt de øvrige  

 ejendomsdataregistre frit tilgængelige på Internettet under  

 forudsætning af Datatilsynets og de dataansvarlige myndigheders  

 godkendelse heraf.
 Fra den offentlige informationsserver vil der endvidere  

 via Internettet blive overført ejendomsdata til offentlige og private  

 virksomheder, som på forretningsmæssig basis ønsker at  

 nedsætte sig som distributør af data, herunder ønsker at  

 tilbyde konsulentbistand i forbindelse med datarekvirenternes anvendelse af  

 data.
 Det planlagte videregivelsessystem vil overordnet komme  

 til at bestå af:
By- og Boligministeriet/den offentlige informationsserver, datadistributørerne og datarekvirenterne.
Imellem By- og Boligministeriet og den enkelte  

 datadistributør vil der blive indgået en aftale, hvori By- og  

 Boligministeriet giver datadistributøren tilladelse til at videregive  

 ovenfor nævnte ejendomsdata.
I aftalen forpligter  

 datadistributøren sig bl.a. til at overholde lov om behandling af  

 personoplysninger og bestemmelser fastsat i henhold til denne lov, herunder  

 reglerne om logning, dvs. maskinel registrering af oplysning om tidspunkt,  

 bruger, type af anvendelse og det anvendte søgekriterium, samt de  

 regelsæt, der måtte gælde for de enkelte registre.
Al  

 videregivelse af ejendomsdata skal således holde sig indenfor de  

 rammer, der er fastsat med lov om behandling af personoplysninger.
 Det vil endvidere indgå som et element i aftalen  

 mellem By- og Boligministeriet og datadistributørerne, at  

 datadistributørerne har pligt til at oplyse datarekvirenterne om  

 betingelser for modtagelsen af data, f.eks. krav om  

 sikkerhedsforanstaltninger ved anvendelsen af de pågældende  

 data.
 Overtræder en datadistributør  

 aftalevilkårene, kan By- og Boligministeriet standse leverancen af data  

 til datadistributøren på grundlag af en konkret vurdering af  

 overtrædelsens art og omfang.
 By- og Boligministeriet vil ligeledes revidere  

 bekendtgørelse nr. 509 af 28. juni 1991 om adgangen til at modtage  

 oplysninger fra bygnings- og boligregistret (BBR) samt oplysninger  

 sammenstillet med flere ejendomsdataregistre m.v. og digitale kort,  

 således at der i bekendtgørelsen skabes adgang for by- og  

 boligministeren til at føre kontrol med, at oplysninger videregivet  

 gennem videregivelsesordningen ikke anvendes i strid med lov, bestemmelser  

 fastsat i medfør af lov eller vilkår for leveringen af  

 oplysninger.
Oplysninger fra BBR må ifølge den  

 gældende lov ikke videregives kommercielt til tredje part.
Som det  

 fremgår af ovenstående, vil videregivelsen af data fra  

 datadistributørerne til datarekvirenterne i det planlagte, ny  

 videregivelsessystem være videregivelse til tredje part og  

 videregivelsen vil samtidig ske på markedsmæssige  

 vilkår.
 Lovforslaget indeholder derfor en ophævelse af  

 forbudet mod kommerciel videregivelse af oplysninger fra BBR til tredje part,  

 men til erstatning af dette forbud vil der som ovenfor nævnt blive  

 indgået aftaler mellem By- og Boligministeriet og  

 datadistributørerne om vilkårene for datadistributørernes  

 anvendelse af de pågældende BBR-data.
Ad 2 Præcisering af adresserne I regeringens IT-politiske handlingsplan 1996 er der  

 opstillet en målsætning om bedre udnyttelse af data i offentlige  

 registre.
I den forbindelse pålægges det By- og Boligministeriet  

 som ansvarlig for grunddata om ejendomme at tage initiativ til at sikre, at  

 ejendomsdata anvendes optimalt i andre offentlige registre og i private  

 virksomheders registre.
Baggrunden herfor er, at det af  

 samfundsøkonomiske hensyn er ønskeligt, at ejendomsdata  

 genbruges i højere grad end tilfældet er i dag, hvor der er en  

 tendens til, at offentlige myndigheder og private virksomheder selv indsamler  

 og indberetter ejendomsdata.
 Praktiske erfaringer viser, at der i BBR og Det  

 fælleskommunale Ejendomsdatasystem (ESR) findes en række  

 uoverensstemmelser mellem adresseoplysningerne, som skyldes, at flere  

 forvaltningsgrene inden for samme kommune indberetter adresseoplysninger i  

 stedet for at anvende de adresseoplysninger, der allerede findes.  

 Følgen heraf er, at der meget let opstår uoverensstemmelser og  

 unøjagtigheder som følge af fejlnummerering, tastefejl,  

 usikkerhed om stavning af f.eks. vejnavne etc., hvilket medfører  

 udgifter i kommunerne til fejlretning.
 I forbindelse med overvejelserne om, hvorledes  

 ejendomsdata udnyttes bedst muligt, er der de senere år opstået  

 en særlig opmærksomhed om adressen, fordi adressen fungerer som  

 en brugbar nøgle, der giver mulighed for at udtrække,  

 sammenstille og genanvende offentlige data fra forskellige registre og  

 administrative systemer.
For kommunerne vil der være væsentlige  

 samfundsmæssige besparelser forbundet med en styrkelse af kvaliteten og  

 entydigheden i de nuværende offentlige adresseoplysninger.
I denne  

 forbindelse peges der tillige på adressens muligheder som geografisk  

 nøgle i forbindelse med den voksende anvendelse af geografiske  

 informationssystemer i den offentlige og i den private sektor.
 Flere statslige myndigheder har peget på, at  

 adresserne er særligt vigtige for varetagelsen af deres forvaltnings-  

 og borgerservice, fordi adressebetegnelsen (dvs. vejnavn, husnummer, bogstav,  

 etagebetegnelse samt sidebetegnelse eller dørnummer) udgør en  

 fælles nøgle, som kan sammenbinde oplysninger fra de tre store  

 offentlige registreringsområder om 1) ejendomme, bygninger og boliger,  

 2) personer samt 3) virksomheder.
I det daglige fungerer adressen som borgernes vigtigste  

 redskab, når man udveksler information om personers bopæl,  

 arbejdssted eller om beliggenheden af en bestemt institution, virksomhed,  

 butik eller lignende.
Den enkle opbygning af adressesystemet med vejnavn,  

 lige og ulige husnumre i stigende nummerorden og eventuelt en etage- og  

 sideangivelse, danner et offentligt vejvisersystem, der er anvendeligt for  

 alle.
 En række vitale samfundsfunktioner som eksempelvis  

 postbesørgelse, lægevagt, politi- brand- og ambulancetjeneste og  

 hjemmehjælp, er afhængig af, at der findes en logisk og synlig  

 adressering af gader og veje og af de enkelte bygninger og opgange.
Tilsvarende er den offentlige forvaltning afhængig  

 af, at en række adresseoplysninger er til stede om eksempelvis  

 borgernes bopæl eller arbejdssted, eller om beliggenheden af bestemte  

 ejendomme, institutioner eller virksomheder.
Også i det private  

 erhvervsliv er der et stort behov for pålidelige adresseoplysninger i  

 forbindelse med f.eks. forsikring, kreditgivning, serviceydelser og  

 abonnements- og kundekartoteker.
Lovforslagets bestemmelser om adresser sigter derfor  

 på at styrke denne funktion af adressen som en vigtig fælles,  

 administrativ nøgle i samfundet.
Dette opnås først og  

 fremmest ved en forenkling af regelgrundlaget for adresser.
Både statslige og kommunale myndigheder har peget  

 på det uhensigtsmæssige i, at det nuværende regelgrundlag  

 for adresser er fordelt over tre forskellige lovgivningsområder: lov om  

 offentlige veje, lov om private fællesveje og lov om bygnings- og  

 boligregistrering.
Herudover findes der også regler om adresser i  

 cirkulære om drift og ajourføring af CPR`s vej- og  

 boligregister.
 De nuværende regler betyder bl.a., at flere parter  

 er tillagt forskellige roller ved tildeling og administration af adresser.  

 Kommunalbestyrelsen er således ansvarlig for fastsættelse af  

 vejnavne, medens husnummerering tillægges såvel vejbestyrelsen  

 som kommunalbestyrelsen, hvorimod fastsættelse af etage- og  

 sidebetegnelser samt dørnumre er den enkelte bygningsejers ansvar.
På den baggrund har By- og Boligministeriet  

 ført drøftelser med Indenrigsministeriet (CPR-kontoret),  

 Trafikministeriet, Danmarks Statistik (CVR) samt de kommunale og  

 amtskommunale parter.
Der er enighed om  at samle hele regelgrundlaget  

 under By- og Boligministeriets ressort og om at styrke  

 kommunalbestyrelsens rolle i forbindelse med den daglige tildeling og  

 administration af adresseområdet.
I forbindelse med drøftelserne blev der fra  

 kommunal side fremsat særlige ønsker om at tydeliggøre  

 kommunalbestyrelsens myndighed i forbindelse med tildeling af husnumre m.v.  

 for større erhvervsejendomme, institutionsbyggerier og lignende efter  

 samme principper som for større boligkomplekser.
Tilsvarende  

 ønskedes det, at det endelige ansvar for at tildele etage- og  

 sidebetegnelser i f.eks. etageejendomme skulle overføres fra  

 bygningsejeren til kommunalbestyrelsen med henblik på at sikre en  

 hensigtsmæssig og ensartet adressering, bl.a. af hensyn til  

 postbesørgelse, hjemmehjælps- og  

 lægevagtsbesøg.
Herudover sigter lovforslaget på at forbedre  

 samspillet mellem basisregistrene, dvs.
BBR, ESR, CPR og CVR, jf.  

 lovforslaget § 1, nr. 18.
 I den nuværende administrative praksis er der en  

 uheldig tendens til, at hver enkelt af de offentlige grundregistre opbygger  

 sin egen samling af adresseoplysninger, som ikke altid koordineres eller  

 kontrolleres i forhold til hinanden.
Der er derfor opnået enighed om at etablere et  

 tættere samspil på adresseområdet med henblik på  

 etablering af et adressefællesskab.
Formålet hermed er at  

 opnå en større entydighed og sammenhæng mellem de  

 adresser, der fastsættes af kommunerne og de adresser, der indgår  

 i CPR ved folkeregistreringen og de adresser, der indgår i CVR.
Herved  

 vil samspillet mellem basisregistrene blive forbedret, hvilket vil sikre, at  

 oplysningerne i de tre hovedregistreringsområder for ejendomme,  

 personer og virksomheder kan anvendes optimalt af andre offentlige  

 myndigheder og private virksomheder i overensstemmelse med regeringens  

 IT-politiske handlingsplan 1996.
 By- og Boligministeriet vil nedsætte en  

 statslig/kommunal arbejdsgruppe, der skal fremkomme med forslag til  

 nærmere retningslinier for, hvordan samarbejdet om adressetildeling  

 mellem BBR og CVR skal fungere, herunder fastlæggelse af  

 kontrolrutiner.
 Med henblik på at opnå den ønskede  

 forenkling og tydeliggørelse af reglerne for tildeling og  

 ændring m.v. af adresser, indeholder lovforslaget bestemmelser om, at  

 kommunalbestyrelsen skal udøve den praktiske adressemyndighed, dvs.  

 fastsætte og evt. ændre de enkelte adressebetegnelser i form af  

 vejnavne, husnumre, bogstaver, etage- og sidebetegnelser og dørnumre.  

 I særlige tilfælde skal dette dog ske efter  

 forhandling/samråd med andre parter (vejbestyrelse eller  

 grundejer).
 Lovforslaget indebærer endvidere, at de regler, der  

 i dag findes om tildeling og administration af de enkelte elementer i en  

 adressebetegnelse og som er placeret i vejlovgivningen, overflyttes til lov  

 om bygnings- og boligregistrering.
Samtidig indebærer forslaget, at by- og  

 boligministeren skal fastsætte de nærmere regler for  

 adressetildeling og for registrering af adresser, bl.a. ud fra hensynet til  

 en hensigtsmæssig, ensartet praksis landet over.
Hensigten hermed er  

 ligeledes en tydeliggørelse i forhold til situationen i dag, hvor  

 ansvaret er fordelt på flere ministerier.
Lovforslaget forudsætter, at de registre, som i dag  

 benyttes til registrering af adresser, f.eks.
BBR, CPR og CVR, fortsat kan  

 anvendes hertil, ligesom lovforslaget heller ikke har til formål at  

 ændre opbygningen af adressebetegnelsen eller at foretage  

 væsentlige ændringer med hensyn til, hvordan adressebetegnelserne  

 tildeles og evt. ændres.
 Endelig indeholder lovforslaget som en konsekvens af  

 ovenstående en pligt for by- og boligministeren til i videst muligt  

 omfang at fremme udveksling af oplysninger mellem registre indeholdende  

 oplysninger om fast ejendom og andre stedbestemte oplysninger og registre  

 indeholdende oplysninger om personer og virksomheder.
Ad 3 Ophævelse af forbudet mod at anvende oplysningerne i BBR til  

 opdyrkning af nye kundeforhold Med henblik på at opnå en bedre udnyttelse af  

 oplysningerne i BBR i overensstemmelse med målsætningen i  

 regeringens IT-politiske handlingsplan 1996, at øge datakvaliteten  

 samt at undgå parallelregistreringer foreslås det at ophæve  

 det gældende markedsføringsforbud.
På grund af dette markedsføringsforbud  

 foretager forsyningsselskaber og forsikringsselskaber m.fl. i dag en  

 omfattende registrering af bygnings- og boligforhold, der er identisk med  

 oplysningerne i BBR.
Denne dobbeltregistrering medfører et  

 forhøjet udgiftsniveau hos de pågældende selskaber og vil  

 kunne undgås, såfremt forsyningsselskaberne og  

 forsikringsselskaberne m.fl. må anvende oplysningerne i BBR til  

 markedsføringsformål.
 En ophævelse af markedsføringsforbudet vil  

 endvidere give et bedre grundlag for at lade forsyningsselskaberne og  

 forsikringsselskaberne m.fl. medvirke til at ajourføre oplysningerne i  

 BBR, jf. nedenfor under pkt. 4, idet denne ajourføringsmulighed langt  

 lettere lader sig realisere, såfremt de pågældende  

 selskaber til gengæld må anvende BBR-oplysningerne til  

 markedsføringsformål.
Det skal i den forbindelse bemærkes, at BBR alene  

 indeholder en række faktuelle/tekniske oplysninger om ejendomme,  

 bygninger, bolig-/erhvervsenheder (lejligheder) samt administrative  

 oplysninger, hvorimod registret ikke indeholder oplysninger om ejendommens  

 værdi, grundværdi m.v.
Registret indeholder ingen oplysninger om  

 ejendommens ejer, ejerens navn, ejerens adresse eller CPR-nr., ligesom der  

 heller ikke registreres andre personlige oplysninger om ejeren, herunder  

 ejerens indkomst, formue, antal børn, sociale forhold o.lign.
Den eneste oplysning i BBR, som det kan være  

 betænkeligt at frigive til markedsføringsformål, er  

 oplysningen om huslejens størrelse, idet denne oplysning går  

 tættere på ejendommens ejer og lejere end de øvrige  

 faktuelle/tekniske oplysninger i BBR, eksempelvis oplysning om  

 energiforsyning, antal toiletter o.lign.
Lovforslaget indeholder derfor en  

 bestemmelse om, at oplysninger om ejeres og lejeres økonomiske forhold  

 ikke må videregives.
By- og boligministeren kan dog fastsætte  

 nærmere regler om vilkår for videregivelse af nævnte  

 oplysninger.
Det er dog en ufravigelig betingelse, at anvendelsen af  

 oplysningerne i BBR til opdyrkning af nye kundeforhold sker i  

 overensstemmelse med bestemmelserne om anvendelse af data til  

 markedsføringsformål i lov om behandling af personoplysninger og  

 lov om markedsføring.
Som følge heraf indeholder lovforslaget  

 en bestemmelse om, at anvendelse af oplysningerne i BBR til  

 markedsføringsformål skal ske under iagttagelse af reglerne  

 herom i lov om behandling af personoplysninger og lov om  

 markedsføring.
 Dette indebærer i korte træk, at der som  

 udgangspunkt skal indhentes samtykke fra en forbruger, hvis en virksomhed vil  

 videregive oplysninger om forbrugeren til brug ved markedsføring eller  

 anvende oplysningerne på vegne af en anden virksomhed i dette  

 øjemed.
 Er der tale om generelle kundeoplysninger, der giver  

 grundlag for inddeling i kundekategorier, er samtykke dog ikke  

 nødvendigt, men i dette tilfælde har en virksomhed pligt til at  

 undersøge i CPR, om forbrugeren har frabedt sig henvendelser i  

 markedsføringsøjemed, inden oplysninger om en forbruger  

 videregives til en anden virksomhed med henblik på markedsføring  

 eller inden oplysninger anvendes på vegne af en anden virksomhed i  

 dette øjemed.
Såfremt forbrugeren ikke i CPR (eller over for  

 virksomheden) har frabedt sig henvendelser i  

 markedsføringsøjemed, skal virksomheden inden videregivelsen  

 eller anvendelsen i markedsføringsøjemed give forbrugeren en  

 tydelig og forståelig meddelelse om indsigelsesretten.
Videregivelse  

 eller anvendelse i markedsføringsøjemed må ikke finde  

 sted, før det er konstateret, at forbrugeren ikke har gjort indsigelse  

 inden udløbet af en frist på 2 uger.
 I den foreslåede ny videregivelsesordning for  

 ejendomsdata, jf. pkt. 1 i de almindelige bemærkninger til  

 lovforslaget, vil pligten til at indhente evt. samtykke fra forbrugeren,  

 pligten til at undersøge i CPR, om forbrugeren har frabedt sig  

 henvendelser i markedsføringsøjemed, og pligten til at  

 informere forbrugeren om indsigelsesretten komme til at påhvile  

 datadistributørerne.
Ad 4 Ajourføring af BBR ved eksterne parter Med henblik på at sikre den bedst mulige  

 datakvalitet foreslås det at give eksterne parter mulighed for at  

 bidrage til den løbende ajourføring af BBR-oplysningerne.
Oplysningerne i BBR anvendes i stadigt stigende omfang ved  

 løsning af opgaver i offentligt og privat regi.
Det er derfor af  

 væsentlig betydning, at de registrerede oplysninger er troværdige  

 og pålidelige.
Selvom ejere af fast ejendom har pligt til at meddele  

 oplysninger til registret, kan det i praksis konstateres, at ejere ofte kun  

 meddeler nye oplysninger til BBR-myndigheden i forbindelse med  

 ændringer i bygningsmassen, som kræver forudgående  

 byggetilladelse, samt i forbindelse med fejl konstateret ved ejerskifte.
De  

 fejlbehæftede oplysninger i BBR har som konsekvens, at en del  

 dispositioner af økonomisk art i offentligt og privat regi hviler  

 på et urigtigt grundlag.
Som eksempel herpå kan nævnes, at  

 kommunerne ikke får de indtægter i form af  

 ejendomsskatteværdi, som de har krav på, idet beregningen heraf  

 hviler på arealopgørelserne i BBR, der i mange tilfælde er  

 ukorrekte.
Forsyningsselskaber og forsikringsselskaber m.fl.  

 indsamler og registrerer løbende en række oplysninger, der  

 svarer til de oplysningstyper, der registreres i BBR, jf. det under pkt. 3  

 anførte.
Disse virksomheders oplysninger er ofte mere aktuelle end de  

 oplysninger, der er indeholdt i BBR, og sådanne virksomheder vil derfor  

 kunne bidrage med en forbedring af BBR´s datakvalitet.
Det vil dog stadig være den enkelte kommune, som har  

 ansvaret for indholdet i BBR.
Dette indebærer, at kommunen har pligt  

 til kritisk at gennemgå oplysninger modtaget fra eksterne parter,  

 ligesom det påhviler kommunen at registrere de pågældende  

 oplysninger i BBR.
Ændres oplysningerne i BBR på grund af  

 indberetninger fra eksterne parter, har kommunen pligt til at orientere  

 ejeren herom, således at ejeren er bekendt med de aktuelle  

 registreringer vedrørende ejendommen, og således at ejeren har  

 mulighed for at protestere, såfremt pågældende ikke er enig  

 i ændringen.
By- og boligministeren vil fastsætte nærmere  

 regler herom.
Ad 5 Tilpasning af dataindholdet i BBR til nutidens behov Siden etableringen af registret i 1976 har der kun  

 været gennemført mindre indholdsmæssige tilpasninger af  

 dataindholdet.
Der har imidlertid vist sig et stigende behov for at  

 registrere oplysninger om tekniske anlæg og tekniske enheder m.v. som  

 f.eks. vindmøller og vandværker, til brug for det offentliges  

 tilsynsopgaver og andre myndighedsopgaver.
Herudover er der behov for, at  

 kommunalbestyrelserne på lokalt plan kan registrere andre oplysninger  

 om bygnings- og boligforhold samt tekniske anlæg m.v., som ligger ud  

 over den tvungne, landsdækkende registrering.
 For at imødekomme disse behov er der i lovforslaget  

 optaget bestemmelser om registrering af tekniske anlæg og tekniske  

 enheder m.v. samt om, at kommunalbestyrelserne har adgang til på  

 frivillig basis at registrere oplysninger om tekniske anlæg samt  

 bygnings- og boligforhold, som ikke er indeholdt i den tvungne  

 registrering.
Ad 6 Tilpasning af lov om bygnings- og boligregistrering til lov om  

 behandling af personoplysninger Siden etableringen af BBR i 1976 har BBR ikke været  

 omfattet af registerlovgivningen.
Datatilsynet, der er nedsat i henhold til lov om  

 behandling af personoplysninger, har imidlertid meddelt, at BBR med virkning  

 fra denne lovændrings ikrafttræden vil blive omfattet af  

 registerlovgivningen, idet et af formålene med lovforslaget er at  

 præcisere adressebetegnelsen.
Ved afgørelsen har Datatilsynet  

 lagt vægt på, at den præciserede adressebetegnelse kan  

 anvendes som entydig nøgle ved sammenstilling af BBR med  

 personregistre og i øvrigt kan anvendes som middel til at identificere  

 ejere og lejere.
Af lov om behandling af personoplysninger fremgår,  

 at indsamling af oplysninger skal ske til udtrykkeligt angivne og saglige  

 formål, og at senere behandling ikke må være uforenelig med  

 disse formål.
Som følge heraf foreslås det at  

 indsætte formålet med BBR i loven.
I dag fremgår  

 formålet med registret kun indirekte af loven, af bemærkningerne  

 til loven og de senere ændringslove og af cirkulærer og  

 bekendtgørelser til loven.
 Lovforslaget fastsætter herudover, hvem der er  

 dataansvarlig myndighed for BBR.
Økonomiske og administrative konsekvenser for det  

 offentlige Lovforslaget ventes gennemført indenfor de givne  

 økonomiske rammer, således at der ikke forventes merudgifter for  

 det offentlige.
 Harmoniserede adresseregistreringer indebærer, at  

 der skal ske en elektronisk registrering af samtlige erhvervsvirksomheders  

 adresser i BBR, og at der som følge heraf skal ske nogle enkle  

 tekniske tilpasninger af BBR.
 Den forudsatte registrering af præcise adresser for  

 erhvervsvirksomhederne i BBR og en senere ajourføring heraf  

 medfører ikke kommunale merudgifter, da virksomhedsadresserne  

 overføres direkte fra CVR til BBR uden udgifter for kommunerne.
Den tekniske tilpasning af BBR, der er nødvendig  

 for at kunne håndtere de nye adresser, skønnes at medføre  

 kommunale merudgifter på i alt 25.000 kr.
Kommunerne ventes at have  

 økonomiske og administrative fordele af styrkelsen af kvaliteten af  

 adresseregistreringerne, der overstiger denne engangsudgift.
For så vidt angår etableringen af  

 videregivelsessystemet for ejendomsdata ventes afholdt engangsudgifter  

 på godt 9 mio. kr. over de første fire år.
Til  

 dækning af driftsudgifterne er afsat et beløb på 8 mio.  

 kr. fordelt over 4 år.
Disse udgifter afholdes indenfor de  

 bevillingsmæssige rammer.
By- og Boligministeriet vil i henhold til  

 budgetvejledningen om Salg af data fra offentlige registre opkræve et  

 beløb ved videregivelse af data til datadistributørerne, som  

 vil blive anvendt til dækning af udgifterne ved driften samt tilretning  

 af videregivelsessystemet.
Beløbet fastsættes så  

 indtægterne så vidt muligt svarer til udgifterne.
Hvis  

 indtægterne inklusive de afsatte 8 mio. kr. overstiger udgifterne til  

 driften af videregivelsessystemet, vil overskuddet blive reserveret til  

 forbedringer og videreudvikling af videregivelsessystemet.
Lovforslagets kommunaløkonomiske konsekvenser er  

 forhandlet med de kommunale parter.
Der er enighed med de kommunale parter  

 om, at lovforslaget ikke kræver regulering af de kommunale bloktilskud.  

 Parterne har lagt vægt på aftalen om etableringen af en  

 fælles statslig/kommunal arbejdsgruppe, hvor alle praktiske forhold  

 vedrørende den foreslåede harmonisering af adresseregistreringer  

 skal afklares, og at lovforslaget i øvrigt ikke lægger op til en  

 udvidelse af dataindholdet i BBR.
Økonomiske og administrative konsekvenser for  

 erhvervslivet Et væsentligt formål med lovforslaget er at  

 fremme udnyttelsen af centralt registrerede ejendomsdata til  

 erhvervsmæssige formål.
Private virksomheder vil efter forslaget  

 få adgang til hurtig og smidig overførsel af en række  

 offentligt tilgængelige oplysninger med henblik på  

 erhvervsmæssig udnyttelse.
Etableringen af et effektivt videregivelsessystem for en  

 række ejendomsdata samt ophævelse af  

 markedsføringsforbudet vil potentielt rumme væsentlige  

 erhvervsmæssige rationaliseringer.
For eksempel bruger  

  forsikringsselskaber, realkreditinstitutter og forsyningsselskaber i dag  

 betydelige resurser på etablering, drift og vedligeholdelse af  

 datasystemer, der indeholder oplysninger, der er identiske med oplysningerne  

 i BBR.
Lovforslaget øger datakvaliteten og  sikkerheden, hvorved  

 erhvervslivets behov for at etablere og ajourføre egne datasystemer  

 reduceres væsentligt.
Forslaget skønnes derfor på sigt at bidrage  

 til en reduktion af erhvervslivets omkostninger til etablering og drift af  

 dataregistre indenfor ejendomsdataområdet.
De samlede økonomiske  

 konsekvenser for erhvervslivet vil afhænge af prisen på data  

 afleveret fra videregivelsessystemet samt af hvor mange data, der  

 efterspørges af erhvervslivet.
Miljømæssige konsekvenser Forslaget har ingen miljømæssige  

 konsekvenser.
Administrative konsekvenser for borgerne Forslaget har ingen administrative konsekvenser for  

 borgerne.
Forholdet til EU-retten Lovforslaget indeholder ingen EU-retlige aspekter.
Ligestillingsmæssige konsekvenser Forslaget skønnes ikke at have  

 ligestillingsmæssige konsekvenser.
Høring Forslaget har været sendt til høring hos  

 følgende parter:
 Slots- og Ejendomsstyrelsen, Kort & Matrikelstyrelsen,  

 Statens Byggeforskningsinstitut, Erhvervsministeriet, Konkurrencestyrelsen,  

 Finansministeriet, Forskningsministeriet, Forsvarsministeriet,  

 Indenrigsministeriet, CPR-kontoret, Justitsministeriet (Lovafdelingen),  

 Justitsministeriet (Domstolsstyrelsen), Datatilsynet, Ministeriet for  

 Fødevarer, Landbrug og Fiskeri, Miljø- og Energiministeriet,  

 Skatteministeriet, Told Skat, Statsministeriet, Trafikministeriet,  

 Vejdirektoratet, Økonomiministeriet, Danmarks Statistik, Post Danmark,  

 Amtsrådsforeningen, Kommunernes Landsforening, Københavns  

 Kommune, Frederiksberg Kommune, Administratorforeningen, Det Danske  

 Advokatsamfund, Forsikring og Pension, BPS-Centret, Byggesocietetet, DaiSI,  

 Danmarks Private Vandværker, Dansk Dataforening, Danske  

 Energiselskabers Forening, Danske Fjernvarmeværkers Forening, Dansk  

 Ejendomsmæglerforening, Danske Vandværkers Forening, Dansk Handel  

 & Service, Dansk Industri, Den Danske Landinspektørforening, Det  

 Danske Handelskammer, Danske Entreprenører, DSB (Ejendomme),  

 Ejendomsforeningen Danmark, Finansrådet, Foreningen af Rådgivende  

 Ingeniører, Kommunalteknisk Chefforening,  

 Håndværksrådet, Komgas, Praktiserende Arkitekters  

 Råd, Realkreditrådet.
Samlet vurdering af lovforslaget Positive konsekvenser/mindreudgifter Negative konsekvenser/merudgifter Økonomiske konsekvenser for stat, kommuner og  

 amtskommuner Betydelig økonomisk fordel for kommunerne Kommunal éngangsudgift på 25.000 kr.
 Statslig éngangsudgift på godt 9 mio. kr. samt 8 mio. kr.  

 fordelt over 4 år.
Administrative konsekvenser for stat, kommuner og  

 amtskommuner Betydelig administrativ fordel for kommunerne Ingen Økonomiske konsekvenser for erhvervslivet Reduktion af visse erhvervs omkostninger til etablering og  

 drift af ejendomsregistre.
Ingen Administrative konsekvenser for erhvervslivet Udvidet og lettere adgang til ejendomsdata Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget indeholder ingen EU-retlige aspekter Bemærkninger til lovforslagets  

 enkelte bestemmelser Til § 1 Til nr. 1 Der er tale om en redaktionel ændring.
Til nr. 2 I Bygnings- og Boligregistret (BBR) er hidtil registreret  

 oplysninger om bygnings- og boligforhold.
Denne registrering skal  

 fortsætte.
Forslaget indebærer, at registret kan udvides med  

 registrering af oplysninger om tekniske anlæg samt installationer i  

 tilknytning hertil.
Ved tekniske anlæg m.v. forstås bygningstyper,  

 som ikke naturligt falder ind under den almindelig forståelse af  

 begrebet bygninger og boliger.
Tekniske anlæg kan bl.a. være  

 vindmøller, antennemaster, fyrtårne, rensningsanlæg og  

 vandværker.
 I lighed med, at by- og boligministeren fastsætter  

 regler for registrering af oplysninger om bygnings- og boligforhold i  

 registret, foreslås det, at by- og boligministeren fastsætter  

 regler for registrering af tekniske anlæg m.v.
I den gældende lovs § 1, stk. 1, er det  

 anført, at registret etableres og føres efter regler, der  

 fastsættes af boligministeren.
Da BBR blev oprettet i 1976,  

 foreslås det, at ordet "etableres" udgår, således  

 at bestemmelsens ordlyd bliver tidssvarende.
Til nr. 3 Som det fremgår af de almindelige bemærkninger  

 til lovforslaget, pkt. 6, er det i lov om behandling af personoplysninger  

 bestemt, at indsamling af oplysninger skal ske til udtrykkeligt angivne og  

 saglige formål, og at senere behandling ikke må være  

 uforenelig med disse formål.
Som følge heraf foreslås det,  

 at formålet med BBR fremgår af selve lovteksten.
 Den foreslåede § 1, stk. 2, nr. 2, hvorefter BBR  

 bl.a. har til formål at indeholde en entydig registrering af alle  

 bygninger, bolig- og erhvervsenheder, forudsætter ikke, at der på  

 nuværende tidspunkt skal gennemføres en enhedsopdeling af  

 bygninger, der anvendes til andet end beboelse, i videre omfang end  

 hidtil.
Til nr. 4 I den gældende lovs § 1, stk. 2, er det fastsat, at  

 udgifterne til registrets oprettelse og drift afholdes af kommunen.
Da BBR  

 blev oprettet i 1976 foreslås ordene "oprettelse og drift"  

 ændret til " vedligeholdelse og drift", således at  

 bestemmelsens ordlyd bliver tidssvarende.
Til nr. 5 Da BBR vil blive omfattet af lov om behandling af  

 personoplysninger, jf. pkt. 6 i de almindelige bemærkninger til  

 lovforslaget, er det nødvendigt at tage stilling til, om by- og  

 boligministeren eller den enkelte kommunalbestyrelse skal være  

 dataansvarlig myndighed for registret.
 Opgavefordelingen mellem stat og kommunalbestyrelsen er  

 efter de gældende regler om bygnings- og boligregistrering  

 således, at by- og boligministeren har det overordnede ansvar for BBR.  

 Dette ansvar omfatter lovgivningen, videregivelse af oplysninger fra BBR,  

 fastsættelse af dataindhold og fastsættelse af administrative  

 regler, herunder fastsættelse af reglerne om ajourføring af BBR,  

 samt en forpligtelse til at tage initiativ til udvikling af registret og  

 samordning med andre registre for så vidt angår betaling for  

 data, adgang til registret mv.
Kommunalbestyrelsen derimod afholder udgifterne til  

 udvikling, drift og vedligeholdelse af registret, er ansvarlig for at  

 føre og ajourføre registret, og er ordregivende myndighed ved  

 udbud af udvikling, drift og vedligeholdelse af registret i henhold til  

 direktiv nr. 92/50/EØF af 18. juni 1992 om samordning af  

 fremgangsmåderne ved indgåelse af offentlige  

 tjenesteydelsesaftaler.
Efter lovforslaget vil kommunalbestyrelsen tillige  

 få en vis indflydelse på dataindholdet i BBR.
 Ifølge lov om behandling af personoplysninger  

 defineres den dataansvarlige myndighed som den fysiske eller juridiske  

 person, offentlige myndighed, institution eller ethvert andet organ, der  

 alene eller sammen med andre afgør, til hvilket formål og med  

 hvilke hjælpemidler der må foretages behandling af  

 oplysninger.
Efter Datatilsynets opfattelse er det mest  

 hensigtsmæssigt, at by- og boligministeren er dataansvarlig myndighed  

 for BBR, idet ministeriet efter lovforslaget har en lang række  

 beføjelser bl.a. i forbindelse med videregivelse af oplysninger fra  

 BBR.
Det foreslås derfor, at by- og boligministeren bliver  

 dataansvarlig myndighed for registret.
 Den enkelte kommunalbestyrelse vil dog være  

 dataansvarlig myndighed for den del af registret, som indeholder oplysninger,  

 som kommunalbestyrelsen frivilligt kan registrere på lokal plan, jf.  

 lovforslagets § 1, nr. 7.
Til nr. 6 I den gældende lovs § 2, stk. 2, er det bestemt, at  

 boligministeren fastsætter regler for registrets oprettelse, og at  

 boligministeren herunder nærmere kan fastsætte regler om  

 registrering af sådanne andre oplysninger om bygnings- og boligforhold,  

 som har betydning for varetagelsen af opgaver, der påhviler offentlige  

 myndigheder.
 Da BBR blev etableret i 1976, og etableringsfasen derfor  

 for længst er tilendebragt, foreslås bestemmelsens ordlyd  

 ændret, således at formuleringen bliver tidssvarende samt i  

 overensstemmelse med den foreslåede formulering af § 1, stk. 1.
 I den foreslåede bestemmelse foreslås det, at  

 by- og boligministeren til enhver tid kan træffe beslutning om, at der  

 skal registreres nye oplysninger om bygnings- og boligforhold samt tekniske  

 anlæg i registret, såfremt det skønnes, at oplysningerne  

 har betydning for det offentliges opgavevaretagelse eller i øvrigt har  

 anden væsentlig samfundsmæssig interesse.
Ved optagelse af nye oplysninger i BBR skal § 5, stk. 2,  

 1. punktum, i lov om behandling af personoplysninger iagttages, hvilket  

 betyder, at indsamling af oplysninger skal ske til udtrykkeligt angivne og  

 saglige formål, og at senere behandling ikke må være  

 uforenelig med disse formål.
Ligeledes skal § 5, stk. 3, i lov om  

 behandling af personoplysninger iagttages, hvorefter oplysninger, som  

 behandles, skal være relevante og tilstrækkelige og ikke omfatte  

 mere, end hvad der kræves til opfyldelse af de formål, hvortil  

 oplysningerne indsamles, og de formål, hvortil oplysningerne senere  

 behandles.
Til nr. 7 I den gældende lovs § 2, stk. 3, er det bestemt, at  

 der i registret gennemføres en entydig betegnelse af alle enheder  

 (beliggenhedsbetegnelse). Denne bestemmelse foreslås ophævet som  

 konsekvens af de foreslåede bestemmelser om adressering, jf. § 1, nr. 9  

 i lovforslaget.
 Forslaget indebærer herudover, at  

 kommunalbestyrelsen kan træffe beslutning om registrering af yderligere  

 oplysninger udover de i stk. 1 og 2 nævnte oplysninger.
Forslaget giver dermed mulighed for en mere fleksibel og  

 omfattende registrering af oplysninger om bygnings- og boligforhold, tekniske  

 anlæg m.v.
I registret skal der således registreres oplysninger  

 om bygnings- og boligforhold samt tekniske anlæg m.v. på  

 landsplan, mens der på lokalt plan frivilligt kan registreres  

 yderligere oplysninger efter behov.
Også i dette tilfælde skal §  

 5, stk. 2, 1. punktum, samt § 5, stk. 3, i lov om behandling af  

 personoplysninger iagttages, jf. bemærkningerne til lovforslagets § 1,  

 nr. 6.
Selvom kommunalbestyrelsen får mulighed for efter  

 behov at registrere oplysninger om bygnings- og boligforhold samt tekniske  

 anlæg m.v. i BBR, er det stadig By- og Boligministeriet, som har  

 beslutningskompetencen og ansvaret vedrørende den tvungne,  

 landsdækkende registrering.
Det er således ikke den enkelte  

 kommunalbestyrelse, der skal bestemme dataindholdet i BBR, men lovforslaget  

 giver mulighed for, at den enkelte kommunalbestyrelse kan registrere  

 supplerende oplysninger af lokal betydning, eksempelvis i relation til  

 kommunens tilsynsopgaver.
 Der vil blive udarbejdet en bekendtgørelse, hvoraf  

 fremgår, hvilke oplysninger ejeren af en fast ejendom har pligt til at  

 meddele kommunen.
 Formålet med den foreslåede bestemmelse i stk.  

 4 er at kunne fastsætte regler for, hvilke oplysninger, der må  

 registreres for ejendomme, bygninger og tekniske anlæg m.v., der  

 anvendes af Forsvars-, Indenrigs- og Justitsministeriet, og hvortil der kan  

 knytte sig offentlige beskyttelsesinteresser.
Reglerne herfor foreslås fastsat af by- og  

 boligministeren efter forhandling med forsvars-, indenrigs- og  

 justitsministeren.
By- og Boligministeriet og de øvrige nævnte  

 ministerier koordinerer i fællesskab hensynet til de offentlige  

 beskyttelsesinteresser.
Til nr. 8 I den gældende lovs § 3, stk. 2, er det fastsat, at  

 betegnelsen af de enkelte bolig- og erhvervsenheder i bygninger med flere  

 enheder foretages af ejeren efter regler fastsat af boligministeren.
Denne  

 bestemmelse foreslås ophævet som en konsekvens af de  

 foreslåede bestemmelser om adressering, jf. lovforslagets § 1, nr.  

 9.
Til nr. 9 Det forslås, at kommunalbestyrelsen er eneansvarlig  

 for tildeling af adresser, for hovedlandeveje og landeveje dog efter  

 forhandling og samtykke fra vedkommende vejbestyrelse (dvs. amtsrådet  

 eller Vejdirektoratet).
I § 3 a foreslås den nuværende bestemmelse i  

 lov om offentlige veje § 109 om kommunalbestyrelsens pligt til at  

 fastsætte vejnavne overført til lov om bygnings- og  

 boligregistrering.
Det skal dog samtidig bemærkes, at vejnavneskilte  

 fortsat er en del af vejenes udstyr, som trafikministeren kan fastsætte  

 regler om efter § 6 i lov om offentlige veje og § 24, stk. 3, i lov om  

 private fællesveje.
I forhold til lov om offentlige veje § 110, stk.1,  

 foreslås vejbestyrelsens ret til at fastsætte husnumre  

 ophævet, således at kun kommunalbestyrelsen har denne ret.
Det  

 foreslås i § 3 b, at kommunalbestyrelsen fastsætter husnummer og  

 evt. bogstav, for hovedlandeveje og landeveje dog efter samtykke fra  

 vedkommende vejbestyrelse.
Vejbestyrelsen for en hovedlandevej eller landevej  

 får dermed mulighed for at sikre, at en ejendom kun får tildelt  

 husnummer til disse veje, hvis ejendommen efter vejloven har lovlig adgang  

 til vejen, samt sikre, at adgangsforholdene i øvrigt ikke taler imod  

 den af kommunalbestyrelsen foreslåede husnummerering.
I § 3 c foreslås vejbestyrelsens ret til at  

 fastsætte bestemmelser om udførelse og anbringelse af skilte med  

 husnummer, matrikelnummer og belysning af disse, jf. lov om offentlige veje §  

 110, stk. 2, overført til kommunalbestyrelsen, for hovedlandeveje og  

 landeveje dog efter forhandling med vedkommende vejbestyrelse.
Ifølge  

 færdselslovens § 99, stk. 2   4, må skilte med husnumre og  

 belysningen dog ikke anbringes på eller i forbindelse med  

 vejafmærkningen, have lighed med vejafmærkningen eller i  

 øvrigt virke vildledende eller til ulempe for færdslen.
 Ved bestemmelsen i § 3 d foreslås reglerne om  

 tildeling af vejnavn og husnummer for private fællesveje  

 overført fra lov om private fællesveje § 63 a til lov om  

 bygnings- og boligregistrering.
Herudover foreslås begrebet interne veje defineret  

 som veje, torve, pladser o.lign. på en privat ejendom, der ikke er  

 omfattet af bestemmelserne i lov om offentlige veje og lov om private  

 fællesveje.
Interne veje kan f.eks. være boligveje eller  

 egentlige vejarealer på en større erhvervsejendom, institution  

 eller lignende.
 Den foreslåede bestemmelse indebærer, at den  

 gældende praksis i kommunerne om tildeling af vejnavn og husnumre  

 også gælder de nævnte private og interne veje,  

 således at kommunalbestyrelsen efter samråd med de enkelte  

 grundejere kan tildele vejnavne og husnumre i henhold til bestemmelserne i  

 lovforslagets §§ 3 a og b.
Sigtet hermed er, at det også på private veje  

 og interne veje skal være muligt at fastsætte  

 hensigtsmæssige adressebetegnelser under hensyntagen til, at det skal  

 være muligt at orientere sig i området, f.eks. i forbindelse med  

 postudbringning, tilsynsopgaver, brand eller ulykkestilfælde.
Hertil  

 kommer hensynet til den almindelige folke- eller virksomhedsregistrering.
 I tilfælde af, at grundejeren under samrådet  

 fastholder ønsket om en af kommunalbestyrelsen uønsket  

 navngivning eller atypisk eller flertydig husnummerering, er  

 kommunalbestyrelsen ikke forpligtet til at opnå enighed med  

 grundejeren.
 I § 3 e foreslås det, at kommunalbestyrelsen  

 fastsætter betegnelsen for den enkelte bygning, og at betegnelsen  

 foruden vejnavn kan bestå af husnummer og bogstav.
 Herudover foreslås den gældende regel i § 3,  

 stk. 2, i lov om bygnings- og boligregistrering, hvorefter ejer skal tildele  

 adresser til bolig- og erhvervsenheder, ophævet, og det foreslås,  

 at kommunalbestyrelsen skal tildele adresser til disse enheder.
Ifølge Boligministeriets cirkulære af 6.  

 januar 1977 om etablering af bygnings- og boligregistrering, punkt 16,  

 forstås ved en bolig- eller erhvervsenhed et sammenhængende areal  

 i en bygning og hvortil der er selvstændig adgang med tilknyttet  

 adresse.
En boligenhed vil i almindelighed være det samme som en  

 beboelseslejlighed.
En erhvervsenhed vil i almindelighed være et  

 erhvervslejemål, der omfatter et afgrænset og  

 sammenhængende areal af en bygning.
 På baggrund af et ønske fra kommuner,  

 forsyningsselskaber m.fl. åbner den foreslåede bestemmelse  

 herudover mulighed for, at kommunalbestyrelsen kan fastsætte adresser  

 på tekniske anlæg og tekniske enheder på samme måde  

 som for bygninger, bolig- og erhvervsenheder.
 I § 3 f, stk. 1, foreslås det, at by- og  

 boligministeren bemyndiges til at fastsætte regler for  

 kommunalbestyrelsens tildeling, ændring og nedlæggelse af en  

 adressebetegnelse, herunder vejnavn, husnummer og eventuelt bogstav,  

 etagebetegnelse, sidebetegnelse eller dørnummer.
Kommunalbestyrelsen skal i forbindelse med navngivning af  

 veje, fastlæggelse af husnumre mv. sikre, at adresseringen ikke giver  

 anledning til uklarhed om, hvor en bestemt adresse er placeret.
Eksempelvis  

 vil ens eller enslydende vejnavne inden for et begrænset geografisk  

 område stride mod hensigten om at skabe klarhed og entydighed i  

 adressesystemet.
De vigtigste gældende regler for adressebetegnelsens  

 sammensætning, husnummerering og tildeling af etage- og sidebetegnelser  

 mv. fremgår af Boligministeriets cirkulære af 6. januar 1977 om  

 etablering af bygnings- og boligregistrering.
Tilsvarende findes der en  

 række regler om administration af vejnavne og vejkoder i  

 Indenrigsministeriets cirkulære nr. 28 af 20. februar 1995 om drift og  

 ajourføring af CPR`s vej- og boligregister.
 Efter bestemmelsen vil der blive udarbejdet mere  

 detaljerede og ensartede retningslinier for tildeling af adresser til  

 større erhvervsbygninger, institutioner o.lign. med flere individuelle  

 adgangsveje og til tekniske anlæg (f.eks. transformerstationer,  

 rensningsanlæg, vindmøller mv.).
 Det forudsættes, at eventuelle ændrede regler  

 eller vejledninger mv. fastsættes efter forhandling med de kommunale  

 parter, og at ændringer som har konsekvenser for andre  

 lovgivningsområder sker efter aftale med den pågældende  

 minister.
 Den foreslåede bestemmelse medfører  

 endvidere, at by- og boligministeren kan fastsætte regler for,  

 hvorledes adressebetegnelserne skal registreres, herunder at geografiske  

 koordinater (X- Y-koordinater) skal registreres for den enkelte adresse.
Det forudsættes, at by- og boligministeren  

 fører forhandlinger med indenrigsministeren, kommunerne m.fl.,  

 forinden by- og boligministeren fastsætter ovennævnte regler, jf.  

 bl.a. bestemmelserne i Indenrigsministeriets cirkulære nr. 28 af 20.  

 februar 1995 om CPR´s vej- og boligregister.
Det forudsættes endvidere,  

 at der ikke foretages nogen ændring i det eksisterende samspil mellem  

 CPR´s vej- og boligregister, BBR, Det Fælleskommunale  

 Ejendomsdatasystem m.fl., før der efter forhandling er opnået  

 enighed om det fremtidige registermæssige samspil, idet CPR´s vej- og  

 boligregister fortsat opretholdes af hensyn til varetagelse af bl.a.  

 folkeregister- og valgopgaver.
I § 3 f, stk. 2, foreslås det, at by- og  

 boligministeren kan aftale med andre dataansvarlige myndigheder, at  

 adresseoplysningerne skal tilknyttes oplysninger om andre administrative  

 betegnelser.
Inden for ejendomsdataområdet sikrer de eksisterende  

 systemer, at alle adresser er tilknyttet en oplysning om, hvilket  

 matrikelnummer, ejendomsnummer og evt.
BBR-bygningsnummer, som adressen  

 hører til.
Samtidig registreres ethvert husnummer under en bestemt  

 vejkode, som i CPR´s vejregister er knyttet til den pågældende  

 vejs navn samt til oplysning om den pågældende adresses placering  

 i et bestemt sogn, valgdistrikt, skoledistrikt, postdistrikt mv.
By- og  

 boligministeren kan tillige indgå aftale med den ansvarlige  

 registermyndighed for CVR om at knytte virksomhedernes CVR-numre til  

 adresseoplysningerne.
Oplysninger om adressebetegnelsens relation (reference)  

 til andre administrative betegnelser eller identifikationer er en vigtig  

 forudsætning for, at adressen kan nyttiggøres af andre parter,  

 herunder at den kan bruges til at sammenstille og genanvende offentlige data  

 fra flere registre.
Den foreslåede bestemmelse åbner  

 således mulighed for, at flere betegnelser (nøgler) vil kunne  

 knyttes til adressen, såfremt det skønnes hensigtsmæssigt,  

 og det sker efter aftale med den pågældende dataansvarlige  

 myndighed.
 I § 3 f, stk. 3, foreslås det, at by- og  

 boligministeren efter forhandling med forsvars-, indenrigs- og  

 justitsministeren kan fastsætte særlige regler for tildeling og  

 ændring af adresser vedrørende ejendomme, bygninger samt  

 tekniske anlæg m.v., der anvendes af Forsvars-, Indenrigs- og  

 Justitsministeriet.
Udgangspunktet er, at der skal benyttes samme regler for  

 tildeling og ændring af adresser vedrørende ejendomme, bygninger  

 samt tekniske anlæg m.v., der anvendes af de nævnte ministerier,  

 som gælder for alle andre ejendomme, bygninger samt tekniske  

 anlæg m.v. i Danmark.
Baggrunden for den foreslåede  

 undtagelsesbestemmelse er udelukkende, at tildeling af husnumre internt  

 på de nævnte ministeriers ejendomme m.v. i nogle tilfælde  

 kan være problematisk af hensyn til offentlige  

 beskyttelsesinteresser.
Til nr. 10 Efter den gældende lovs § 4 skal offentlige  

 myndigheder og ejere meddele oplysninger til brug for registrets oprettelse  

 og drift.
Da BBR blev oprettet i 1976 foreslås det, at ordet  

 "oprettelse" udgår, således at bestemmelsens ordlyd  

 bliver tidssvarende.
I § 4 er det ligeledes fastsat, at ejere af registrerede  

 enheder skal meddele oplysninger til brug for registrets drift.
Denne  

 bestemmelse foreslås ændret, således at også ejere af  

 registrerede bygninger i overensstemmelse med gældende praksis skal  

 meddele oplysninger til brug for registrets drift.
Til nr. 11 I henhold til den gældende lovs § 4 kan oplysninger  

 fra offentlige myndigheder, som i henhold til lov udfører opgaver, der  

 indebærer sagsbehandling af oplysninger om ejendomme, bygninger, bolig-  

 og erhvervsenheder, bl.a. anvendes til ajourføring af BBR.
Med henblik på at forbedre datakvaliteten i BBR  

 foreslås denne regel suppleret med en regel om, at offentlige og  

 private virksomheder kan meddele oplysninger til brug for registrets drift.  

 Eksempelvis vil der kunne indgås aftaler med eksterne parter  

 såsom landinspektører, forsikringsselskaber og  

 forsyningsselskaber om ajourføring af BBR.
Kommunalbestyrelsen kan  

 således indgå aftale med virksomheder, der igennem deres  

 naturlige virksomhed frembringer oplysninger eller på anden måde  

 er i besiddelse af relevante oplysninger for en korrekt opdatering.
 Selvom kommunalbestyrelsen lader eksterne parter  

 indberette oplysninger til registret, påhviler det fortsat  

 kommunalbestyrelsen at føre kontrol med alle oplysninger, der  

 indberettes til registret, så dette indeholder korrekte oplysninger.  

 By- og boligministeren kan udforme retningslinier for kommunalbestyrelsens  

 mulighed for at lade eksterne parter indberette til registret.
By- og boligministeren kan i samarbejde med  

 kommunalbestyrelser indgå aftaler med eksterne parter, som kan bidrage  

 med oplysninger til opdatering af ejendomme beliggende i to eller flere  

 kommuner.
By- og boligministeren kan f.eks. indgå aftale med et  

 naturgasselskab, landinspektørfirma m.fl., som har mulighed for at  

 bidrage med oplysninger for en række kommuner.
By- og boligministeren kan fastsætte regler for  

 eventuelt vederlag for oplysninger, som den eksterne part bidrager med til  

 ajourføring af registret.
Som modydelse til en ekstern parts bidrag  

 til ajourføring af registret kan der for eksempel leveres grunddata  

 fra BBR til en reduceret pris.
Til nr. 12 Reglerne om videregivelse af oplysninger fra BBR  

 bør fremgå af selve lovteksten, således at offentlige  

 myndigheder, koncessionerede selskaber, virksomheder m.v. og borgere hurtigt  

 og let kan finde frem til disse regler.
De foreslåede regler om videregivelse af oplysninger  

 fra BBR til koncessionerede selskaber og personer findes på  

 nuværende tidspunkt i §§ 4 og 5 i Boligministeriets  

 bekendtgørelse nr. 509 af 28. juni 1991 om adgangen til at modtage  

 oplysninger fra bygnings- og boligregistret (BBR) samt oplysninger  

 sammenstillet med flere ejendomsdataregistre m.v. og digitale kort.
Med den  

 foreslåede overflytning af de pågældende regler fra  

 ovennævnte bekendtgørelse til lov om bygnings- og  

 boligregistrering sker der ingen ændring af gældende ret.
I § 5 i ovennævnte bekendtgørelse er det  

 tillige fastsat, at virksomheder på begæring har ret til at  

 gøre sig bekendt med de aktuelle oplysninger i BBR.
Denne bestemmelse  

 foreslås tillige overflyttet til lov om bygnings- og boligregistrering  

 samt præciseret således, at virksomheder m.v. skal anvende de  

 rekvirerede oplysninger fra registret til brug i den normale drift af  

 virksomheder m.v. af den pågældende art eller til brug for andre  

 lovlige formål.
Tilføjelsen "m.v." dækker over,  

 at også foreninger, fonde og selvejende institutioner i  

 overensstemmelse med gældende praksis har ret til at rekvirere  

 oplysninger fra BBR.
 Som en konsekvens af forslaget foreslås den  

 gældende lovs § 6, stk. 1, ophævet, jf. § 1, nr. 14, i  

 lovforslaget.
Til nr. 13 I den gældende lovs § 5 a, stk. 1, er det fastsat,  

 at ejeren af registrerede ejendomme har ret til at gøre sig bekendt  

 med de registrerede aktuelle oplysninger vedrørende ejendommen, og i §  

 5 a, stk. 2, er det fastsat, at lejere af en registreret bolig- eller  

 erhvervsenhed har ret til at gøre sig bekendt med de registrerede  

 aktuelle oplysninger vedrørende enheden samt den bygning, hvori  

 enheden er beliggende.
 Da BBR fra lovforslagets ikrafttræden vil være  

 omfattet af lov om behandling af personoplysninger, som indeholder regler om  

 indsigtsret, foreslås § 5 a om indsigtsret i lov om bygnings- og  

 boligregistrering ophævet, idet regelsættet omkring BBR i videst  

 muligt omfang bør følge de generelle regler i lov om behandling  

 af personoplysninger.
Til nr. 14 I den gældende lovs § 6, stk. 1, er det fastsat, at  

 offentlige myndigheder, koncessionerede selskaber, personer og virksomheder  

 kan rekvirere oplysninger fra bygnings- og boligregistret.
Denne bestemmelse  

 foreslås ophævet som en konsekvens af lovforslagets § 1, nr.  

 12.
 Ifølge den gældende lovs § 6, stk. 2, er det  

 ikke tilladt at anvende oplysninger fra BBR rekvireret via terminal,  

 abonnementsordning, i form af masseoplysninger eller anden systematisk  

 indhentning til opdyrkning af nye kundeforhold.
Med henblik på at sikre en bredere  

 samfundsmæssig anvendelse af BBR-data, en bedre udnyttelse af  

 oplysningerne i BBR og en bedre datakvalitet ophæver lovforslaget dette  

 markedsføringsforbud.
Som konsekvens heraf vil det fremover også  

 være muligt at benytte oplysninger fra BBR til opdyrkning af nye  

 kundeforhold med de begrænsninger, der følger af de  

 foreslåede bestemmelser i § 6, stk. 2 og 3 om ejendomme, der anvendes  

 af Forsvars-, Indenrigs- og Justitsministeriet, og om økonomiske og  

 lignende oplysninger.
 Anvendelsen af BBR oplysninger til  

 markedsføringsformål er betinget af, at reglerne om anvendelse  

 af data med henblik på markedsføring i lov om behandling af  

 personoplysninger og lov om markedsføring iagttages.
 Der henvises i øvrigt til pkt. 3 i de almindelige  

 bemærkninger til lovforslaget.
Den foreslåede bestemmelse indebærer, at  

 oplysninger fra BBR kan anvendes til markedsføringsformål.
Den  

 enkelte kommunalbestyrelse kan således ikke vedtage, at oplysningerne i  

 kommunens BBR ikke må anvendes til  

 markedsføringsformål.
Ifølge den gældende lovs § 6, stk. 2,  

 må oplysninger fra BBR rekvireret via terminal, abonnementsordning, i  

 form af masseoplysninger eller anden systematisk indhentning ikke videregives  

 kommercielt til tredje part.
Denne bestemmelse foreslås ophævet  

 som en konsekvens af lovforslaget § 1, nr. 18.
 I § 6, stk. 2, foreslås det, at by- og  

 boligministeren kan fastsætte særlige regler for videregivelse af  

 oplysninger for ejendomme, der anvendes af Forsvars-, Indenrigs- og  

 Justitsministeriet, og hvortil der knytter sig offentlige  

 beskyttelsesinteresser.
 Reglerne herfor fastsættes af by- og boligministeren  

 efter forhandling med forsvars-, indenrigs- og justitsministeren.
I dag kan alle oplysninger fra BBR videregives, bortset  

 fra visse oplysninger om ejendomme, der anvendes af Forsvars-, Indenrigs- og  

 Justitsministeriet.
Som en følge af ophævelsen af  

 markedsføringsforbudet foreslås det i § 6, stk. 3, at  

 oplysninger, der kan henføres til den enkelte ejers/lejers  

 økonomiske forhold o.lign., fremover heller ikke skal kunne  

 videregives, jf. pkt. 3 i de almindelige bemærkninger til lovforslaget.  

 I dag er der registreret huslejeoplysninger for udlejningsejendomme i BBR,  

 men i fremtiden kan der tænkes registreret nye typer af oplysninger om  

 ejendomme, eksempelvis økonomiske oplysninger i tilknytning til  

 ejendommes vand- eller varmeforbrug.
Der er dog ingen aktuelle planer om at  

 registrere denne type oplysninger.
Efter forslaget skal økonomiske oplysninger som for  

 eksempel huslejeoplysninger alene kunne videregives efter regler fastsat af  

 by- og boligministeren.
I disse regler vil der blive adgang for offentlige  

 myndigheder, ejer og lejer til at rekvirere økonomiske oplysninger fra  

 BBR, men det vil herudover være nødvendigt at give private  

 virksomheder en vis (snæver) adgang til at rekvirere økonomiske  

 oplysninger fra BBR, f.eks. til advokatfirmaer til brug i konkrete  

 retsforhold.
I vilkårene vil det blive fastsat, at oplysningerne kun  

 må anvendes til brug for den konkrete opgave, samt at oplysningerne  

 ikke må videregives.
Til nr. 15 Der er tale om en redaktionel ændring.
Til nr. 16 Oplysninger, som er rekvireret fra BBR, skal opbevares,  

 anvendes, videregives og tilintetgøres efter regler fastsat af by- og  

 boligministeren.
 Bortset fra ordet "anvendes" svarer den  

 foreslåede bestemmelse til den gældende lovs § 6, stk. 4. Ordet  

 "anvendes" er medtaget som følge af den foreslåede  

 adgang til at anvende oplysningerne i BBR til  

 markedsføringsformål.
 Den foreslåede henvisning til § 5 og § 6, stk. 1  

 4, er en konsekvens af lovforslagets § 1, nr. 12 og 14.
Til nr. 17 Der er tale om en redaktionel ændring.
Til nr. 18 I henhold til den gældende lovs § 7, stk. 2, kan  

 boligministeren bemyndige en styrelse under ministeriet til at udøve  

 de beføjelser, der er nævnt i stk. 1. Ved Boligministeriets  

 bekendtgørelse nr. 117 af 22. februar 1990 om henlæggelse af  

 opgaver og beføjelser til Kort- og Matrikelstyrelsen fastlægges  

 den nærmere fordeling af opgaver mellem boligministeren og Kort &  

 Matrikelstyrelsen bl.a. i relation til lov om bygnings- og boligregistrering.  

 Efter denne bekendtgørelse påhviler forpligtelsen til at  

 udøve de beføjelser, der er nævnt i den gældende  

 lovs § 7, stk. 1, boligministeren.
På baggrund heraf foreslås §  

 7, stk. 2, ophævet.
Efter lovforslaget påhviler det herudover by- og  

 boligministeren at fremme udveksling af oplysninger fra BBR og andre  

 ejendoms- og geodataregistre, jf. § 7, stk. 1, i den gældende lov, med  

 oplysninger fra registre indeholdende oplysninger om personer og  

 virksomheder.
Bestemmelsen skal sikre, at der søges skabt fælles  

 nøgler i de nævnte registre, der muliggør enkel  

 udveksling og sammenstilling af data, jf. pkt. 2 i de almindelige  

 bemærkninger til lovforslaget.
Efter den foreslåede § 7, stk. 3, skal by- og  

 boligministeren etablere rammerne for et nyt videregivelsessystem for salg af  

 ejendoms- og geodata.
Det ny videregivelsessystem skal erstatte By- og  

 Boligministeriets nuværende videregivelsesordning, der i dag sker  

 gennem én edb-leverandør, der har monopol på  

 videregivelsen, jf. pkt. 1 i de almindelige bemærkninger til  

 lovforslaget.
Som nævnt under de almindelige bemærkninger  

 til lovforslaget vil By- og Boligministeriet i samarbejde med  

 Forskningsministeriet etablere og drive en offentlig informationsserver.
Den  

 offentlige informationsserver har til formål at skabe adgang for ejere  

 af fast ejendom til at få oplysninger fra ejendomsdataregistrene om  

 "egne" ejendomme samt på længere sigt give ejere af  

 fast ejendom adgang til at kunne indberette ændringer til registrene  

 via Internettet.
Den offentlige informationsserver har ligeledes til  

 formål at gøre visse af oplysningerne fra BBR samt de  

 øvrige ejendomsdataregistre frit tilgængelige på  

 Internettet under forudsætning af Datatilsynets og den dataansvarlige  

 myndigheds godkendelse heraf.
Endelig har den offentlige informationsserver  

 til formål at levere data fra ejendomsdataregistrene til offentlige og  

 private virksomheder, der på kommerciel basis ønsker at  

 nedsætte sig som distributører af data.
 Udformningen af den ny videregivelsesordning vil bygge  

 på følgende adskillelse af de enkelte opgaver, som  

 aktørerne udfører:
 By- og Boligministeriet/den offentlige informationsserver, der  

 har ansvaret for de sammenstillede ejendomsdata og for videregivelsen af data  

 til ejere af fast ejendom, borgere og datadistributører.
 dataansvarlig myndighed/dataejer, der har ansvaret for  

 dataindhold, opdateringer mv.
 databasevært, der har det tekniske ansvar som vært  

 for registret (databasen) og eventuelt for driftssystem til opdatering af  

 registret.
datadistributør, der har til opgave at videregive data  

 til kunder, der ønsker at rekvirere oplysninger.
Distributionsopgaven  

 vil kunne deles mellem flere virksomheder, hvor en virksomhed er ansvarlig  

 for udtræk af data, en anden for kommunikation via datanet, osv.
add-on value service udbydere, der leverer forskellige  

 supplerende serviceydelser f.eks. tilretning af data i forhold til kundens  

 specifikke behov, rådgivningsopgaver og vejledning.
Dette er frivillige  

 ydelser, der købes efter bilateral aftale.
 datarekvirent er køber af oplysninger.
Som et væsentligt element i det ny  

 videregivelsessystem skal flere virksomheder (distributører) kunne  

 videregive oplysninger til de enkelte rekvirenter i indbyrdes konkurrence.  

 Det forventes, at flere virksomheder vil gå ind i opgaven som  

 distributør, hvorved der opstår en konkurrencesituation om  

 betjeningen af markedet.
En offentlig institution kan på lige fod med  

 private nedsætte sig som datadistributør.
En række nye  

 dataprodukter, abonnementsordninger o.lign. vil kunne indgå som  

 elementer i distributørernes forsøg på at vinde/fastholde  

 markedsandele.
For kunden vil der være alternative muligheder for  

 adgang til ønskede oplysninger.
By- og Boligministeriet vil indgå aftaler med  

 virksomheder, der ønsker at være distributører af data.
I  

 aftalegrundlaget skal indgå bestemmelser om, at distributører  

 skal sikre, at oplysninger ikke udleveres i strid med lov, f.eks. lov om  

 bygnings- og boligregistrering, bestemmelser fastsat i henhold til lov samt  

 eventuelle regler fastsat for det enkelte register.
For at styrke  

 konkurrencen mellem distributører vil der blive stillet krav om, at  

 kunden skal kunne få oplyst en tilnærmet pris for et dataprodukt,  

 inden dette bestilles (priskalkulation på produkt).
I aftalegrundlaget vil tillige indgå regler for  

 distributørernes afregning for modtagne ydelser fra den offentlige  

 informationsserver.
I disse regler vil det blive fastsat, at  

 distributørerne skal kunne dokumentere salg af ydelser.
 Det vil endvidere indgå som et element i aftalen  

 mellem By- og Boligministeriet og datadistributørerne, at  

 datadistributørerne har pligt til at oplyse datarekvirenterne om  

 betingelser for modtagelsen af data, f.eks. krav om  

 sikkerhedsforanstaltninger ved anvendelsen af de pågældende  

 data.
Med henblik på at kunne føre kontrol med, at  

 distributørerne overholder bestemmelserne i aftalegrundlaget, herunder  

 reglerne om afregning og videregivelse af data, vil By- og Boligministeriet i  

 aftalen med distributørerne stille krav om udlevering af logfiler over  

 videregivne data.
Disse logfiler vil By- og Boligministeriet bl.a. anvende  

 til at foretage stikprøver af, om afregningen og  

 videregivelsesreglerne sker i overensstemmelse med den indgåede aftale.  

 I aftalegrundlaget vil der endvidere blive fastsat regler om, at By- og  

 Boligministeriet kan afskære distributører fra at videregive  

 data, såfremt der foreligger dokumentation for, at distributøren  

 ikke overholder den indgåede aftale.
 I forhold til datarekvirenterne, dvs.  

 distributørernes kunder, har By- og Boligministeriet derimod ingen  

 reel mulighed for at føre kontrol med, om data bliver misbrugt, og der  

 vil derfor kun være mulighed for at gribe ind over for misbrug af data,  

 såfremt ministeriet bliver gjort opmærksom herpå,  

 eksempelvis gennem en klage.
En afgørende forudsætning for at etablere det  

 ny videregivelsessystem er som tidligere nævnt en ophævelse af  

 bestemmelsen i den gældende lovs § 6, stk. 2, hvorefter oplysninger fra  

 BBR ikke må videregives kommercielt til tredje part.
Som følge  

 heraf ophæver lovforslaget dette forbud.
Til nr. 19 Den gældende lovs § 8, stk. 1, nr. 1, foreslås  

 ophævet som en konsekvens af lovforslagets ophævelse af den  

 gældende lovs § 3, stk. 2.
Til nr. 20 I den gældende lovs § 8, stk. 1, nr. 2,  

 foreslås henvisningen til § 4 ændret til § 4, stk. 1, som en  

 konsekvens af lovforslagets § 1, nr. 11, idet kun offentlige myndigheder og  

 ejere af fast ejendom har pligt til at meddele oplysninger til brug for  

 registrets drift, hvorimod det er frivilligt, om offentlige og private  

 virksomheder vil medvirke ved ajourføringen af registret.
De  

 øvrige ændringer er redaktionelle.
Til nr. 21 Ved lov nr. 474 af 12. juni 1996 om ændring af  

 straffeloven er der gennemført generelle bestemmelser om strafansvar  

 for juridiske personer (kollektivansvar).
 Ved vedtagelsen af den omtalte lov var det forudsat, at  

 der så vidt muligt bliver gennemført ensartede regler på  

 dette område i særlovgivningen.
 Forslaget er en konsekvens af de nævnte  

 ændringer i straffeloven.
Til nr. 22 Ændringen er en konsekvens af lovforslagets § 1 nr.  

 8, hvorefter ejerens nuværende pligt til at fastsætte bolig- og  

 erhvervsenhedsadresser ophæves.
Til nr. 23 Efter bestemmelserne i § 4 i lov om offentlige veje samt  

 bestemmelserne i § 7 i lov om private fællesveje kan der klages over  

 det juridiske grundlag for vejbestyrelsens eller kommunalbestyrelsens  

 fastsættelse af vejnavne og husnumre.
 Den foreslåede bestemmelse svarer til  

 ovenstående bestemmelser og er en konsekvens af lovforslagets § 1, nr.  

 9, om samling af bestemmelserne om fastsættelse af vejnavne og husnumre  

 mv. i lov om bygnings- og boligregistrering.
 Det foreslås endvidere, at kommunalbestyrelsens  

 afgørelser vedrørende etage- og sidebetegnelser eller  

 dørnumre kan påklages til by- og boligministeren for så  

 vidt angår retlige spørgsmål, jf. lovforslagets § 1, nr.  

 8, sammenholdt med lovforslagets § 1, nr. 9, hvorefter ejerens  

 fastsættelse af betegnelsen af de enkelte bolig- og erhvervsenheder i  

 bygninger med flere enheder ophæves og overføres til  

 kommunalbestyrelsen.
 Herudover foreslås det, at kommunalbestyrelsens  

 afgørelser vedrørende fastsættelse af vejnavne og  

 husnumre for private veje, interne veje, torve, pladser o.lign., jf.  

 lovforslagets § 1, nr. 9, kan påklages til by- og boligministeren for  

 så vidt angår retlige spørgsmål.
Til §§ 2 og 3 De foreslåede ændringer er en konsekvens af  

 lovforslagets § 1, nr. 9, om samling af bestemmelserne om fastsættelse  

 af adresser mv. i lov om bygnings- og boligregistrering.
Til § 4 Det foreslås i stk. 1 at lade loven træde i  

 kraft den 1. juli 2001.
I stk. 2 foreslås det, at klager over  

 kommunalbestyrelsens afgørelser om adressering for så vidt  

 angår retlige spørgsmål skal behandles af by- og  

 boligministeren, såfremt kommunalbestyrelsens afgørelse er  

 truffet efter lovens ikrafttræden.
Klager over afgørelser, der  

 er truffet af kommunalbestyrelsen inden lovens ikrafttræden, skal  

 således behandles af trafikministeren.
Bilag 1 Lovforslaget sammenholdt med gældende lov Gældende formulering Lovforslaget § 1 I lov om bygnings- og boligregistrering, jf. lovbekendtgørelse nr.  

 132 af 28. februar 1990, som ændret ved lov nr. 275 af 8. maj 1991,  

 foretages følgende ændringer:
§ 1. Hver kommune fører et register med oplysninger om  

 bygnings- og boligforhold.
Registret etableres og føres efter regler,  

 der fastsættes af boligministeren således, at det kan give  

 grundlag for en landsdækkende bygnings- og boligregistrering.
 2. I § 1, stk. 1, 1. pkt., indsættes efter »bygnings- og boligforhold«:  

»samt tekniske anlæg m.v.«, og i 2. pkt. udgår: »etableres og«, og »bygnings- og boligregistrering« ændres til: »registrering af bygninger, boliger og tekniske  

 anlæg m.v.«.
 3. I § 1 indsættes efter stk. 1 som nyt stykke:
» 1)	indeholde grunddata om bygnings- og boligforhold samt tekniske  

 anlæg m.v.
2)	indeholde en entydig registrering af alle bygninger, bolig- og  

 erhvervsenheder samt de i registret optagne tekniske anlæg og tekniske  

 enheder m.v. samt de dertil knyttede adressebetegnelser og 3)	stille data til rådighed for offentlige myndigheder,  

 koncessionerede selskaber, personer og virksomheder.«.
 Stk. 2 bliver herefter stk. 3.
 Stk. 2. Udgifterne til registrets oprettelse og drift  

 afholdes af kommunen.
 4. I § 1, stk. 2, der bliver stk. 3, ændres: »oprettelse« til: »vedligeholdelse« og » kommunen« til: »kommunalbestyrelsen«.
 5. I § 1 indsættes efter stk. 2, der bliver stk. 3,  

 som nyt stykke:
» § 2. I bygnings- og boligregistret skal registreres oplysninger  

 om:
1)	hver enkelt bygnings identifikation, opførelsesår,  

 beliggenhed, størrelse, tekniske forhold, indretning, installationer  

 og anvendelse og om 2)	hver enkelt bolig- eller erhvervsenheds identifikation,  

 oprettelsesår, størrelse, huslejeforhold, indretning,  

 installationer og anvendelse.
 Stk. 2. Boligministeren fastsætter regler for  

 registrets oprettelse og kan herunder nærmere fastsætte regler om  

 registrering af sådanne andre oplysninger om bygnings- og boligforhold,  

 som har betydning for varetagelsen af opgaver, der påhviler offentlige  

 myndigheder.
 6. § 2, stk. 2, affattes således:
» Stk. 3. I registret gennemføres en entydig  

 betegnelse af alle enheder (beliggenhedsbetegnelse).
 7. § 2, stk. 3, ophæves og i stedet  

 indsættes:
» Stk. 4. By- og boligministeren kan efter forhandling med  

 forsvars-, indenrigs- og justitsministeren fastsætte særlige  

 regler for registrering af oplysninger vedrørende ejendomme, bygninger  

 samt tekniske anlæg m.v., der anvendes af Forsvars-, Indenrigs- og  

 Justitsministeriet.«.
 § 3. Det påhviler kommunalbestyrelsen at sikre den  

 fornødne entydighed i registreringen.
 Stk. 2. Betegnelsen af de enkelte bolig- og  

 erhvervsenheder i bygninger med flere enheder foretages af ejeren efter  

 regler fastsat af boligministeren.
 8. § 3, stk. 2, ophæves.
 9. Efter § 3 indsættes:
»§ 3 a.
Kommunalbestyrelsen fastsætter  

 navne for offentlige veje, jf. § 1 i lov om offentlige veje.
 Stk. 2. For hovedlandeveje og landeveje fastsættes  

 navne dog efter forhandling med vedkommende vejbestyrelse.
§ 3 b.
Kommunalbestyrelsen fastsætter de enkelte  

 husnumre for bebyggede ejendomme med adgang til offentlig vej og andre  

 ejendomme, der er udstykket med henblik på bebyggelse, og hvor der er  

 adgang til vejen.
For hovedlandeveje og landeveje kan husnumre dog kun  

 fastsættes efter samtykke fra vedkommende vejbestyrelse.
 Stk. 2. Kommunalbestyrelsen kan ændre de enkelte  

 husnumre, for hovedlandeveje og landeveje dog kun efter samtykke fra  

 vedkommende vejbestyrelse.
§ 3 c.
Kommunalbestyrelsen kan bestemme, at ejendomme ved  

 ejernes foranstaltning og på disses bekostning skal forsynes med skilte  

 med angivelse af husnummer og matrikelnummer samt belysning af  

 husnummerskilte.
 Stk. 2. Nærmere bestemmelser om udførelse og  

 anbringelse af skilte med husnumre og matrikelnumre samt belysning af  

 husnummerskilte kan fastsættes af kommunalbestyrelsen, for  

 hovedlandeveje og landeveje dog kun efter forhandling med vedkommende  

 vejbestyrelse.
 § 3 d. §§ 3 a   3 c finder tilsvarende anvendelse på  

 private fællesveje, jf. § 2 i lov om private fællesveje.
 Stk. 2. For private veje, interne veje, torve, pladser  

 o.lign., kan kommunalbestyrelsen efter samråd med den enkelte grundejer  

 fastsætte vejnavne og husnumre, jf. §§ 3 a og 3 b.
§ 3 e.
Kommunalbestyrelsen fastsætter adressebetegnelser  

 til de enkelte bygninger, bolig- og erhvervsenheder, tekniske anlæg  

 samt tekniske enheder m.v.
Stk. 2. Adressebetegnelsen for den enkelte bygning og for  

 det enkelte tekniske anlæg m.v. kan foruden vejnavn bestå af  

 husnummer og bogstav.
I bygninger og tekniske anlæg, hvortil der er  

 mere end én hovedadgangsvej, kan der fastsættes et  

 selvstændigt husnummer og evt. bogstav til hver enkelt adgangsvej.
 Stk. 3. Adressebetegnelsen for de enkelte enheder kan  

 bestå af etagebetegnelse samt sidebetegnelse eller  

 dørnummer.
§ 3 f.
By- og boligministeren kan fastsætte  

 nærmere regler om tildeling og ændring af adresser, jf. §§ 3 a  

 3 e, samt om registreringen heraf.
 Stk. 2. By- og boligministeren kan efter aftale med de  

 dataansvarlige myndigheder fastsætte regler om, at registreringen efter  

 stk. 1 skal tilknyttes andre administrative betegnelser som postnummer,  

 matrikelnummer, bygningsnummer, ejendomsnummer o.lign.
 Stk. 3. By- og boligministeren kan efter forhandling med  

 forsvars-, indenrigs- og justitsministeren fastsætte særlige  

 regler for tildeling og ændring af adresser vedrørende  

 ejendomme, bygninger samt tekniske anlæg m.v., der anvendes af  

 Forsvars-, Indenrigs- og Justitsministeriet.«.
 § 4. Offentlige myndigheder samt ejere af registrerede enheder skal  

 efter regler, der fastsættes af boligministeren, meddele oplysninger  

 til brug for registrets oprettelse og drift.
 10. I § 4 indsættes efter »registrerede«: »bygninger,« og efter »enheder « indsættes:  

 »m.v.« og i samme paragraf udgår: »oprettelse og«.
 11. I § 4 indsættes efter stk. 1, som nye stykker:
» Stk. 3. By- og boligministeren kan fastsætte regler  

 om eventuelt vederlag for oplysninger meddelt efter stk. 2.«.
 § 5. På begæring af offentlige myndigheder skal der fra  

 registret meddeles sådanne oplysninger, som har betydning for en sags  

 afgørelse eller for myndighedens virksomhed.
 12. I § 5 indsættes efter stk. 1, som nye stykker:
 »Stk. 2. Koncessionerede selskaber har på begæring ret  

 til at gøre sig bekendt med de i Bygnings- og Boligregistret  

 registrerede aktuelle oplysninger, der er af betydning for en sags  

 afgørelse eller for selskabets virksomhed.
 Stk. 3. Virksomheder m.v. har på begæring ret  

 til at gøre sig bekendt med de i Bygnings- og Boligregistret  

 registrerede aktuelle oplysninger til brug i den normale drift af  

 virksomheder m.v. af den pågældende art eller til brug i andet  

 lovligt øjemed.
 Stk. 4. Private personer har på begæring ret  

 til at gøre sig bekendt med de i Bygnings- og Boligregistret  

 registrerede aktuelle oplysninger.«.
§ 5 a.
På begæring har ejeren af registrerede ejendomme  

 ret til at gøre sig bekendt med de registrerede aktuelle oplysninger  

 vedrørende ejendommen.
 Stk. 2. På begæring har lejere af en  

 registreret bolig- eller erhvervsenhed ret til at gøre sig bekendt med  

 de registrerede aktuelle oplysninger vedrørende enheden samt den  

 bygning, hvori enheden er beliggende.
 13. § 5 a ophæves.
 14. § 6, stk. 1 og 2 ophæves, og før stk. 3  

 indsættes som nye stykker:
 § 6. Offentlige myndigheder, koncessionerede selskaber, personer og  

 virksomheder kan rekvirere oplysninger fra bygnings- og boligregistret.
» Stk. 2. Oplysninger fra bygnings- og boligregistret  

 rekvireret via terminal, abonnementsordning, i form af masseoplysninger eller  

 anden systematisk indhentning må ikke anvendes til opdyrkning af nye  

 kundeforhold eller videregives kommercielt til tredje part.
Boligministeren  

 fastsætter nærmere regler herom.
 Stk. 2. By- og boligministeren kan efter forhandling med  

 forsvars-, indenrigs- og justitsministeren fastsætte særlige  

 regler for videregivelse af oplysninger vedrørende ejendomme,  

 bygninger samt tekniske anlæg m.v., der anvendes af Forsvars-,  

 Indenrigs- og Justitsministeriet.
Stk. 3. Oplysninger om ejeres og lejeres  

 økonomiske forhold og om forhold, der i øvrigt har  

 væsentlig betydning for beskyttelse af ejeres og lejeres interesser,  

 må ikke videregives.
By- og boligministeren kan dog fastsætte  

 regler om, at videregivelse af sådanne oplysninger kan ske på  

 nærmere vilkår.«.
 Stk. 3-5 bliver herefter stk. 4-6.
 Stk. 3. Oplysninger, der er afgivet fra bygnings- og  

 boligregistret, skal opbevares forsvarligt.
 15. I § 6, stk. 3, der bliver stk. 4, ændres »bygnings- og boligregistret«  

 til: »Bygnings- og Boligregistret«.
 Stk. 4. Boligministeren kan fastsætte regler om  

 opbevaring, tilintetgørelse og videregivelse af oplysninger efter stk.  

 1.
 16. I § 6, stk. 4, der bliver stk. 5, indsættes efter  

»opbevaring,«: »anvendelse,« og »stk. 1« ændres til:  

»§ 5 og § 6, stk. 1   4«.
 Stk. 5. Boligministeren fastsætter regler om  

 vederlag for registrets ydelser.
 17. I § 6, stk. 5, der bliver stk. 6, indsættes efter  

»ydelser«: », herunder vederlag for ejeres og lejeres  

 indsigtsret« .
 § 7. Det påhviler boligministeren at søge  

 gennemført sådanne regler eller foranstaltninger, at der i  

 videst muligt omfang sker en samordning og forenkling af registreringen af  

 oplysninger vedrørende fast ejendom og andre stedbestemte  

 oplysninger.
 Stk. 2. Boligministeren kan bemyndige en styrelse under  

 ministeriet til at udøve de beføjelser, der er nævnt i  

 stk. 1.
 18. § 7, stk. 2, ophæves og i stedet  

 indsættes:
» Stk. 3. Det påhviler by- og boligministeren at  

 etablere rammer og vilkår for videregivelsen af oplysninger efter stk.  

 1, der sikrer, at disse oplysninger er tilgængelige på en enkel  

 og sikker måde. «.
§ 8. Medmindre højere straf er forskyldt efter den  

 øvrige lovgivning, straffes med bøde den, der forsætligt  

 eller ved grov uagtsomhed 1)	overtræder § 3, stk. 2, 2)	undlader rettidigt at meddele oplysninger, der afkræves efter  

 § 4, 3)	afgiver urigtige oplysninger til bygnings- og boligregistret 4)	uden tilladelse skaffer sig oplysninger fra bygnings- og  

 boligregistret eller 5)	overtræder vilkår for behandling af meddelte  

 oplysninger.
 19. § 8, stk. 1, nr. 1, ophæves.
 Nr. 2-5 bliver herefter nr. 1-4.
 20. I § 8, stk. 1, nr. 2, der bliver nr. 1, ændres  

»§ 4« til: »§ 4, stk. 1« og i § 8,  

 stk. 1, nr. 3 og 4 , der bliver nr. 2 og 3,  

 ændres »bygnings- og boligregistret« til: »Bygnings- og  

 Boligregistret«.
 Stk. 3. Er overtrædelsen begået af et  

 aktieselskab, anpartsselskab, andelsselskab eller lignende, kan der  

 pålægges selskabet som sådant bødeansvar.
 21. § 8, stk. 3, affattes således:
» § 9. I sager om overtrædelse af §§ 3-4 samt  

 overtrædelser af forskrifter, udstedt i henhold til loven, kan kommunen  

 tilkendegive den pågældende, at sagen kan afgøres uden  

 retslig forfølgning, såfremt han erkender sig skyldig i  

 overtrædelsen og erklærer sig rede til inden for en nærmere  

 angivet frist, der efter begæring kan forlænges, at betale en i  

 tilkendegivelsen angivet bøde, dog højst 2.000 kr.
 22. I § 9, stk. 1, ændres »§§ 3   4« til: »§ 4«.
 23. Efter § 9 indsættes:
» Stk. 2. Klagefristen er 4 uger fra den dag,  

 afgørelsen er meddelt den pågældende.
For beslutning,  

 hvorom der er udfærdiget offentlig kundgørelse, regnes  

 klagefristen fra offentliggørelsen.
Når der er særlig  

 grund dertil, kan klagemyndigheden se bort fra overskridelse af  

 klagefristen.
 Stk. 3. Afgørelser, som kan påklages, skal  

 indeholde oplysning om, til hvilken myndighed klage kan ske, og om fristen  

 for indgivelse af klage.
Stk. 4. Klage over en beslutning fritager ikke klageren  

 for at  efterkomme denne.
Klagemyndigheden kan dog bestemme, at klagen skal  

 have opsættende virkning.
Stk. 5. Afgørelser, der kan påklages efter  

 stk. 1, kan ikke indbringes for domstolene, før klageadgangen er  

 udnyttet.
Søgsmål skal være anlagt inden 6 måneder  

 efter, at klagemyndighedens afgørelse er meddelt.«.
Vejnavne § 109. Offentlige vejes navne fastsættes af  

 kommunalbestyrelsen, for hovedlandeveje og landeveje efter forhandling med  

 vedkommende vejbestyrelse.
§ 2 I lov om offentlige veje, jf. lovbekendtgørelse nr. 671 af 19.  

 august 1999, ophæves §§ 109 og 110 og overskrifterne til disse  

 bestemmelser.
Husnumre § 110. Vejbestyrelsen eller kommunalbestyrelsen kan bestemme, at  

 bebyggede ejendomme med adgang til offentlig vej og andre ejendomme, der med  

 bebyggelse for øje er udstykket med adgang til vejen, ved ejernes  

 foranstaltning og på disses bekostning skal forsynes med skilte med  

 angivelse af husnummer og matrikelnummer.
Vejbestyrelsen eller  

 kommunalbestyrelsen fastsætter de enkelte husnumre og kan senere  

 ændre disse.
 Stk. 2. Nærmere forskrifter om udførelse og  

 anbringelse af skilte med husnumre og matrikelnumre samt belysning af  

 husnummerskilte kan fastsættes af vejbestyrelsen.
Vejnavne, husnumre § 63 a.
Bestemmelserne i lov om offentlige veje §§ 109 og 110 om  

 vejnavne og husnumre finder tilsvarende anvendelse på private  

 fællesveje.
§ 3 I lov om private fællesveje, jf. lovbekendtgørelse nr. 670 af  

 19. august 1999 som ændret ved lov nr. 292 af 28. april 2000,  

 ophæves § 63 a og overskriften til denne bestemmelse.
§ 4 Stk. 1. Loven træder i kraft den 1. juli 2001.
 Stk. 2. § 1, nr. 23, har virkning for klager over  

 afgørelser, der er truffet af kommunalbestyrelsen efter denne lovs  

 ikrafttræden.
Bilag 2 Folketingets forhandlinger vedrørende lov om  

 bygnings- og boligregistrering Folketingsåret 1975-76:
 Sp. 4495, 5149, 5903, A 2541, B 945, 1067, C 443.
 Loven stadfæstet 12. maj 1976.
 (Lovtidende nr. 243).
 Folketingsåret 1987-88:
 Sp. 4501, 5244, A 2923, B 719.
 Forslaget blev ikke vedtaget.
 Folketingsåret 1982-83:
 Sp. 4738, 5508, 8037, 8533, A 2321, B 1051, C 315.
 Loven stadfæstet 13. april 1983.
 (Lovtidende nr. 138).
 Folketingsåret 1988-89:
 Sp. 95, 393, 2760, 3094, A 487, B 133, C 263.
 Loven stadfæstet 7. december 1988.
 (Lovtidende nr. 750).
 Folketingsåret 1987-88:
 Sp. 782, 1092, 3361, 3609, A 913, B 59, C 89.
Loven stadfæstet 18. december 1987 (Lovtidende nr. 841).
 Folketingsåret 1990-91:
 Sp. 906, 1679, 4095, 4522, A 2073, B 209, C 275.
 Loven stadfæstet 8. maj 1991.
 (Lovtidende nr. 275).
