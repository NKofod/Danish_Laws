Nr LSF 9 Forslag til Lov om fødevarer m.m. (fødevareloven)(* 1) Fremsat af fødevareministeren (Henrik Dam Kristensen) den 26. marts 1998 Vedtaget ved tredjebehandling den 25. juni 1998 Lov nr. 471 af 02/07/1998 Kapitel 1 Formål og område § 1. Lovens formål er at sikre forbrugerne sunde fødevarer af høj  

 kvalitet, at beskytte forbrugerne mod vildledning i forbindelse med  

 markedsføring af fødevarer m.m., at fremme sunde kostvaner og derigennem  

 medvirke til at sikre fødevareproducenter og -handlende rimelige og ensartede  

 vilkår og at fremme dansk eksport af fødevarer.
 § 2. Loven omfatter:
 1) Fødevaresikkerhed og -sammensætning, jf. kapitel 2, 3 og 5.
 2) Markedsføring og mærkning af fødevarer, jf. kapitel 4 og 6.
 3) Primærproduktion af fødevarer, jf. kapitel 7.
 4) Indretning og drift af virksomheder, jf. kapitel 8 og 9.
 5) Kost og ernæring, jf. kapitel 14.
 6) Myndigheder og kontrol, jf. kapitel 11, 12 og 15.
 Stk. 2. Loven finder ikke anvendelse på fremstilling af fødevarer  

 i private husholdninger.
 Stk. 3. Loven finder ikke anvendelse på drikkevand, tobak,  

 produkter, som anvendes til afvænning af tobaks- eller alkoholafhængighed,  

 kosmetik, lægemidler eller på varer, der direkte eller indirekte sælges med  

 lægemiddelformål.
 § 3. Ved fødevarer forstås i denne lov madvarer, drikkevarer,  

 nydelsesmidler og andre varer, der er bestemt til eller må antages at skulle  

 fortæres af mennesker.
 § 4. Lovens regler om salg af fødevarer, tilsætningsstoffer og  

 materialer og genstande bestemt til at komme i berøring med fødevarer gælder  

 også udbud til salg, formidling af salg, opbevaring i salgsøjemed, tilbud og  

 enhver overgivelse til andre.
 § 5. Lovens regler om behandling af fødevarer, tilsætningsstoffer  

 og materialer og genstande bestemt til at komme i berøring med fødevarer  

 gælder også slagtning, slagtemæssig behandling, tilvirkning, opbevaring,  

 aftapning, emballering, ompakning og transport.
 § 6. Hvor der i denne lov er givet ministeren for fødevarer,  

 landbrug og fiskeri bemyndigelse til at fastsætte regler, skal der indhentes  

 udtalelse fra relevante landsomfattende erhvervs- og forbrugerorganisationer.
 Stk. 2. Ministeren kan dog undlade at indhente udtalelser i  

 henhold til stk. 1, hvis dette af tidsmæssige grunde eller af anden årsag  

 ikke er muligt.
Kapitel 2 Fødevaresikkerhed § 7. Fødevarer skal ved behandling og salg være af sund og god  

 beskaffenhed og have en rimelig holdbarhed i salgsøjeblikket.
 Stk. 2. Fødevarer må ikke sælges, hvis de ved anvendelse på  

 sædvanlig måde må antages at kunne overføre eller fremkalde sygdom eller at  

 kunne medføre forgiftning, eller hvis fødevarerne på grund af sygelig  

 forandring, fordærvethed, forurening, fejlagtig tilberedning eller af anden  

 grund må anses for at være utjenlige til menneskeføde.
§ 8. Ved forureninger forstås i denne lov andre biologiske,  

 fysiske eller kemiske forekomster end tilsætningsstoffer i eller på  

 fødevarerne, som kan udgøre en sundhedsrisiko, kan gøre fødevarerne utjenlige  

 til menneskeføde eller kan forandre fødevarernes normale sammensætning eller  

 beskaffenhed i øvrigt.
Dette omfatter f.eks. fremmedlegemer, bakterier,  

 svampe, virus, bakterie- og svampetoksiner, bestanddele af eller  

 omsætningsprodukter fra gødnings- eller foderstoffer, bekæmpelsesmidler,  

 lægemidler, andre stoffer med biologisk virkning på dyr anvendt i  

 forebyggende eller helbredende øjemed, rengørings- og desinfektionsmidler  

 samt afsmitning fra emballage, maskiner eller udstyr.
 § 9. Behandling og salg af fødevarer skal foregå på en hygiejnisk  

 forsvarlig måde og skal gennemføres således, at fødevarerne ikke udsættes for  

 forurening eller anden skadelig påvirkning eller påvirker andre fødevarer i  

 skadelig retning.
 Stk. 2. Ministeren for fødevarer, landbrug og fiskeri kan  

 fastsætte regler eller træffe bestemmelse om hygiejne ved behandling og salg  

 af fødevarer, herunder om personlig hygiejne og helbredskontrol for personer,  

 som er beskæftiget med behandling, salg og kontrol af fødevarer.
 § 10. Ministeren for fødevarer, landbrug og fiskeri kan fastsætte  

 regler eller træffe bestemmelse om, på hvilke vilkår fødevarer, hvori  

 forureninger forekommer, må sælges.
 Stk. 2. Når der foreligger risiko for, at fødevarer fra bestemte  

 områder indeholder forureninger, herunder har været udsat for radioaktivitet  

 eller miljøforureninger, eller i øvrigt kan være utjenlige til anvendelse som  

 menneskeføde eller foder, kan ministeren forbyde salg af sådanne varer.
 Stk. 3. Ministeren kan forbyde, begrænse eller fastsætte vilkår  

 for dyrkning af afgrøder, opdræt af husdyr, jagt, fiskeri eller samling af  

 frugter, bær, svampe m.m. i de i stk. 2 nævnte områder, uanset om dyrkning,  

 opdræt, jagt, fiskeri eller indsamling ikke udøves med salg for øje.
 § 11. Ved behandling, salg og kontrol af fødevarer må ikke  

 beskæftiges personer, som har eller må antages at have sygdom, smitte eller  

 anden skade, som kan gøre fødevarerne utjenlige til menneskeføde.
§ 12. Ministeren for fødevarer, landbrug og fiskeri kan fastsætte  

 regler eller træffe bestemmelse om 1) anvendelse af bestemte genstande eller fremgangsmåder ved fremstilling  

 og behandling af fødevarer, herunder anvendelse af genteknologi,  

 strålekonservering og andre konserverings- eller behandlingsmetoder, og 2) at fødevarer eller ingredienser, som enten ikke hidtil har været anset  

 som fødevarer, eller som er frembragt ved anvendelse af teknologi, der ikke  

 tidligere har været anvendt til formålet, skal godkendes forud for anvendelse  

 eller salg.
Kapitel 3 Fødevarernes sammensætning § 13. Ministeren for fødevarer, landbrug og fiskeri kan ud fra  

 sundheds-, ernærings- eller kvalitetsmæssige hensyn eller med henblik på at  

 sikre forbrugerne vigtige næringsstoffer fastsætte regler eller træffe  

 bestemmelse om sammensætning og beskaffenhed af fødevarer, herunder fødevarer  

 bestemt til særlige ernæringsmæssige formål og kosttilskud.
 § 14. Ved tilsætningsstoffer forstås i denne lov stoffer, som uden  

 i sig selv at være fødevarer eller sædvanligt anvendte bestanddele af  

 fødevarer er bestemt til at tilsættes fødevarer for at påvirke fødevarernes  

 næringsværdi, holdbarhed, farve, lugt, smag eller i øvrigt med teknologiske  

 eller andre formål.
 Stk. 2. Ved tekniske hjælpestoffer forstås i denne lov ethvert  

 tilsætningsstof, som ikke indtages som en fødevare i sig selv, men som  

 anvendes ved forarbejdningen af råvarer, fødevarer eller disses ingredienser  

 for at opfylde et bestemt teknologisk formål under behandlingen eller  

 forarbejdningen, og som kan resultere i, at der i det færdige produkt findes  

 en utilsigtet, men uundgåelig rest af dette stof eller omsætningsprodukter  

 deraf, under forudsætning af at disse reststoffer ikke indvirker teknologisk  

 på det færdige produkt.
 § 15. Som tilsætningsstoffer må kun anvendes eller sælges stoffer,  

 der er godkendt af ministeren for fødevarer, landbrug og fiskeri.
 Stk. 2. Ministeren kan fastsætte regler om, på hvilke vilkår  

 tilsætningsstoffer må anvendes, herunder med hvilke formål, i hvilke mængder  

 og til hvilke produkter, og om tilsætningsstoffernes identitet og renhed.
 Stk. 3. Ministeren udarbejder en positivliste over godkendte  

 tilsætningsstoffer og deres anvendelse, jf. stk. 2, som gøres offentlig  

 tilgængelig.
 § 16. Ministeren for fødevarer, landbrug og fiskeri kan fastsætte  

 regler om, at nærmere angivne grupper af tilsætningsstoffer kan tages i  

 anvendelse 6 måneder efter, at de er anmeldt til ministeren, medmindre denne  

 forinden har nedlagt forbud mod den anmeldte anvendelse af stoffet.
 Stk. 2. Ministeren kan fastsætte regler eller træffe bestemmelse  

 om anvendelse af aromastoffer og tekniske hjælpestoffer og om, at fødevarer,  

 tilsætningsstoffer eller andre stoffer, der anvendes ved behandling af  

 fødevarer, skal være tilsat et røbestof.
 § 17. Ved godkendelse og fastsættelse af regler i henhold til §§  

 15 og 16 skal der især tages hensyn til, at forbrugerne beskyttes mod  

 sundhedsrisici, at rimelige teknologiske behov imødekommes, og at forbrugerne  

 ikke vildledes om fødevarernes indhold, kvalitet m.m.
§ 18. For tilsætningsstoffer finder 1) § 11, § 19, stk. 1 og 2, § 21, 24, stk. 3, og § 54, stk. 1, og 2) § 12, § 19, stk. 3-5, § 24, stk. 1 og 2, § 26, § 54, stk. 2 og 3, og §  

 63 tilsvarende anvendelse.
Kapitel 4 Markedsføring og mærkning af fødevarer § 19. Fødevarer må ikke sælges under omstændigheder, der er egnet  

 til at vildlede forbrugerne med hensyn til varens oprindelse, produktions-  

 eller fremstillingsmåde, fremstillingstidspunkt, beskaffenhed, art, mængde,  

 sammensætning, behandling, egenskaber eller virkninger.
 Stk. 2 . Det er forbudt i forbindelse med markedsføring af  

 fødevarer at give indtryk af, at en fødevare har særlige egenskaber, når alle  

 lignende fødevarer har eller efter lovgivningen skal have tilsvarende  

 egenskaber.
Stk. 3. Ministeren for fødevarer, landbrug og fiskeri kan  

 fastsætte regler eller træffe bestemmelse om anvendelse af anprisninger i  

 forbindelse med salg eller reklame m.v. om egenskaber, som en fødevare ikke  

 er i besiddelse af.
Det kan herunder forbydes at anvende sådanne negative  

 anprisninger.
 Stk. 4 . Ved bedømmelse af de forhold, der er nævnt i stk. 1-3,  

 skal der særligt tages hensyn til den betegnelse, der anvendes for varen, de  

 mundtlige og skriftlige oplysninger, som gives om varen, de tegninger, de  

 billeder og den tekst, der er anbragt på varen, på dens emballage, på reklame  

 eller på skilt om varen, i annoncer eller tilbud, eller forhold, som på anden  

 måde er søgt bragt til offentlighedens kendskab, herunder varens placering i  

 forhold til andre varer.
 Stk. 5. Den producent eller forhandler, der er ansvarlig for  

 mærkning eller markedsføring af en fødevare, skal kunne dokumentere, at de  

 fremsatte oplysninger og påstande er korrekte.
§ 20. Det er forbudt ved mærkning, reklamer m.v., jf. § 19, stk.  

 4, at anvende 1) angivelser, der er egnet til at vække eller udnytte angstfølelser hos  

 forbrugerne, 2) angivelser om, at fødevarer er anbefalet af læger, eller at indtagelse  

 af den pågældende vare kan forebygge, lindre eller have gavnlig virkning på  

 sygdomme eller sygdomssymptomer, 3) billeder af sundhedspersonel og lignende, 4) angivelser om, at fødevarer ved hjælp af tilsætningsstoffer har opnået  

 en øget eller særlig næringsværdi, og 5) angivelser, der er egnet til at rejse tvivl om forsvarligheden af at  

 anvende andre lignende fødevarer.
 Stk. 2. Ministeren for fødevarer, landbrug og fiskeri kan  

 fastsætte regler om salg og anprisning af fødevarer, der angives at være  

 særligt egnede for mennesker med behov for særlig kost på grund af sygdom,  

 alder eller andre forhold, eller som angives at virke forebyggende over for  

 sygdom.
 § 21. Virksomheder, der behandler eller sælger fødevarer, må ikke  

 i forbindelse med markedsføringen af et produkt omtale, at produktet eller  

 virksomheden er under det offentliges kontrol eller tilsyn, har fået  

 autorisation eller godkendelse eller er registreret af en offentlig  

 myndighed, jf. dog §§ 22 og 24.
 § 22. Ministeren for fødevarer, landbrug og fiskeri kan fastsætte  

 regler eller træffe bestemmelse om, at fødevarer skal mærkes med oplysninger,  

 der er af betydning for forbrugerne, virksomhederne eller  

 tilsynsmyndighederne.
 § 23. Færdigpakkede fødevarer, der er mærket med angivelse af  

 sidste salgsdag, mindst holdbar til eller lignende, må ikke ommærkes med  

 forlænget frist, ompakkes eller efter fristens udløb sælges i pakningen.
§ 24. Ministeren for fødevarer, landbrug og fiskeri kan fastsætte  

 regler eller træffe bestemmelse om særlig mærkning af fødevarer, når 1) sundheds-, ernærings- eller kontrolmæssige hensyn taler derfor, 2) hensynet til særlige befolkningsgrupper gør det nødvendigt, 3) fødevaren er i besiddelse af særlig kvalitet eller særlige  

 karakteristika, 4) der under produktion af fødevaren er anvendt særlige avls-, opdræts-,  

 fangst- eller dyrkningsmåder eller lignende, 5) fødevaren er behandlet på særlig måde eller fremstillet ved særlig  

 teknologi, 6) fødevaren er bestemt til særlige ernæringsmæssige formål, eller 7) der er anvendt tilsætningsstoffer, herunder næringsstoffer.
 Stk. 2. Ministeren kan fastsætte regler om anvendelse af  

 varebetegnelser, særlige mærker eller symboler for fødevarer eller bestemte  

 typer af fødevarer, som angiver, at varerne har været underkastet generel  

 eller særlig kontrol, eller at varerne har en særlig kvalitet, sammensætning  

 eller geografisk oprindelse eller været underkastet en speciel behandling.
Stk. 3. Anvendelsen af de mærker m.m., der er fastsat i henhold  

 til stk. 2, på andre varer er forbudt.
Det er ligeledes forbudt at anvende  

 disse mærker m. m. eller andre mærker m.m., der kan forveksles med disse, på  

 en måde, der er egnet til at vildlede med hensyn til produktion, behandling,  

 sammensætning, geografisk oprindelse m.m. af produktet.
 § 25. Ministeren for fødevarer, landbrug og fiskeri kan fastsætte  

 regler eller træffe bestemmelse om mærkning af tilsætningsstoffer, herunder  

 om brugsanvisning og advarselsmærkning.
 § 26. Ministeren for fødevarer, landbrug og fiskeri kan fastsætte  

 regler eller træffe bestemmelse om, hvorledes mærkning af fødevarer skal  

 udføres, herunder på hvilke sprog de foreskrevne oplysninger skal gives, og  

 hvor oplysningerne skal anbringes.
Kapitel 5 Materialer og genstande § 27. Materialer og genstande bestemt til at komme i berøring med  

 fødevarer såsom emballage, maskiner, redskaber, bestik og husgeråd m.v.,  

 rengørings-, desinfektions- og smøremidler m.m. samt brugs- og  

 forbrugsgenstande, som kommer i forbindelse med fødevarer, må ikke ved normal  

 anvendelse eller under forudsigelige forhold kunne afgive bestanddele til  

 fødevarer i et omfang, der kan frembyde fare for menneskers sundhed, medføre  

 en uacceptabel ændring af sammensætningen af fødevarerne eller forringe  

 fødevarernes farve, lugt, smag eller andre af fødevarernes fysiske  

 karakteristika.
Stk. 2. Ministeren for fødevarer, landbrug og fiskeri kan  

 fastsætte regler eller træffe bestemmelse om 1) sammensætning og mærkning af materialer og genstande, 2) afsmitning fra materialer og genstande, 3) krav til holdbarhed og styrke af materialer og genstande, som skal  

 anvendes til bestemte fødevarer eller i bestemte situationer, 4) krav om, at materialer og genstande skal ledsages af sundheds- eller  

 kvalitetscertifikater, og 5) krav om forhåndsgodkendelse af materialer og genstande, der anvendes  

 ved behandling eller salg af fødevarer.
 § 28. Ministeren for fødevarer, landbrug og fiskeri kan fastsætte  

 regler eller træffe bestemmelse om godkendelse og anvendelse af rengørings-,  

 desinfektions- og smøremidler m. m. i virksomheder, der er omfattet af loven.  

 Der kan herunder fastsættes regler om, at beholdere med sådanne midler skal  

 være forsynet med oplysning om midlernes sammensætning og anvendelsesområde.
§ 29. Ministeren for fødevarer, landbrug og fiskeri kan fastsætte  

 regler eller træffe bestemmelse til forebyggelse af sundhedsrisici fra brugs-  

 og forbrugsgenstande, som kommer i forbindelse med fødevarer, og som sælges  

 til anvendelse i private husholdninger.
Der kan herunder fastsættes regler om  

 mærkning af sådanne genstande.
§ 30. For de i § 27, stk. 1, nævnte materialer og genstande m.m.  

 finder 1) § 19, stk. 1 og 2, § 21, § 24, stk. 3, og § 54, stk. 1, og 2) § 19, stk. 3-5, § 24, stk. 1 og 2, § 26, § 54, stk. 2 og 3, og § 63 tilsvarende anvendelse.
Kapitel 6 Frivillige mærkningsordninger § 31. Ministeren for fødevarer, landbrug og fiskeri kan fastsætte  

 regler for en frivillig mærkningsordning til fremme af produktion og  

 afsætning af fødevarer og landbrugs- og fiskeriprodukter i øvrigt af særlig  

 høj kvalitet eller med særlige karakteristika.
 Stk. 2. Til at bistå ved administrationen af en frivillig  

 mærkningsordning og ved fastsættelse af regler for denne mærkningsordning,  

 nedsætter ministeren et fødevarekvalitetsudvalg.
 Stk. 3. Ministeren udpeger formanden for udvalget og udnævner de  

 øvrige medlemmer af udvalget efter indstilling fra de berørte forbruger- og  

 erhvervsorganisationer og myndigheder.
 Stk. 4. Ministeren fastsætter udvalgets forretningsorden.  

 Ministeren kan endvidere fastsætte bestemmelser om sekretariatsbetjening af  

 udvalget.
§ 32. Ministeren for fødevarer, landbrug og fiskeri kan fastsætte  

 regler for, hvilke produkter der er omfattet af en frivillig  

 mærkningsordning, herunder opstille objektive kvalitetskriterier, der  

 fastlægger krav til produktion, forarbejdning m.v.
Disse krav skal ligge ud  

 over de krav, som gælder i henhold til lovgivningen i øvrigt.
 Stk. 2. Importerede produkter, herunder levende dyr, kan omfattes  

 af en frivillig mærkningsordning, hvis der foreligger dokumentation for, at  

 produktet er behandlet eller dyret opvokset i overensstemmelse med de regler  

 og krav, som er fastsat i medfør af loven.
 Stk. 3. Ministeren kan beslutte, at importerede produkter kan  

 omfattes af en frivillig mærkningsordning, hvis de i oprindelseslandet er  

 omfattet af en kvalitetsordning, der efter en konkret vurdering for det  

 enkelte produkt skønnes at indebære krav, som kan sidestilles med krav, der  

 stilles under denne mærkningsordning.
 § 33. Ministeren for fødevarer, landbrug og fiskeri kan fastsætte  

 regler for godkendelse og anmeldelse af virksomheder, der ønsker at behandle  

 eller sælge produkter omfattet af en mærkningsordning.
 Stk. 2. Ministeren kan fastsætte regler om tilmelding af  

 primærproducenter, som ønsker hele eller dele af deres virksomhed omfattet af  

 en mærkningsordning.
 Stk. 3. Ministeren kan fastsætte regler om, at tilmeldte  

 primærproducenter og godkendte eller anmeldte virksomheder, som overtræder de  

 under en frivillig mærkningsordning opstillede krav eller andre betingelser,  

 midlertidigt eller permanent udelukkes fra denne mærkningsordning.
 § 34. Ministeren for fødevarer, landbrug og fiskeri kan fastsætte  

 regler om mærkning af de produkter, der er omfattet af en frivillig  

 mærkningsordning, herunder om forbeholdte varebetegnelser, anvendelse af  

 særlige mærker, logoer eller symboler, jf. § 24, stk. 2 og 3.
 § 35. De virksomheder og primærproducenter, som er tilsluttet en  

 frivillig mærkningsordning, afholder udgifterne ved denne ordning, jf. § 56.
 Stk. 2. Ministeren for fødevarer, landbrug og fiskeri kan  

 fastsætte regler om betaling af udgifter i forbindelse med en frivillig  

 mærkningsordning. § 56, stk. 4-7, finder tilsvarende anvendelse.
Kapitel 7 Primærproduktion af fødevarer § 36. Ved primærproduktion forstås dyrkning af afgrøder i  

 landbrug, gartneri og lignende, opdræt af dyr i landbrug, akvakulturbrug og  

 lignende samt fangst og landing af fisk, krebs- og bløddyr, produktion af  

 mælk og æg, jagt, biavl, indsamling af bær, frugter og svampe og lignende.
 Stk. 2. Medmindre ministeren fastsætter andet, er primærproduktion  

 ikke omfattet af reglerne i §§ 44-46.
 § 37. Ministeren for fødevarer, landbrug og fiskeri kan fastsætte  

 regler eller træffe bestemmelse om primærproduktion af fødevarer med henblik  

 på at sikre og forbedre den hygiejniske, sundheds- eller kvalitetsmæssige  

 beskaffenhed af fødevarerne.
 § 38. Mælkeproducenter må ikke ændre på mælkens naturlige  

 sammensætning og må ikke underkaste mælken anden behandling end mekanisk  

 rensning og afkøling.
 Stk. 2. Ministeren for fødevarer, landbrug og fiskeri kan  

 fastsætte regler om, at betaling for leveret mælk skal gradueres efter  

 kvaliteten.
 § 39. Dyr, der afhændes til slagtning eller slagtemæssig  

 behandling, må ikke lide af nogen sygdom eller indeholde rester af lægemidler  

 eller andre forureninger, der kan indebære risiko for menneskers sundhed, jf.  

 § 7, stk. 2.
§ 40. Nødslagtning af syge eller tilskadekomne dyr kan foretages  

 på stedet, når det er nødvendigt af dyreværnsmæssige grunde.
Ministeren for  

 fødevarer, landbrug og fiskeri kan fastsætte regler herom.
 § 41. På ejendomme, hvor dyrehold er tilladt, kan ejendommens ejer  

 eller bruger uanset bestemmelsen i § 44, stk. 2, foretage slagtning og  

 efterfølgende slagtemæssig behandling af egne dyr til forbrug i egen  

 husholdning. § 39 finder tilsvarende anvendelse.
 Stk. 2. Ministeren for fødevarer, landbrug og fiskeri kan  

 fastsætte regler om primærproducenters slagtning af dyr samt om vilkår for  

 producenters slagtning og salg fra egen virksomhed direkte til forbruger til  

 anvendelse i dennes private husholdning.
 § 42. Ministeren for fødevarer, landbrug og fiskeri kan fastsætte  

 regler eller træffe bestemmelse om primærproducenters salg af fødevarer fra  

 egen bedrift, fartøj m. v. direkte til forbruger til anvendelse i dennes  

 private husholdning.
Kapitel 8 Virksomhederne § 43. Den, der behandler eller sælger fødevarer eller andre af  

 loven omfattede produkter, er ansvarlig for overholdelsen af de krav, der er  

 fastsat i loven eller med hjemmel i loven.
 § 44. Tilvirkning af fødevarer eller tilsætningsstoffer med  

 henblik på salg må ikke påbegyndes, før autorisation hertil er meddelt af  

 ministeren for fødevarer, landbrug og fiskeri.
 Stk. 2. Slagtning og slagtemæssig behandling af husdyr samt  

 indvejning af mælk må kun finde sted på virksomheder, der er autoriseret  

 hertil af ministeren for fødevarer, landbrug og fiskeri.
Stk. 3. Ministeren kan fastsætte regler eller træffe bestemmelse  

 om, at virksomheder, der er omfattet af stk. 1 eller 2, kan fritages fra  

 kravet om autorisation.
Sådanne virksomheder er da omfattet af reglerne i §  

 45.
 § 45. Engrosvirksomhed, som omfatter opbevaring, aftapning,  

 emballering, ompakning, transport eller salg af fødevarer eller  

 tilsætningsstoffer, må ikke påbegyndes, før godkendelse hertil er meddelt af  

 ministeren for fødevarer, landbrug og fiskeri.
Stk. 2. Ministeren kan fastsætte regler eller træffe bestemmelse  

 om, at virksomheder, der er omfattet af stk. 1, kan fritages for kravet om  

 godkendelse.
Sådanne virksomheder skal da anmeldes til registrering hos  

 tilsynsmyndigheden.
 § 46. Detailvirksomhed, som omfatter behandling, bortset fra  

 slagtning og slagtemæssig behandling, eller salg af fødevarer eller  

 tilsætningsstoffer, må ikke påbegyndes, før godkendelse hertil er meddelt af  

 ministeren for fødevarer, landbrug og fiskeri.
 Stk. 2. Ministeren kan fastsætte regler om, at virksomheder, der  

 er omfattet af stk. 1, kan fritages for kravet om godkendelse, og om,  

 hvorvidt disse virksomheder skal anmeldes til registrering hos  

 tilsynsmyndigheden.
 Stk. 3. Ministeren kan fastsætte regler eller træffe bestemmelse  

 om behandling og salg af fødevarer under åben himmel og om udstilling af  

 fødevarer.
 § 47. Ministeren for fødevarer, landbrug og fiskeri kan fastsætte  

 regler om, at de af §§ 44-46 omfattede virksomheder ikke må påbegynde  

 indførsel til eller udførsel fra landet af fødevarer eller  

 tilsætningsstoffer, før der er sket anmeldelse herom til ministeren.
 § 48. Ministeren for fødevarer, landbrug og fiskeri kan fastsætte  

 regler om, at fremstilling eller salg af materialer og genstande, som er  

 bestemt til at komme i berøring med fødevarer, ikke må påbegyndes, før der er  

 sket anmeldelse herom til ministeren.
 § 49. Ministeren for fødevarer, landbrug og fiskeri kan fastsætte  

 regler om autorisation, godkendelse, registrering og anmeldelse for de  

 virksomheder, som er omfattet af loven, herunder om de vilkår, som  

 virksomhederne skal opfylde.
Stk. 2. Autorisation eller godkendelse skal indhentes på ny ved 1) væsentlige bygningsmæssige ændringer, 2) væsentlige ændringer i virksomhedens indretning, 3) væsentlige ændringer i virksomhedens produktion eller vareudvalg eller 4) indførelse af lovpligtig egenkontrol eller ved væsentlige ændringer i  

 denne egenkontrol.
 Stk. 3. Den, som overtager en autoriseret, godkendt, registreret  

 eller anmeldt virksomhed, skal anmelde dette ejer- eller brugerskifte til  

 tilsynsmyndigheden og samtidig oplyse, om der ønskes fornyet autorisation  

 eller godkendelse.
 Stk. 4. En autorisation eller godkendelse kan tages op til fornyet  

 behandling, når der er forløbet 5 år siden sidste autorisation eller  

 godkendelse.
 § 50. Autorisation eller godkendelse kan tilbagekaldes, hvis  

 virksomheden ikke opfylder de stillede vilkår, hvis forudsætningerne for  

 autorisationen eller godkendelsen ændres væsentligt, eller hvis det ud fra  

 hygiejniske, markedsføringsmæssige, afgiftsmæssige eller lignende årsager  

 skønnes nødvendigt.
 § 51. Virksomheder, der er omfattet af loven, skal til enhver tid  

 opfylde de krav, som hensynet til god hygiejnisk praksis tilsiger.
Stk. 2. Ministeren for fødevarer, landbrug og fiskeri kan  

 fastsætte regler eller træffe bestemmelse om hygiejne i samt indretning og  

 drift af virksomheder, transportmidler og lignende omfattet af loven.
Der kan  

 herunder fastsættes regler eller træffes bestemmelse om forhåndsgodkendelse  

 af transportmidler, lokaler, inventar, udstyr, maskiner, emballage og  

 lignende samt om is, vand, damp, luft og luftarter, der anvendes ved  

 behandling af fødevarer eller tilsætningsstoffer eller til rengøring af  

 lokaler, udstyr m.v.
 Stk. 3. Ministeren kan fastsætte regler om, at virksomheder, som  

 er omfattet af loven, kun må anvende fødevarer eller tilsætningsstoffer fra  

 autoriserede eller godkendte virksomheder.
 § 52. Ministeren for fødevarer, landbrug og fiskeri kan fastsætte  

 regler eller træffe bestemmelse om, at virksomheder, som er omfattet af  

 loven, for egen regning skal gennemføre en egenkontrol.
 Stk. 2. Ministeren kan fastsætte regler eller træffe bestemmelse  

 om, at virksomheder, som er omfattet af loven, for egen regning skal lade  

 foretage nærmere fastsatte analyser og undersøgelser, at analyseresultater  

 skal fremsendes til tilsynsmyndigheden, og at analyserne skal foretages på  

 særlige laboratorier, jf. § 60, nr. 1.
§ 53. Ministeren for fødevarer, landbrug og fiskeri kan fastsætte  

 regler om, at uddannelse, herunder i fødevarehygiejne, er obligatorisk for  

 visse personer, som er beskæftiget i virksomheder omfattet af loven.
Sådanne  

 uddannelser kan etableres efter reglerne i lov om arbejdsmarkedsuddannelser  

 og afsluttes med et certifikat.
Kapitel 9 Ind- og udførsel § 54. Det er forbudt med henblik på salg at indføre fødevarer, som  

 ikke opfylder kravene i loven, i regler, som er fastsat i medfør af loven,  

 eller i forordninger m.m. udstedt af Det Europæiske Fællesskab.
 Stk. 2. Ministeren for fødevarer, landbrug og fiskeri kan af  

 hensyn til menneskers, dyrs eller planters sundhed fastsætte regler eller  

 træffe bestemmelser om indførsel og udførsel af fødevarer, herunder forbyde  

 indførsel eller udførsel af fødevarer.
 Stk. 3. Ministeren kan fastsætte regler eller træffe bestemmelse  

 om fødevarer, der føres gennem landet som transitgods eller oplagres som  

 transitgods.
 § 55. Loven og de regler, som er fastsat i medfør af loven, gælder  

 også for fødevarer, der udføres til andre lande, medmindre varerne er i  

 overensstemmelse med gældende regler i modtagerlandet eller almindeligt  

 anerkendte internationale normer.
 Stk. 2. Ministeren for fødevarer, landbrug og fiskeri kan dog  

 fastsætte regler om sammensætning, kvalitet, mærkning m.v. af varer, der  

 udføres her fra landet.
 Stk. 3. Medmindre ministeren fastsætter andet, finder loven og  

 regler, der er fastsat i medfør af loven, også anvendelse på fødevarer, der  

 her i landet leveres som forsyning til skibe og fly.
Kapitel 10 Formålsbestemte afgifter og gebyrer § 56. De af loven omfattede primærproducenter og virksomheder,  

 herunder virksomheder, der fremstiller materialer og genstande, der er  

 bestemt til at komme i forbindelse med fødevarer, afholder udgifterne ved det  

 tilsyn og den kontrol, som udføres efter loven og regler udstedt i medfør af  

 loven, medmindre ministeren for fødevarer, landbrug og fiskeri fastsætter  

 regler om eller bestemmer andet.
 Stk. 2. Ministeren kan fastsætte regler om opkrævning og betaling  

 af afgifter til dækning af udgifter til tilsyn og kontrol efter loven eller  

 regler udstedt i medfør af loven, herunder for særligt belastende kontrol  

 samt ekstraordinære tilsyn, kontrol og analyser eller anden særlig kontrol,  

 jf. § 63.
 Stk. 3 . Ministeren kan fastsætte regler om betaling for særlige  

 ydelser og ekspeditioner, herunder autorisationer, godkendelser,  

 registreringer, anmeldelser, undersøgelser og attestationer, der ydes i  

 henhold til loven eller regler udstedt i medfør af loven.
 Stk. 4. Ministeren kan fastsætte regler om betaling og opkrævning  

 af afgifter eller gebyrer for godkendelser eller anmeldelser i henhold til  

 forordninger udstedt af Det Europæiske Fællesskab vedrørende de af loven  

 omfattede forhold.
Stk. 5. Beløb, som opkræves i medfør af stk. 1-4, og som ikke  

 betales rettidigt, tillægges en rente på 1,3 pct. månedligt for hver  

 påbegyndt måned fra forfaldsdagen at regne, medmindre andet er fastsat ved  

 forordning.
For erindringsskrivelser betales et gebyr på 200 kr., som  

 reguleres i henhold til § 3 i lov om en satsreguleringsprocent.
 Stk. 6. Den, der overtager en virksomhed, med hvilken der føres  

 tilsyn eller kontrol efter denne lov eller efter regler udstedt i medfør af  

 loven, hæfter for de dermed forbundne afgifter og gebyrer, som vedrører tiden  

 før overtagelsen.
 Stk. 7. Der er udpantningsret for de i stk. 1-6 nævnte beløb.
§ 57. Ministeren for fødevarer, landbrug og fiskeri kan fastsætte  

 regler eller træffe bestemmelse om, at visse detailforhandlingsvirksomheder,  

 der som led i uegennyttigt socialt arbejde tilvirker eller forhandler  

 fødevarer uden erhvervsmæssig fortjeneste for øje og uden konkurrencemæssig  

 betydning i forhold til andre virksomheder, kan fritages for afgifter og  

 gebyrer Kapitel 11 Myndighederne § 58. Ministeren for fødevarer, landbrug og fiskeri kan henlægge  

 sine beføjelser efter loven til en institution under ministeriet eller kan  

 efter forhandling med vedkommende minister eller myndighed henlægge sine  

 beføjelser til en anden offentlig institution.
 Stk. 2. Ministeren kan endvidere i nærmere afgrænset omfang  

 henlægge opgaver inden for lovens område til private institutioner.  

 Ministeren kan fastsætte regler herom.
Stk. 3. Ministeren kan nedsætte udvalg til at bistå ved  

 administrationen af særlige områder inden for loven.
Ministeren kan fastsætte  

 regler herom.
 § 59. Ministeren for fødevarer, landbrug og fiskeri etablerer en  

 central enhed og et antal regionale statslige enheder, som skal varetage  

 kontrol, tilsyn, undersøgelser og informationsvirksomhed m.m. inden for  

 lovens område.
 Stk. 2. Ministeren kan fastsætte regler eller træffe bestemmelse  

 om disse enheders opgaver og virksomhed samt om tilsynet med disse.
§ 60. Ministeren for fødevarer, landbrug og fiskeri kan fastsætte  

 regler eller træffe bestemmelse om 1) at offentlige og private laboratorier skal være akkrediterede,  

 godkendte eller opfylde bestemte kvalitetskriterier for at kunne varetage  

 undersøgelsesopgaver i henhold til loven eller i regler udstedt i medfør af  

 loven og 2) vurdering og godkendelse af analysemetoder og om, hvilke analysemetoder  

 der skal anvendes til laboratorieundersøgelser i henhold til loven eller  

 regler udstedt i medfør af loven.
§ 61. Ministeren for fødevarer, landbrug og fiskeri kan fastsætte  

 regler eller træffe bestemmelser med henblik på opfyldelse af Det Europæiske  

 Fællesskabs direktiver og beslutninger om forhold, som er omfattet af denne  

 lov.
Ministeren kan endvidere fastsætte de regler, som er nødvendige for  

 anvendelsen af Det Europæiske Fællesskabs forordninger om forhold, som er  

 omfattet af denne lov.
 Stk. 2. Ministeren kan fastsætte regler eller træffe bestemmelse  

 om fravigelse af reglerne i de i stk. 1 nævnte retsakter, i det omfang disse  

 indeholder adgang hertil.
 Stk. 3. Ministeren kan fastsætte regler med henblik på opfyldelse  

 af internationale traktater og aftaler inden for lovens områder.
Kapitel 12 Kontrol og offentliggørelse af kontrolresultater § 62. Ministeren for fødevarer, landbrug og fiskeri kan fastsætte  

 regler eller træffe bestemmelse om den kontrol, som skal udøves efter loven,  

 herunder om arten, omfanget og udførelsen samt om udarbejdelse af  

 kontrolprogrammer og anvendelse af analysemetoder, jf. § 60, nr. 2.
 § 63. Ministeren for fødevarer, landbrug og fiskeri kan fastsætte  

 regler eller træffe bestemmelse om, at bestemte typer af fødevarer skal  

 underkastes særlig kontrol.
§ 64. Ministeren for fødevarer, landbrug og fiskeri meddeler de  

 påbud og forbud, der anses for nødvendige for at sikre overholdelsen af de  

 krav, der er fastsat i loven, i regler udstedt eller bestemmelser truffet i  

 medfør af loven.
Det kan herunder bestemmes, at varer, der ikke opfylder de  

 krav, som er fastsat i loven, i regler udstedt eller bestemmelser truffet i  

 medfør af loven, skal mærkes, denatureres, beslaglægges eller tilintetgøres,  

 at virksomheden skal kalde varer tilbage fra senere omsætningsled, eller at  

 virksomheden midlertidigt skal indstille behandling eller salg.
 Stk. 2. Ministeren kan bestemme, at mærkning, denaturering,  

 beslaglæggelse, tilintetgørelse eller tilbagekaldelse i henhold til stk. 1  

 skal ske for virksomhedens regning. § 56, stk. 5-7, finder tilsvarende  

 anvendelse.
 § 65. Tilsynsmyndigheden og personer, som er særligt bemyndiget  

 hertil, har til enhver tid mod behørig legitimation og uden retskendelse  

 adgang til offentlige og private ejendomme, lokaliteter, transportmidler,  

 forretningsbøger, papirer m.v., herunder elektroniske data, for at  

 tilvejebringe oplysninger til brug for løsning af opgaver i henhold til loven  

 eller til regler, som er fastsat i medfør af loven.
Stk. 2. Politiet yder om nødvendigt bistand hertil.
Ministeren for  

 fødevarer, landbrug og fiskeri kan efter aftale med justitsministeren  

 fastsætte nærmere regler herom.
 § 66. Den, der er ansvarlig for forhold, som omfattes af loven  

 eller af regler udstedt i medfør af loven, skal efter anmodning fra  

 tilsynsmyndigheden give alle oplysninger, herunder om økonomiske og  

 regnskabsmæssige forhold, som har betydning for kontrollens gennemførelse,  

 samt vederlagsfrit yde tilsynsmyndigheden fornøden bistand ved kontrol,  

 prøveudtagning, kopiering og udlevering af skriftligt materiale og udskrift  

 af elektroniske data.
 Stk. 2. Tilsynsmyndigheden kan som led i kontrol og overvågning  

 vederlagsfrit mod kvittering udtage eller pålægge den ansvarlige at udtage  

 prøver af råvarer, halvfabrikata, færdigvarer, is, vand, damp, luft,  

 luftarter, materialer og genstande, tilsætningsstoffer, bekæmpelsesmidler,  

 rengørings- og desinfektionsmidler m.m.
 Stk. 3. Ministeren for fødevarer, landbrug og fiskeri kan  

 fastsætte regler eller træffe bestemmelse om, at en virksomhed skal yde  

 tilsynsmyndigheden bistand ved forsendelse af prøver og afholde udgifterne  

 herved.
 § 67. Ministeren for fødevarer, landbrug og fiskeri nedsætter et  

 fødevarekontroludvalg med den opgave at overvåge, om fødevarekontrollen  

 udføres i overensstemmelse med reglerne på området, kontrolstrategien og  

 kontrolplaner samt på en ressourcemæssigt hensigtsmæssig måde.
Stk. 2. Udvalget består af seks fagkyndige medlemmer udpeget af  

 ministeren.
Forbrugerrådet indstiller tre medlemmer, og Landbrugsraadet,  

 Dansk Industri, FDB og Dansk Handel og Service indstiller i fællesskab  

 ligeledes tre medlemmer.
Udvalget vælger sin formand blandt medlemmerne.  

 Ministeren fastsætter udvalgets forretningsorden og de nærmere regler om  

 udvalgets opgaver.
Stk. 3. Der oprettes en revisionsenhed under Ministeriet for  

 Fødevarer, Landbrug og Fiskeri.
Revisionsenheden bistår  

 Fødevarekontroludvalget.
Revisionsenhedens leder er sekretær for udvalget.  

 Ministeren fastsætter de nærmere regler om enhedens organisation og opgaver.
 Stk. 4. Dokumenter, der i henhold til lov om offentlighed i  

 forvaltningen og forvaltningsloven er interne, mister ikke som følge af  

 udveksling mellem Fødevarekontroludvalget og revisionsenheden deres interne  

 karakter.
 Stk. 5. Ministeren udarbejder årligt en redegørelse til  

 Folketinget om fødevarekontrollen.
 § 68. Ministeren for fødevarer, landbrug og fiskeri kan fastsætte  

 regler om offentliggørelse med navns nævnelse af resultater af og sanktioner  

 på grundlag af kontrol, som gennemføres i henhold til loven eller regler  

 udstedt i medfør af loven.
 Stk. 2. Ministeren kan fastsætte regler om formen for og omfanget  

 af offentliggørelse, herunder at offentliggørelse kan ske elektronisk.  

 Ministeren kan bestemme, at visse resultater ikke skal offentliggøres.
Stk. 3. Ministeren kan bestemme, at offentliggørelse skal ske på  

 grundlag af et af ministeren oprettet edb-informationssystem vedrørende  

 kontrolresultater.
Til brug for offentliggørelse kan ministeren på ethvert  

 tidspunkt, herunder periodisk, videregive såvel enkeltstående oplysninger som  

 masseoplysninger fra informationssystemet til en ubestemt kreds af modtagere.  

 Enhver har adgang til fra informationssystemet at få meddelt oplysninger, som  

 enten har været offentliggjort, eller som skal offentliggøres.
Adgangen  

 omfatter såvel enkeltstående oplysninger som masseoplysninger.
Kapitel 13 Det Rådgivende Fødevareudvalg § 69. Ministeren for fødevarer, landbrug og fiskeri nedsætter Det  

 Rådgivende Fødevareudvalg.
Udvalget afgiver udtalelse om væsentlige  

 fødevarepolitiske emner, herunder om udkast til ny lovgivning på området.
Stk. 2. Ministeren kan fastsætte nærmere regler om udvalgets  

 sammensætning og virksomhed.
Ministeren fastsætter udvalgets  

 forretningsorden.
Kapitel 14 Kost og ernæring § 70. Ministeren for fødevarer, landbrug og fiskeri har til opgave  

 at formidle oplysning til forbrugerne om forhold, der er omfattet af loven,  

 herunder om ernæring.
 Stk. 2. Ministeren kan iværksætte overvågningsprogrammer for  

 fødevarer og undersøgelser af fødevarer og af befolkningens kost og ernæring  

 med henblik på udstedelse af regler inden for lovens område og på  

 udarbejdelse af kost- og næringsstofanbefalinger, vejledninger til  

 myndigheder og virksomheder samt forbrugeroplysning om kost og ernæring.
 § 71. Ministeren for fødevarer, landbrug og fiskeri kan fastsætte  

 regler og træffe bestemmelse om privates, herunder virksomheders, oplysning  

 om kost og ernæring.
 Stk. 2. Ministeren kan fastsætte regler om, at fødevarer skal  

 mærkes med angivelse af næringsværdi, herunder om, hvorledes næringsværdien  

 skal angives på emballagen, i reklamer og lignende. § 26 finder tilsvarende  

 anvendelse for næringsdeklarationer.
 § 72. Ministeren for fødevarer, landbrug og fiskeri kan rådgive om  

 og fastsætte regler for offentlig kostforplejning.
 § 73. Ministeren for fødevarer, landbrug og fiskeri nedsætter et  

 ernæringsråd, der skal være rådgivende i ernæringsvidenskabelige spørgsmål.
Stk. 2. Ministeren for fødevarer, landbrug og fiskeri kan  

 fastsætte nærmere regler om rådets sammensætning og virksomhed.
Ministeren  

 fastsætter rådets forretningsorden.
Kapitel 15 Klage og dispensation.
§ 74. Ministeren for fødevarer, landbrug og fiskeri kan fastsætte  

 regler om adgangen til at klage over de i § 58 omhandlede myndigheders,  

 udvalgs og private institutioners afgørelser, herunder om, at en myndigheds  

 afgørelser ikke kan indbringes for anden administrativ myndighed.
Ministeren  

 kan endvidere fastsætte regler om myndighedernes, udvalgenes og de private  

 institutioners adgang til at genvurdere en sag, efter at der er indgivet  

 klage.
§ 75. Klagefristen er 4 uger fra den dag, hvor afgørelsen er  

 meddelt den pågældende.
Klage skal sendes til den myndighed, der har truffet  

 afgørelsen.
 Stk. 2. Klagemyndigheden kan inden for 6 måneder efter afgørelsen  

 se bort fra overskridelser af klagefristen, når særlige grunde taler herfor.
 § 76. Ministeren for fødevarer, landbrug og fiskeri kan, når  

 forholdene taler derfor, meddele dispensation fra bestemmelserne i § 15, stk.  

 1, § 23, § 49, stk. 2, § 54, stk. 1, og § 55, stk. 1.
§ 77. Ministeren for fødevarer, landbrug og fiskeri kan under  

 større katastrofer, herunder krise eller krig, fastsætte de regler og træffe  

 de bestemmelser, der er nødvendige for at sikre den mest fordelagtige  

 anvendelse af fødevarer, undgå forurening m.v. og sikre befolkningens  

 forsyning med fødevarer.
Ministeren kan herunder fastsætte regler eller  

 træffe bestemmelse om fravigelse af de i loven fastsatte regler.
Stk. 2. Såfremt de i medfør af stk. 1 fastsatte regler eller  

 trufne bestemmelser medfører økonomisk tab for en virksomhed eller for en  

 producent, er staten erstatningspligtig.
De pågældende virksomheder må ikke  

 derved stilles mindre gunstigt end andre i samme branche.
 Stk. 3. Erstatning ansættes i mangel af mindelig overenskomst i  

 overensstemmelse med regler, der fastsættes af ministeren.
Kapitel 16 Straffebestemmelser § 78. Medmindre højere straf er forskyldt efter den øvrige  

 lovgivning, straffes med bøde den, der 1) behandler, sælger, indfører eller udfører fødevarer i strid med § 7, §  

 9, stk. 1, § 15, stk. 1, § 20, stk. 1, § 23, § 27, stk. 1, § 38, stk. 1, §  

 39, § 49, stk. 3, § 51, stk. 1, og § 55, stk. 1 og 3, 2) behandler, sælger eller indfører fødevarer, tilsætningsstoffer eller  

 materialer og genstande bestemt til at komme i berøring med fødevarer i strid  

 med § 19, stk. 1 og 2, § 21, § 24, stk. 3, og § 54, stk. 1, for  

 tilsætningsstoffer, jf. § 18, nr. 1, og for materialer og genstande, jf. §  

 30, nr. 1, 3) uden autorisation, godkendelse eller registrering, udøver virksomhed  

 som omhandlet i §§ 44-46, 4) beskæftiger personer i strid med § 11, stk. 1, og § 18, 5) undlader at efterkomme påbud og forbud efter § 10, stk. 2 og 3, og §  

 63, 6) undlader at efterkomme påbud og forbud efter § 64, stk. 1, 7) undlader at give tilsynsmyndighederne adgang til virksomheden efter §  

 65, stk. 1, 8) undlader at afgive oplysninger eller at yde tilsynsmyndigheden bistand  

 efter § 66, stk. 1, eller 9) undlader at udtage prøver efter § 66, stk. 2.
Stk. 2. Straffen kan stige til hæfte eller fængsel i indtil 2 år,  

 hvis overtrædelsen er begået med forsæt eller grov uagtsomhed og der ved  

 overtrædelsen er 1) forvoldt skade på sundheden eller fremkaldt fare herfor eller 2) opnået eller tilsigtet opnået en økonomisk fordel for den pågældende  

 selv eller andre, herunder ved besparelser.
Stk. 3. I regler, der udstedes i medfør af loven, kan der  

 fastsættes straf af bøde for overtrædelse af bestemmelser i reglerne eller af  

 vilkår, der meddeles efter reglerne.
I reglerne kan der endvidere fastsættes  

 straf af bøde for overtrædelse af bestemmelser i regler fastsat af Det  

 Europæiske Fællesskab om forhold, som er omfattet af denne lov.
Det kan  

 endvidere fastsættes, at straffen kan stige til hæfte eller fængsel i indtil  

 2 år under tilsvarende betingelser som anført i stk. 2.
 Stk. 4. Der kan pålægges selskaber m. v. (juridiske personer)  

 strafansvar efter reglerne i straffelovens 5. kapitel.
 § 79. Skønnes en overtrædelse ikke at ville medføre højere straf  

 end bøde, kan ministeren for fødevarer, landbrug og fiskeri tilkendegive, at  

 sagen kan afgøres uden retslig forfølgning, hvis den, der har begået  

 overtrædelsen, erklærer sig skyldig i overtrædelsen og erklærer sig rede til  

 inden en nærmere angivet frist, der efter begæring kan forlænges, at betale  

 en i tilkendegivelsen angivet bøde.
 Stk. 2 . Med hensyn til den i stk. 1 nævnte tilkendegivelse finder  

 bestemmelsen om tiltalerejsning i retsplejelovens § 930, jf. § 926,  

 tilsvarende anvendelse.
 Stk. 3. Betales bøden i rette tid, eller bliver den efter  

 stedfunden vedtagelse inddrevet eller afsonet, bortfalder videre forfølgning.
Kapitel 17 Ikrafttræden m.m.
 § 80. Staten tilbyder de kommunale tjenestemænd, som på  

 tidspunktet for ikrafttræden af § 59 er beskæftiget med varetagelsen af  

 opgaver i henhold til denne lov eller de i § 81, stk. 2, nævnte love,  

 ansættelse fra dette tidspunkt som statstjenestemænd i tilsvarende stillinger  

 med henblik på varetagelse af opgaverne i de enheder, der er nævnt i § 59.  

 Ansættelsen tilbydes på de vilkår, der gælder for tjenestemænd i staten, dog  

 således at der ikke herved sker en forringelse af de pågældendes hidtidige  

 løn- og andre ansættelsesvilkår.
 Stk. 2. Hvis en kommunal tjenestemand, der har fået tilbudt  

 ansættelse i henhold til stk. 1, ikke ønsker ansættelse som  

 statstjenestemand, opretholdes den kommunale ansættelse og de herfor gældende  

 vilkår under tjenestemandens udførelse af de opgaver, der er henlagt til den  

 tilbudte statslige stilling.
Stk. 3. En tjenestemand, som i henhold til stk. 2 vælger at  

 opretholde den kommunale ansættelse under udførelse af de opgaver, der er  

 henlagt til den tilbudte statslige stilling, har ikke krav på ventepenge,  

 rådighedsløn eller pension på grund af den opgaveomlægning, der sker i  

 forbindelse med oprettelsen af de i § 59 nævnte enheder.
Tjenestemanden har  

 pligt til at underkaste sig de forandringer i sine tjenesteforretningers  

 omfang og beskaffenhed, som følger af denne opgaveomlægning.
 Stk. 4. En tjenestemand, som vælger at opretholde den kommunale  

 ansættelse, kan senest 5 år efter det i stk. 1 nævnte tidspunkt søge overgang  

 til ansættelse som statstjenestemand på vilkår som nævnt i stk. 1.
 Stk. 5. Staten refunderer kommunen udgifterne til løn til de  

 kommunale tjenestemænd, der i henhold til stk. 2 vælger at opretholde den  

 kommunale ansættelse, så længe de udfører arbejde for staten.
 Stk. 6. Hvis staten ikke længere har behov for beskæftigelse af en  

 tjenestemand, som har valgt at opretholde den kommunale ansættelse, kan  

 staten efter forudgående varsling af vedkommende kommune bringe  

 tjenestemandens arbejdsforhold til staten til ophør med det for  

 tjenestemanden gældende opsigelsesvarsel.
Stk. 7. Staten afholder eventuelle udgifter til rådighedsløn eller  

 ventepenge og udbetaler pension til de tjenestemænd, der i henhold til stk. 1  

 og 4 overgår til ansættelse som statstjenestemænd.
Kommunen refunderer staten  

 den del af tjenestemandens pension, der forholdsmæssigt svarer til  

 tjenestemandens pensionsalder ved overgangen til tjeneste i staten.
 Stk. 8. Staten refunderer kommunen eventuelle udgifter til  

 rådighedsløn eller ventepenge til de tjenestemænd, der i henhold til stk. 2  

 vælger at opretholde den kommunale ansættelse, og hvis tjeneste i staten  

 senere bringes til ophør efter stk. 6.
Stk. 9. Kommunen udbetaler pensionen til de tjenestemænd, der i  

 henhold til stk. 2 vælger at opretholde den kommunale ansættelse.
Staten  

 refunderer kommunen den del af tjenestemandens pension, der forholdsmæssigt  

 svarer til den pensionsalder, tjenestemanden har optjent efter overgangen til  

 tjeneste i staten.
 Stk. 10. Den endelige administrative afgørelse af tvivlsspørgsmål  

 efter stk. 1-9 træffes af finansministeren efter forhandling med de  

 involverede parter.
 § 81. Tidspunktet for lovens eller dele af lovens ikrafttræden  

 fastsættes af ministeren for fødevarer, landbrug og fiskeri.
 Stk. 2. Ministeren kan i den forbindelse fastsætte, at følgende  

 lovbestemmelser helt eller delvis ophæves:
 1) Lov om kvalitetskontrol med fisk og fiskevarer, jf. lovbekendtgørelse  

 nr. 649 af 4. august 1993.
 2) Lov nr. 310 af 6. juni 1973 om levnedsmidler.
 3) Lov nr. 538 af 17. november 1976 om international transport af  

 letfordærvelige levnedsmidler.
 4) Lov nr. 343 af 25. maj 1990 om administration af Det Europæiske  

 Fællesskabs retsakter om levnedsmidler m. m.
 5) Lov nr. 290 af 29. april 1992 om æg og ægprodukter.
 6) Lov nr. 342 af 14. maj 1992 om mælk, mælkeprodukter, margarine m. v.  

 (mælkeproduktloven).
 7) Lov nr. 343 af 14. maj 1992 om kød (kødloven).
 8) Lov nr. 481 af 12. juni 1996 om offentliggørelse af kontrolresultater  

 og om ændring af visse love under Landbrugs- og Fiskeriministeriet.
 9) Lov nr. 402 af 10. juni 1997 om fødevarekvalitet.
 10) §§ 11 og 12 i lov nr. 356 af 6. juni 1991 om miljø og  

 genteknologi, som ændret ved § 2 i lov nr. 921 af 25. november 1992.
Stk. 3. Regler, der er udstedt i medfør af de i stk. 2 nævnte  

 love, forbliver i kraft, indtil de afløses af regler udstedt i medfør af  

 denne lov.
Overtrædelse af reglerne straffes efter de hidtil gældende regler.
 § 82. Loven gælder ikke for Færøerne og Grønland, men kan ved  

 kongelig anordning helt eller delvis sættes i kraft for Grønland med de  

 afvigelser, som de særlige grønlandske forhold tilsiger.
Oprindeligt fremsat forslag Kapitel 1 Formål og område § 1. Lovens formål er at sikre forbrugerne sunde fødevarer af høj  

 kvalitet, at beskytte forbrugerne mod vildledning i forbindelse med  

 markedsføring af fødevarer m. m., at fremme sunde kostvaner, og derigennem  

 medvirke til at sikre fødevareproducenter og -handlende rimelige og ensartede  

 vilkår og at fremme dansk eksport af fødevarer.
 § 2. Loven omfatter:
 1) Fødevaresikkerhed og -sammensætning, jf. kapitel 2, 3 og 5.
 2) Markedsføring og mærkning af fødevarer, jf. kapitel 4 og 6.
 3) Primærproduktion af fødevarer, jf. kapitel 7.
 4) Indretning og drift af virksomheder, jf. kapitel 8 og 9.
 5) Kost og ernæring, jf. kapitel 14.
 6) Myndigheder og kontrol, jf. kapitel 11, 12 og 15.
 Stk. 2. Loven finder ikke anvendelse på fremstilling af fødevarer  

 i private husholdninger.
 Stk. 3. Loven finder ikke anvendelse på drikkevand, tobak,  

 produkter, som anvendes til afvænning af tobaks- eller alkoholafhængighed,  

 kosmetik, lægemidler eller på varer, der direkte eller indirekte sælges med  

 lægemiddelformål.
 § 3. Ved fødevarer forstås i denne lov madvarer, drikkevarer,  

 nydelsesmidler og andre varer, der er bestemt til eller må antages at skulle  

 fortæres af mennesker.
 § 4. Lovens regler om salg af fødevarer, tilsætningsstoffer og  

 materialer og genstande bestemt til at komme i berøring med fødevarer gælder  

 også udbud til salg, formidling af salg, opbevaring i salgsøjemed, tilbud og  

 enhver overgivelse til andre.
 § 5. Lovens regler om behandling af fødevarer, tilsætningsstoffer  

 og materialer og genstande bestemt til at komme i berøring med fødevarer  

 gælder også slagtning, slagtemæssig behandling, tilvirkning, opbevaring,  

 aftapning, emballering, ompakning og transport.
 § 6. Hvor der i denne lov er givet ministeren for fødevarer,  

 landbrug og fiskeri bemyndigelse til at fastsætte regler, skal der indhentes  

 udtalelse fra relevante landsomfattende erhvervs- og forbrugerorganisationer.
 Stk. 2. Ministeren kan dog undlade at indhente udtalelser i  

 henhold til stk. 1, hvis dette af tidsmæssige grunde eller af anden årsag  

 ikke er muligt.
Kapitel 2 Fødevaresikkerhed § 7. Fødevarer skal ved behandling og salg være af sund og god  

 beskaffenhed og have en rimelig holdbarhed i salgsøjeblikket.
 Stk. 2. Fødevarer må ikke sælges, hvis de ved anvendelse på  

 sædvanlig måde må antages at kunne overføre eller fremkalde sygdom eller at  

 kunne medføre forgiftning, eller hvis fødevarerne på grund af sygelig  

 forandring, fordærvethed, forurening, fejlagtig tilberedning eller af anden  

 grund må anses for at være utjenlige til menneskeføde.
§ 8. Ved forureninger forstås i denne lov andre biologiske,  

 fysiske eller kemiske forekomster end tilsætningsstoffer i eller på  

 fødevarerne, som kan udgøre en sundhedsrisiko, kan gøre fødevarerne utjenlige  

 til menneskeføde eller kan forandre fødevarernes normale sammensætning eller  

 beskaffenhed i øvrigt.
Dette omfatter f.eks. fremmedlegemer, bakterier,  

 svampe, virus, bakterie- og svampetoksiner, bestanddele af eller  

 omsætningsprodukter fra gødnings- eller foderstoffer, bekæmpelsesmidler,  

 lægemidler, andre stoffer med biologisk virkning på dyr anvendt i  

 forebyggende eller helbredende øjemed, rengørings- og desinfektionsmidler  

 samt afsmitning fra emballage, maskiner eller udstyr.
 § 9. Behandling og salg af fødevarer skal foregå på en hygiejnisk  

 forsvarlig måde og skal gennemføres således, at fødevarerne ikke udsættes for  

 forurening eller anden skadelig påvirkning eller påvirker andre fødevarer i  

 skadelig retning.
 Stk. 2. Ministeren for fødevarer, landbrug og fiskeri kan  

 fastsætte regler eller træffe bestemmelse om hygiejne ved behandling og salg  

 af fødevarer, herunder om personlig hygiejne og helbredskontrol for personer,  

 som er beskæftiget med behandling, salg og kontrol af fødevarer.
 § 10. Ministeren for fødevarer, landbrug og fiskeri kan fastsætte  

 regler eller træffe bestemmelse om, på hvilke vilkår fødevarer, hvori  

 forureninger forekommer, må sælges.
 Stk. 2. Når der foreligger risiko for, at fødevarer fra bestemte  

 områder indeholder forureninger, herunder har været udsat for radioaktivitet  

 eller miljøforureninger, eller i øvrigt kan være utjenlige til anvendelse som  

 menneskeføde eller foder, kan ministeren forbyde salg af sådanne varer.
 Stk. 3. Ministeren kan forbyde, begrænse eller fastsætte vilkår  

 for dyrkning af afgrøder, opdræt af husdyr, jagt, fiskeri eller samling af  

 frugter, bær, svampe m. m. i de i stk. 2 nævnte områder, uanset om dyrkning,  

 opdræt, jagt, fiskeri eller indsamling ikke udøves med salg for øje.
 § 11. Ved behandling, salg og kontrol af fødevarer må ikke  

 beskæftiges personer, som har eller må antages at have sygdom, smitte eller  

 anden skade, som kan gøre fødevarerne utjenlige til menneskeføde.
§ 12. Ministeren for fødevarer, landbrug og fiskeri kan fastsætte  

 regler eller træffe bestemmelse om 1) anvendelse af bestemte genstande eller fremgangsmåder ved fremstilling  

 og behandling af fødevarer, herunder anvendelse af genteknologi,  

 strålekonservering og andre konserverings- eller behandlingsmetoder, og 2) at fødevarer eller ingredienser, som enten ikke hidtil har været anset  

 som fødevarer, eller som er frembragt ved anvendelse af teknologi, der ikke  

 tidligere har været anvendt til formålet, skal godkendes forud for anvendelse  

 eller salg.
Kapitel 3 Fødevarernes sammensætning § 13. Ministeren for fødevarer, landbrug og fiskeri kan ud fra  

 sundheds-, ernærings- eller kvalitetsmæssige hensyn eller med henblik på at  

 sikre forbrugerne vigtige næringsstoffer fastsætte regler eller træffe  

 bestemmelse om sammensætning og beskaffenhed af fødevarer, herunder fødevarer  

 bestemt til særlige ernæringsmæssige formål og kosttilskud.
 § 14. Ved tilsætningsstoffer forstås i denne lov stoffer, som uden  

 i sig selv at være fødevarer eller sædvanligt anvendte bestanddele af  

 fødevarer, er bestemt til at tilsættes fødevarer for at påvirke fødevarernes  

 næringsværdi, holdbarhed, farve, lugt, smag eller i øvrigt med teknologiske  

 eller andre formål.
 Stk. 2. Ved tekniske hjælpestoffer forstås i denne lov ethvert  

 tilsætningsstof, som ikke indtages som en fødevare i sig selv, men som  

 anvendes ved forarbejdningen af råvarer, fødevarer eller disses ingredienser  

 for at opfylde et bestemt teknologisk formål under behandlingen eller  

 forarbejdningen, og som kan resultere i, at der i det færdige produkt findes  

 en utilsigtet, men uundgåelig rest af dette stof eller omsætningsprodukter  

 deraf, under forudsætning af at disse reststoffer ikke indvirker teknologisk  

 på det færdige produkt.
 § 15. Som tilsætningsstoffer må kun anvendes eller sælges stoffer,  

 der er godkendt af ministeren for fødevarer, landbrug og fiskeri.
 Stk. 2. Ministeren kan fastsætte regler om, på hvilke vilkår  

 tilsætningsstoffer må anvendes, herunder med hvilke formål, i hvilke mængder  

 og til hvilke produkter, og om tilsætningsstoffernes identitet og renhed.
 Stk. 3. Ministeren udarbejder en positivliste over godkendte  

 tilsætningsstoffer og deres anvendelse, jf. stk. 2, som gøres offentlig  

 tilgængelig.
 § 16. Ministeren for fødevarer, landbrug og fiskeri kan fastsætte  

 regler om, at nærmere angivne grupper af tilsætningsstoffer kan tages i  

 anvendelse 6 måneder efter, at de er anmeldt til ministeren, medmindre denne  

 forinden har nedlagt forbud mod den anmeldte anvendelse af stoffet.
 Stk. 2. Ministeren kan fastsætte regler eller træffe bestemmelse  

 om anvendelse af aromastoffer og tekniske hjælpestoffer og om, at fødevarer,  

 tilsætningsstoffer eller andre stoffer, der anvendes ved behandling af  

 fødevarer, skal være tilsat et røbestof.
 § 17. Ved godkendelse og fastsættelse af regler i henhold til §§  

 15 og 16 skal der især tages hensyn til, at forbrugerne beskyttes mod  

 sundhedsrisici, at rimelige teknologiske behov imødekommes, og at forbrugerne  

 ikke vildledes om fødevarernes indhold, kvalitet m. m.
§ 18. For tilsætningssstoffer finder 1) § 11, § 19, stk. 1 og 2, § 21, 24, stk. 3, og § 54, stk. 1, og 2) § 12, § 19, stk. 3-5, § 24, stk. 1 og 2, § 26, § 54, stk. 2 og 3, og §  

 63 tilsvarende anvendelse.
Kapitel 4 Markedsføring og mærkning af fødevarer § 19. Fødevarer må ikke sælges under omstændigheder, der er egnet  

 til at vildlede forbrugerne med hensyn til varens oprindelse, produktions-  

 eller fremstillingsmåde, fremstillingstidspunkt, beskaffenhed, art, mængde,  

 sammensætning, behandling, egenskaber eller virkninger.
 Stk. 2 . Det er forbudt i forbindelse med markedsføring af  

 fødevarer at give indtryk af, at en fødevare har særlige egenskaber, når alle  

 lignende fødevarer har eller efter lovgivningen skal have tilsvarende  

 egenskaber.
Stk. 3. Ministeren for fødevarer, landbrug og fiskeri kan  

 fastsætte regler eller træffe bestemmelse om anvendelse af anprisninger i  

 forbindelse med salg eller reklame m. v. om egenskaber, som en fødevare ikke  

 er i besiddelse af.
Det kan herunder forbydes at anvende sådanne negative  

 anprisninger.
 Stk. 4 . Ved bedømmelse af de forhold, der er nævnt i stk. 1 - 3,  

 skal der særligt tages hensyn til den betegnelse, der anvendes for varen, de  

 mundtlige og skriftlige oplysninger, som gives om varen, de tegninger,  

 billeder og den tekst, der er anbragt på varen, på dens emballage, på reklame  

 eller på skilt om varen, i annoncer eller tilbud, eller forhold, som på anden  

 måde er søgt bragt til offentlighedens kendskab, herunder varens placering i  

 forhold til andre varer.
 Stk. 5. Den producent eller forhandler, der er ansvarlig for  

 mærkning eller markedsføring af en fødevare, skal kunne dokumentere, at de  

 fremsatte oplysninger og påstande er korrekte.
§ 20. Det er forbudt ved mærkning, reklamer m. v., jf. § 19, stk.  

 4, at anvende 1) angivelser, der er egnet til at vække eller udnytte angstfølelser hos  

 forbrugerne, 2) angivelser om, at fødevarer er anbefalet af læger, eller at indtagelse  

 af den pågældende vare kan forebygge, lindre eller have gavnlig virkning på  

 sygdomme eller sygdomssymptomer, 3) billeder af sundhedspersonel og lignende, 4) angivelser om, at fødevarer ved hjælp af tilsætningsstoffer har opnået  

 en øget eller særlig næringsværdi og 5) angivelser, der er egnet til at rejse tvivl om forsvarligheden af at  

 anvende andre lignende fødevarer.
 Stk. 2. Ministeren for fødevarer, landbrug og fiskeri kan  

 fastsætte regler om salg og anprisning af fødevarer, der angives at være  

 særligt egnede for mennesker med behov for særlig kost på grund af sygdom,  

 alder eller andre forhold, eller som angives at virke forebyggende over for  

 sygdom.
 § 21. Virksomheder, der behandler eller sælger fødevarer, må ikke  

 i forbindelse med markedsføringen af et produkt omtale, at produktet eller  

 virksomheden er under det offentliges kontrol eller tilsyn, har fået  

 autorisation, godkendelse eller er registreret af en offentlig myndighed jf.  

 dog §§ 22 og 24.
 § 22. Ministeren for fødevarer, landbrug og fiskeri kan fastsætte  

 regler eller træffe bestemmelse om, at fødevarer skal mærkes med oplysninger,  

 der er af betydning for forbrugerne, virksomhederne eller  

 tilsynsmyndighederne.
 § 23. Færdigpakkede fødevarer, der er mærket med angivelse af  

 sidste salgsdag, mindst holdbar til eller lignende, må ikke ommærkes med  

 forlænget frist, ompakkes eller efter fristens udløb sælges i pakningen.
§ 24. Ministeren for fødevarer, landbrug og fiskeri kan fastsætte  

 regler eller træffe bestemmelse om særlig mærkning af fødevarer, når 1) sundheds-, ernærings- eller kontrolmæssige hensyn taler derfor, 2) hensynet til særlige befolkningsgrupper gør det nødvendigt, 3) fødevaren er i besiddelse af særlig kvalitet eller særlige  

 karakteristika, 4) der under produktion af fødevaren er anvendt særlige avls-, opdræts-,  

 fangst-, eller dyrkningsmåder eller lignende, 5) fødevaren er behandlet på særlig måde eller fremstillet ved særlig  

 teknologi, 6) fødevaren er bestemt til særlige ernæringsmæssige formål, eller 7) der er anvendt tilsætningsstoffer, herunder næringsstoffer.
 Stk. 2. Ministeren kan fastsætte regler om anvendelse af  

 varebetegnelser, særlige mærker eller symboler for fødevarer eller bestemte  

 typer af fødevarer, som angiver, at varerne har været underkastet generel  

 eller særlig kontrol, eller at varerne har en særlig kvalitet, sammensætning  

 eller geografisk oprindelse eller været underkastet en speciel behandling.
Stk. 3. Anvendelsen af de mærker m. m., der er fastsat i henhold  

 til stk. 2, på andre varer er forbudt.
Det er ligeledes forbudt at anvende  

 disse mærker m. m. eller andre mærker m. m., der kan forveksles med disse, på  

 en måde, der er egnet til at vildlede med hensyn til produktion, behandling,  

 sammensætning, geografisk oprindelse m. m. af produktet.
 § 25. Ministeren for fødevarer, landbrug og fiskeri kan fastsætte  

 regler eller træffe bestemmelse om mærkning af tilsætningsstoffer, herunder  

 om brugsanvisning og advarselsmærkning.
 § 26. Ministeren for fødevarer, landbrug og fiskeri kan fastsætte  

 regler eller træffe bestemmelse om, hvorledes mærkning af fødevarer skal  

 udføres, herunder på hvilke sprog, de foreskrevne oplysninger skal gives, og  

 hvor oplysningerne skal anbringes.
Kapitel 5 Materialer og genstande § 27. Materialer og genstande bestemt til at komme i berøring med  

 fødevarer så som emballage, maskiner, redskaber, bestik og husgeråd m. v.,  

 rengørings-, desinfektions- og smøremidler m. m. samt brugs- og  

 forbrugsgenstande, som kommer i forbindelse med fødevarer, må ikke ved normal  

 anvendelse eller under forudsigelige forhold kunne afgive bestanddele til  

 fødevarer i et omfang, der kan frembyde fare for menneskers sundhed, medføre  

 en uacceptabel ændring af sammensætningen af fødevarerne eller forringe  

 fødevarernes farve, lugt, smag eller andre af fødevarernes fysiske  

 karakteristika.
Stk. 2. Ministeren for fødevarer, landbrug og fiskeri kan  

 fastsætte regler eller træffe bestemmelse om 1) sammensætning og mærkning af materialer og genstande, 2) afsmitning fra materialer og genstande, 3) krav til holdbarhed og styrke af materialer og genstande, som skal  

 anvendes til bestemte fødevarer eller i bestemte situationer, 4) krav om, at materialer og genstande skal ledsages af sundheds- eller  

 kvalitetscertifikater, og 5) krav om forhåndsgodkendelse af materialer og genstande, der anvendes  

 ved behandling eller salg af fødevarer.
 § 28. Ministeren for fødevarer, landbrug og fiskeri kan fastsætte  

 regler eller træffe bestemmelse om godkendelse og anvendelse af rengørings-,  

 desinfektions- og smøremidler m. m. i virksomheder, der er omfattet af loven.  

 Der kan herunder fastsættes regler om, at beholdere med sådanne midler skal  

 være forsynet med oplysning om midlernes sammensætning og anvendelsesområde.
§ 29. Ministeren for fødevarer, landbrug og fiskeri kan fastsætte  

 regler eller træffe bestemmelse til forebyggelse af sundhedsrisici fra brugs-  

 og forbrugsgenstande, som kommer i forbindelse med fødevarer, og som sælges  

 til anvendelse i private husholdninger.
Der kan herunder fastsættes regler om  

 mærkning af sådanne genstande.
§ 30. For de i § 27, stk. 1, nævnte materialer og genstande m. m.  

 finder 1) § 19, stk. 1 og 2, § 21, § 24, stk. 3 og § 54, stk. 1, og 2) § 19, stk. 3-5, § 24, stk. 1 og 2, § 26, § 54, stk. 2 og 3 og § 63 tilsvarende anvendelse.
Kapitel 6 Frivillige mærkningsordninger § 31. Ministeren for fødevarer, landbrug og fiskeri kan fastsætte  

 regler for en frivillig mærkningsordning til fremme af produktion og  

 afsætning af fødevarer og landbrugs- og fiskeriprodukter i øvrigt af særlig  

 høj kvalitet eller med særlige karakteristika.
 Stk. 2. Til at bistå ved administrationen af en frivillig  

 mærkningsordning og ved fastsættelse af regler for denne mærkningsordning,  

 nedsætter ministeren et Fødevarekvalitetsudvalg.
 Stk. 3. Ministeren udpeger formanden for udvalget og udnævner de  

 øvrige medlemmer af udvalget efter indstilling fra de berørte forbruger- og  

 erhvervsorganisationer og myndigheder.
 Stk. 4. Ministeren fastsætter udvalgets forretningsorden.  

 Ministeren kan endvidere fastsætte bestemmelser om sekretariatsbetjening af  

 udvalget.
§ 32. Ministeren for fødevarer, landbrug og fiskeri kan fastsætte  

 regler for hvilke produkter, der er omfattet af en frivillig  

 mærkningsordning, herunder opstille objektive kvalitetskriterier, der  

 fastlægger krav til produktion, forarbejdning m. v.
Disse krav skal ligge ud  

 over de krav, som gælder i henhold til lovgivningen i øvrigt.
 Stk. 2. Importerede produkter, herunder levende dyr, kan omfattes  

 af en frivillig mærkningsordning, hvis der foreligger dokumentation for, at  

 produktet er behandlet eller dyret opvokset i overensstemmelse med de regler  

 og krav, som er fastsat i medfør af loven.
 Stk. 3. Ministeren kan beslutte, at importerede produkter kan  

 omfattes af en frivillig mærkningsordning, hvis de i oprindelseslandet er  

 omfattet af en kvalitetsordning, der efter en konkret vurdering for det  

 enkelte produkt skønnes at indebære krav, som kan sidestilles med krav, der  

 stilles under denne mærkningsordning.
 § 33. Ministeren for fødevarer, landbrug og fiskeri kan fastsætte  

 regler for godkendelse og anmeldelse af virksomheder, der ønsker at behandle  

 eller sælge produkter omfattet af en mærkningsordning.
 Stk. 2. Ministeren kan fastsætte regler om tilmelding af  

 primærproducenter, som ønsker hele eller dele af deres virksomhed omfattet af  

 en mærkningsordning.
 Stk. 3. Ministeren kan fastsætte regler om, at tilmeldte  

 primærproducenter og godkendte eller anmeldte virksomheder, som overtræder de  

 under en frivillig mærkningsordning opstillede krav eller andre betingelser,  

 midlertidigt eller permanent udelukkes fra denne mærkningsordning.
 § 34. Ministeren for fødevarer, landbrug og fiskeri kan fastsætte  

 regler om mærkning af de produkter, der er omfattet af en frivillig  

 mærkningsordning, herunder om forbeholdte varebetegnelser, anvendelse af  

 særlige mærker, logoer eller symboler, jf. 24, stk. 2 og 3.
 § 35. De virksomheder og primærproducenter, som er tilsluttet en  

 frivillig mærkningsordning, afholder udgifterne ved denne ordning, jf. § 56.
 Stk. 2. Ministeren for fødevarer, landbrug og fiskeri kan  

 fastsætte regler om betaling af udgifter i forbindelse med en frivillig  

 mærkningsordning. § 56, stk. 4-7, finder tilsvarende anvendelse.
Kapitel 7 Primærproduktion af fødevarer § 36. Ved primærproduktion forstås dyrkning af afgrøder i  

 landbrug, gartneri og lignende, opdræt af dyr i landbrug, aquakulturbrug og  

 lignende samt fangst og landing af fisk, krebs- og bløddyr, produktion af  

 mælk og æg, jagt, biavl, indsamling af bær, frugter og svampe og lignende.
 Stk. 2. Medmindre ministeren fastsætter andet, er primærproduktion  

 ikke omfattet af reglerne i §§ 44 - 46.
 § 37. Ministeren for fødevarer, landbrug og fiskeri kan fastsætte  

 regler eller træffe bestemmelse om primærproduktion af fødevarer med henblik  

 på at sikre og forbedre den hygiejniske, sundheds- eller kvalitetsmæssige  

 beskaffenhed af fødevarerne.
 § 38. Mælkeproducenter må ikke ændre på mælkens naturlige  

 sammensætning og må ikke underkaste mælken anden behandling end mekanisk  

 rensning og afkøling.
 Stk. 2. Ministeren for fødevarer, landbrug og fiskeri kan  

 fastsætte regler om, at betaling for leveret mælk skal gradueres efter  

 kvaliteten.
 § 39. Dyr, der afhændes til slagtning eller slagtemæssig  

 behandling, må ikke lide af nogen sygdom eller indeholde rester af lægemidler  

 eller andre forureninger, der kan indebære risiko for menneskers sundhed, jf.  

 § 7, stk. 2.
§ 40. Nødslagtning af syge eller tilskadekomne dyr kan foretages  

 på stedet, når det er nødvendigt af dyreværnsmæssige grunde.
Ministeren for  

 fødevarer, landbrug og fiskeri kan fastsætte regler herom.
 § 41. På ejendomme, hvor dyrehold er tilladt, kan ejendommens ejer  

 eller bruger uanset bestemmelsen i § 44, stk. 2, foretage slagtning og  

 efterfølgende slagtemæssig behandling af egne dyr til forbrug i egen  

 husholdning. § 39 finder tilsvarende anvendelse.
 Stk. 2. Ministeren for fødevarer, landbrug og fiskeri kan  

 fastsætte regler om primærproducenters slagtning af dyr samt om vilkår for  

 producenters slagtning og salg fra egen virksomhed direkte til forbruger til  

 anvendelse i dennes private husholdning.
 § 42. Ministeren for fødevarer, landbrug og fiskeri kan fastsætte  

 regler eller træffe bestemmelse om primærproducenters salg af fødevarer fra  

 egen bedrift, fartøj m. v. direkte til forbruger til anvendelse i dennes  

 private husholdning.
Kapitel 8 Virksomhederne § 43. Den, der behandler eller sælger fødevarer eller andre af  

 loven omfattede produkter, er ansvarlig for overholdelsen af de krav, der er  

 fastsat i loven eller med hjemmel i loven.
 § 44. Tilvirkning af fødevarer eller tilsætningsstoffer med  

 henblik på salg må ikke påbegyndes, før autorisation hertil er meddelt af  

 ministeren for fødevarer, landbrug og fiskeri.
 Stk. 2. Slagtning og slagtemæssig behandling af husdyr samt  

 indvejning af mælk må kun finde sted på virksomheder, der er autoriseret  

 hertil af ministeren for fødevarer, landbrug og fiskeri.
Stk. 3. Ministeren kan fastsætte regler eller træffe bestemmelse  

 om, at virksomheder, der er omfattet af stk. 1 eller 2, kan fritages fra  

 kravet om autorisation.
Sådanne virksomheder er da omfattet af reglerne i §  

 45.
 § 45. Engrosvirksomhed, som omfatter opbevaring, aftapning,  

 emballering, ompakning, transport eller salg af fødevarer eller  

 tilsætningsstoffer, må ikke påbegyndes, før godkendelse hertil er meddelt af  

 ministeren for fødevarer, landbrug og fiskeri.
Stk. 2. Ministeren kan fastsætte regler eller træffe bestemmelse  

 om, at virksomheder, der er omfattet af stk. 1, kan fritages for kravet om  

 godkendelse.
Sådanne virksomheder skal da anmeldes til registrering hos  

 tilsynsmyndigheden.
 § 46. Detailvirksomhed, som omfatter behandling, bortset fra  

 slagtning og slagtemæssig behandling, eller salg af fødevarer eller  

 tilsætningsstoffer, må ikke påbegyndes, før godkendelse hertil er meddelt af  

 ministeren for fødevarer, landbrug og fiskeri.
 Stk. 2. Ministeren kan fastsætte regler om, at virksomheder, der  

 er omfattet af stk. 1, kan fritages for kravet om godkendelse, og om hvorvidt  

 disse virksomheder skal anmeldes til registrering hos tilsynsmyndigheden.
 Stk. 3. Ministeren kan fastsætte regler eller træffe bestemmelse  

 om behandling og salg af fødevarer under åben himmel og om udstilling af  

 fødevarer.
 § 47. Ministeren for fødevarer, landbrug og fiskeri kan fastsætte  

 regler om, at de af §§ 44-46 omfattede virksomheder ikke må påbegynde  

 indførsel til eller udførsel fra landet af fødevarer eller  

 tilsætningsstoffer, før der er sket anmeldelse herom til ministeren.
 § 48. Ministeren for fødevarer, landbrug og fiskeri kan fastsætte  

 regler om, at fremstilling eller salg af materialer og genstande, som er  

 bestemt til at komme i berøring med fødevarer, ikke må påbegyndes før, der er  

 sket anmeldelse herom til ministeren.
 § 49. Ministeren for fødevarer, landbrug og fiskeri kan fastsætte  

 regler om autorisation, godkendelse, registrering og anmeldelse for de  

 virksomheder, som er omfattet af loven, herunder om de vilkår, som  

 virksomhederne skal opfylde.
Stk. 2. Autorisation eller godkendelse skal indhentes på ny ved 1) væsentlige bygningsmæssige ændringer, 2) væsentlige ændringer i virksomhedens indretning, 3) væsentlige ændringer i virksomhedens produktion eller vareudvalg eller 4) indførelse af lovpligtig egenkontrol eller ved væsentlige ændringer i  

 denne egenkontrol.
 Stk. 3. Den, som overtager en autoriseret, godkendt, registreret  

 eller anmeldt virksomhed, skal anmelde dette ejer- eller brugerskifte til  

 tilsynsmyndigheden, og samtidig oplyse, om der ønskes fornyet autorisation  

 eller godkendelse.
 Stk. 4. En autorisation eller godkendelse kan tages op til fornyet  

 behandling, når der er forløbet 5 år siden sidste autorisation eller  

 godkendelse.
 § 50. Autorisation eller godkendelse kan tilbagekaldes, hvis  

 virksomheden ikke opfylder de stillede vilkår, hvis forudsætningerne for  

 autorisationen eller godkendelsen ændres væsentligt, eller hvis det ud fra  

 hygiejniske, markedsføringsmæssige, afgiftsmæssige eller lignende årsager  

 skønnes nødvendigt.
 § 51. Virksomheder, der er omfattet af loven, skal til enhver tid  

 opfylde de krav, som hensynet til god hygiejnisk praksis tilsiger.
Stk. 2. Ministeren for fødevarer, landbrug og fiskeri kan  

 fastsætte regler eller træffe bestemmelse om hygiejne i samt indretning og  

 drift af virksomheder, transportmidler og lignende omfattet af loven.
Der kan  

 herunder fastsættes regler eller træffes bestemmelse om forhåndsgodkendelse  

 af transportmidler, lokaler, inventar, udstyr, maskiner, emballage og  

 lignende samt om is, vand, damp, luft og luftarter, der anvendes ved  

 behandling af fødevarer eller tilsætningsstoffer, eller til rengøring af  

 lokaler, udstyr m. v.
 Stk. 3. Ministeren kan fastsætte regler om, at virksomheder, som  

 er omfattet af loven, kun må anvende fødevarer eller tilsætningsstoffer fra  

 autoriserede eller godkendte virksomheder.
 § 52. Ministeren for fødevarer, landbrug og fiskeri kan fastsætte  

 regler eller træffe bestemmelse om, at virksomheder, som er omfattet af  

 loven, for egen regning skal gennemføre en egenkontrol.
 Stk. 2. Ministeren kan fastsætte regler eller træffe bestemmelse  

 om, at virksomheder, som er omfatte af loven, for egen regning skal lade  

 foretage nærmere fastsatte analyser og undersøgelser, at analyseresultater  

 skal fremsendes til tilsynsmyndigheden, og at analyserne skal foretages på  

 særlige laboratorier, jf. § 60, nr. 1.
§ 53. Ministeren for fødevarer, landbrug og fiskeri kan fastsætte  

 regler om, at uddannelse, herunder i fødevarehygiejne, er obligatorisk for  

 visse personer, som er beskæftiget i virksomheder omfattet af loven.
Sådanne  

 uddannelser kan etableres efter reglerne i lov om arbejdsmarkedsuddannelser  

 og afsluttes med et certifikat.
Kapitel 9 Ind- og udførsel § 54. Det er forbudt med henblik på salg at indføre fødevarer, som  

 ikke opfylder kravene i loven, i regler, som er fastsat i medfør af loven,  

 eller i forordninger m. m. udstedt af Det Europæiske Fællesskab.
 Stk. 2. Ministeren for fødevarer, landbrug og fiskeri kan af  

 hensyn til menneskers, dyrs eller planters sundhed fastsætte regler eller  

 træffe bestemmelser om indførsel og udførsel af fødevarer, herunder forbyde  

 indførsel eller udførsel af fødevarer.
 Stk. 3. Ministeren kan fastsætte regler eller træffe bestemmelse  

 om fødevarer, der føres gennem landet som transitgods eller oplagres som  

 transitgods.
 § 55. Loven og de regler, som er fastsat i medfør af loven, gælder  

 også for fødevarer, der udføres til andre lande, medmindre varerne er i  

 overensstemmelse med gældende regler i modtagerlandet eller almindeligt  

 anerkendte internationale normer.
 Stk. 2. Ministeren for fødevarer, landbrug og fiskeri kan dog  

 fastsætte regler om sammensætning, kvalitet, mærkning m. v. af varer, der  

 udføres her fra landet.
 Stk. 3. Medmindre ministeren fastsætter andet, finder loven og  

 regler, der er fastsat i medfør af loven, også anvendelse på fødevarer, der  

 her i landet leveres som forsyning til skibe og fly.
Kapitel 10 Formålsbestemte afgifter og gebyrer § 56. De af loven omfattede primærproducenter og virksomheder,  

 herunder virksomheder, der fremstiller materialer og genstande, der er  

 bestemt til at komme i forbindelse med fødevarer, afholder udgifterne ved det  

 tilsyn og den kontrol, som udføres efter loven og regler udstedt i medfør af  

 loven, medmindre ministeren for fødevarer, landbrug og fiskeri fastsætter  

 regler om eller bestemmer andet.
 Stk. 2. Ministeren kan fastsætte regler om opkrævning og betaling  

 af afgifter til dækning af udgifter til tilsyn og kontrol efter loven eller  

 regler udstedt i medfør af loven, herunder for særligt belastende kontrol  

 samt ekstraordinære tilsyn, kontrol og analyser eller anden særlig kontrol,  

 jf. § 63.
 Stk. 3 . Ministeren kan fastsætte regler om betaling for særlige  

 ydelser og ekspeditioner, herunder autorisationer, godkendelser,  

 registreringer, anmeldelser, undersøgelser og attestationer, der ydes i  

 henhold til loven eller regler udstedt i medfør af loven.
 Stk. 4. Ministeren kan fastsætte regler om betaling og opkrævning  

 af afgifter eller gebyrer for godkendelser eller anmeldelser i henhold til  

 forordninger udstedt af Det Europæiske Fællesskab vedrørende de af loven  

 omfattede forhold.
Stk. 5. Beløb, som opkræves i medfør af stk. 1-4, og som ikke  

 betales rettidigt, tillægges en rente på 1,3 pct. månedligt for hver  

 påbegyndt måned fra forfaldsdagen at regne, medmindre andet er fastsat ved  

 forordning.
For erindringsskrivelser betales et gebyr på 200 kr., som  

 reguleres i henhold til § 3 i lov om en satsreguleringsprocent.
 Stk. 6. Den, der overtager en virksomhed, med hvilken der føres  

 tilsyn eller kontrol efter denne lov eller efter regler udstedt i medfør af  

 loven, hæfter for de dermed forbundne afgifter og gebyrer, som vedrører tiden  

 før overtagelsen.
 Stk. 7. Der er udpantningsret for de i stk. 1-6 nævnte beløb.
§ 57. Ministeren for fødevarer, landbrug og fiskeri kan fastsætte  

 regler eller træffe bestemmelse om, at visse detailforhandlingsvirksomheder,  

 der som led i uegennyttigt socialt arbejde tilvirker eller forhandler  

 fødevarer uden erhvervsmæssig fortjeneste for øje og uden konkurrencemæssig  

 betydning i forhold til andre virksomheder, kan fritages for afgifter og  

 gebyrer Kapitel 11 Myndighederne § 58. Ministeren for fødevarer, landbrug og fiskeri kan henlægge  

 sine beføjelser efter loven til en institution under ministeriet eller kan  

 efter forhandling med vedkommende minister eller myndighed henlægge sine  

 beføjelser til en anden offentlig institution Stk. 2. Ministeren kan endvidere i nærmere afgrænset omfang  

 henlægge opgaver inden for lovens område til private institutioner.  

 Ministeren kan fastsætte regler herom.
Stk. 3. Ministeren kan nedsætte udvalg til at bistå ved  

 administrationen af særlige områder inden for loven.
Ministeren kan fastsætte  

 regler herom.
 § 59. Ministeren for fødevarer, landbrug og fiskeri etablerer en  

 central enhed og et antal regionale statslige enheder, som skal varetage  

 kontrol, tilsyn, undersøgelser og informationsvirksomhed m. m. inden for  

 lovens område.
 Stk. 2. Ministeren kan fastsætte regler eller træffe bestemmelse  

 om disse enheders opgaver og virksomhed, samt om tilsynet med disse.
§ 60. Ministeren for fødevarer, landbrug og fiskeri kan fastsætte  

 regler eller træffe bestemmelse om 1) at offentlige og private laboratorier skal være akkrediterede,  

 godkendte eller opfylde bestemte kvalitetskriterier for at kunne varetage  

 undersøgelsesopgaver i henhold til loven eller i regler udstedt i medfør af  

 loven og 2) vurdering og godkendelse af analysemetoder og om hvilke analysemetoder,  

 der skal anvendes til laboratorieundersøgelser i henhold til loven eller i  

 regler udstedt i medfør af loven.
§ 61. Ministeren for fødevarer, landbrug og fiskeri kan fastsætte  

 regler eller træffe bestemmelser med henblik på opfyldelse af Det Europæiske  

 Fællesskabs direktiver og beslutninger om forhold, som er omfattet af denne  

 lov.
Ministeren kan endvidere fastsætte de regler, som er nødvendige for  

 anvendelsen af Det Europæiske Fællesskabs forordninger om forhold, som er  

 omfattet af denne lov.
 Stk. 2. Ministeren kan fastsætte regler eller træffe bestemmelse  

 om fravigelse af reglerne i de i stk. 1 nævnte retsakter, i det omfang disse  

 indeholder adgang hertil.
 Stk. 3. Ministeren kan fastsætte regler med henblik på opfyldelse  

 af internationale traktater og aftaler inden for lovens områder.
Kapitel 12 Kontrol og offentliggørelse af kontrolresultater § 62. Ministeren for fødevarer, landbrug og fiskeri kan fastsætte  

 regler eller træffe bestemmelse om den kontrol, som skal udøves efter loven,  

 herunder om arten, omfanget og udførelsen samt om udarbejdelse af  

 kontrolprogrammer og anvendelse af analysemetoder, jf. § 60, nr. 2.
 § 63. Ministeren for fødevarer, landbrug og fiskeri kan fastsætte  

 regler eller træffe bestemmelse om, at bestemte typer af fødevarer skal  

 underkastes særlig kontrol.
§ 64. Ministeren for fødevarer, landbrug og fiskeri meddeler de  

 påbud og forbud, der anses for nødvendige for at sikre overholdelsen af de  

 krav, der er fastsat i loven, i regler udstedt eller bestemmelser truffet i  

 medfør af loven.
Det kan herunder bestemmes, at varer, der ikke opfylder de  

 krav, som er fastsat i loven, i regler udstedt eller bestemmelser truffet i  

 medfør af loven, skal mærkes, denatureres, beslaglægges eller tilintetgøres,  

 at virksomheden skal kalde varer tilbage fra senere omsætningsled, eller at  

 virksomheden midlertidigt skal indstille behandling eller salg.
 Stk. 2. Ministeren kan bestemme, at mærkning, denaturering,  

 beslaglæggelse, tilintetgørelse eller tilbagekaldelse i henhold til stk. 1,  

 skal ske for virksomhedens regning. § 56 stk. 5 - 7, finder tilsvarende  

 anvendelse.
 § 65. Tilsynsmyndigheden og personer, som er særligt bemyndiget  

 hertil, har til enhver tid mod behørig legitimation og uden retskendelse  

 adgang til offentlige og private ejendomme, lokaliteter, transportmidler,  

 forretningsbøger, papirer m. v., herunder elektroniske data, for at  

 tilvejebringe oplysninger til brug for løsning af opgaver i henhold til loven  

 eller til regler, som er fastsat i medfør af loven.
Stk. 2. Politiet yder om nødvendigt bistand hertil.
Ministeren for  

 fødevarer, landbrug og fiskeri kan efter aftale justitsministeren fastsætte  

 nærmere regler herom.
 § 66. Den, der er ansvarlig for forhold, som omfattes af loven  

 eller af regler udstedt i medfør af loven, skal efter anmodning fra  

 tilsynsmyndigheden give alle oplysninger, herunder om økonomiske og  

 regnskabsmæssige forhold, som har betydning for kontrollens gennemførelse,  

 samt vederlagsfrit yde tilsynsmyndigheden fornøden bistand ved kontrol,  

 prøveudtagning, kopiering og udlevering af skriftligt materiale og udskrift  

 af elektroniske data.
 Stk. 2. Tilsynsmyndigheden kan som led i kontrol og overvågning  

 vederlagsfrit mod kvittering udtage eller pålægge den ansvarlige at udtage  

 prøver af råvarer, halvfabrikata, færdigvarer, is, vand, damp, luft,  

 luftarter, materialer og genstande, tilsætningsstoffer, bekæmpelsesmidler,  

 rengørings- og desinfektionsmidler m. m.
 Stk. 3. Ministeren for fødevarer, landbrug og fiskeri kan  

 fastsætte regler eller træffe bestemmelse om, at en virksomhed skal yde  

 tilsynsmyndigheden bistand ved forsendelse af prøver og afholde udgifterne  

 herved.
 § 67. Ministeren for fødevarer, landbrug og fiskeri nedsætter et  

 Fødevarekontroludvalg med den opgave at overvåge, om fødevarekontrollen  

 udføres i overensstemmelse med reglerne på området, kontrolstrategien og  

 kontrolplaner samt på en ressourcemæssig hensigtsmæssig måde.
Stk. 2. Udvalget består af seks fagkyndige medlemmer udpeget af  

 ministeren.
Forbrugerrådet indstiller tre medlemmer, og Landbrugsraadet,  

 Dansk Industri, FDB og Dansk Handel og Service indstiller i fællesskab  

 ligeledes tre medlemmer.
Udvalget vælger sin formand blandt medlemmerne.  

 Ministeren fastsætter udvalgets forretningsorden og de nærmere regler om  

 udvalgets opgaver.
Stk. 3. Der oprettes en revisionsenhed under Ministeriet for  

 Fødevarer, Landbrug og Fiskeri.
Revisionsenheden bistår  

 Fødevarekontroludvalget.
Revisionsenhedens leder er sekretær for udvalget.  

 Ministeren fastsætter de nærmere regler om enhedens organisation og opgaver.
 Stk. 4. Dokumenter, der i henhold til lov om offentlighed i  

 forvaltningen og forvaltningsloven er interne, mister ikke som følge af  

 udveksling mellem Fødevarekontroludvalget og revisionsenheden deres interne  

 karakter.
 Stk. 5. Ministeren udarbejder årligt en redegørelse til  

 Folketinget om fødevarekontrollen.
 § 68. Ministeren for fødevarer, landbrug og fiskeri kan fastsætte  

 regler om offentliggørelse med navns nævnelse af resultater af og sanktioner  

 på grundlag af kontrol, som gennemføres i henhold til loven eller regler  

 udstedt i medfør af loven.
 Stk. 2. Ministeren kan fastsætte regler om formen for og omfanget  

 af offentliggørelse, herunder at offentliggørelse kan ske elektronisk.  

 Ministeren kan bestemme, at visse resultater ikke skal offentliggøres.
Stk. 3. Ministeren kan bestemme, at offentliggørelse skal ske på  

 grundlag af et af ministeren oprettet edb-informationssystem vedrørende  

 kontrolresultater.
Til brug for offentliggørelse kan ministeren på ethvert  

 tidspunkt, herunder periodisk, videregive såvel enkeltstående oplysninger som  

 masseoplysninger fra informationssystemet til en ubestemt kreds af modtagere.  

 Enhver har adgang til fra informationssystemet at få meddelt oplysninger, som  

 enten har været offentliggjort eller som skal offentliggøres.
Adgangen  

 omfatter såvel enkeltstående oplysninger som masseoplysninger.
Kapitel 13 Det Rådgivende Fødevareudvalg § 69. Ministeren for fødevarer, landbrug og fiskeri nedsætter Det  

 Rådgivende Fødevareudvalg.
Udvalget afgiver udtalelse om væsentlige  

 fødevarepolitiske emner, herunder om udkast til ny lovgivning på området.
Stk. 2. Ministeren kan fastsætte nærmere regler om udvalgets  

 sammensætning og virksomhed.
Ministeren fastsætter udvalgets  

 forretningsorden.
Kapitel 14 Kost og Ernæring § 70. Ministeren for fødevarer, landbrug og fiskeri har til opgave  

 at formidle oplysning til forbrugerne om forhold, der er omfattet af loven,  

 herunder om ernæring.
 Stk. 2. Ministeren kan iværksætte overvågningsprogrammer for  

 fødevarer og undersøgelser af fødevarer og af befolkningens kost og ernæring  

 med henblik på udstedelse af regler inden for lovens område og på  

 udarbejdelse af kost- og næringsstofanbefalinger, vejledninger til  

 myndigheder og virksomheder samt forbrugeroplysning om kost og ernæring.
 § 71. Ministeren for fødevarer, landbrug og fiskeri kan fastsætte  

 regler og træffe bestemmelse om privates, herunder virksomheders, oplysning  

 om kost og ernæring.
 Stk. 2. Ministeren kan fastsætte regler om, at fødevarer skal  

 mærkes med angivelse af næringsværdi, herunder om hvorledes næringsværdien  

 skal angives på emballagen, i reklamer og lignende. § 26 finder tilsvarende  

 anvendelse for næringsdeklarationer.
 § 72. Ministeren for fødevarer, landbrug og fiskeri kan rådgive om  

 og fastsætte regler for offentlig kostforplejning.
 § 73. Ministeren for fødevarer, landbrug og fiskeri nedsætter et  

 ernæringsråd, der skal være rådgivende i ernæringsvidenskabelige spørgsmål.
Stk. 2. Ministeren for fødevarer, landbrug og fiskeri kan  

 fastsætte nærmere regler om rådets sammensætning og virksomhed.
Ministeren  

 fastsætter rådets forretningsorden.
Kapitel 15 Klage og dispensation.
§ 74. Ministeren for fødevarer, landbrug og fiskeri kan fastsætte  

 regler om adgangen til at klage over de i § 58 omhandlede myndigheders,  

 udvalgs og private institutioners afgørelser, herunder om, at en myndigheds  

 afgørelser ikke kan indbringes for anden administrativ myndighed.
Ministeren  

 kan endvidere fastsætte regler om myndighedernes, udvalgenes og de private  

 institutioners adgang til at genvurdere en sag, efter at der er indgivet  

 klage.
§ 75. Klagefristen er 4 uger fra den dag, hvor afgørelsen er  

 meddelt den pågældende.
Klage skal sendes til den myndighed, der har truffet  

 afgørelsen.
 Stk. 2. Klagemyndigheden kan inden for 6 måneder efter afgørelsen  

 se bort fra overskridelser af klagefristen, når særlige grunde taler herfor.
 § 76. Ministeren for fødevarer, landbrug og fiskeri kan, når  

 forholdene taler derfor, meddele dispensation fra bestemmelserne i § 15, stk.  

 1, § 23 § 49, stk. 2, § 54, stk. 1, og § 55, stk. 1.
§ 77. Ministeren for fødevarer, landbrug og fiskeri kan under  

 større katastrofer, herunder krise eller krig, fastsætte de regler og træffe  

 de bestemmelser, der er nødvendige for at sikre den mest fordelagtige  

 anvendelse af fødevarer, undgå forurening m. v. og sikre befolkningens  

 forsyning med fødevarer.
Ministeren kan herunder fastsætte regler eller  

 træffe bestemmelse om fravigelse af de i loven fastsatte regler.
Stk. 2. Såfremt de i medfør af stk. 1 fastsatte regler eller  

 trufne bestemmelser medfører økonomisk tab for en virksomhed eller for en  

 producent, er staten erstatningspligtig.
De pågældende virksomheder må ikke  

 derved stilles mindre gunstigt end andre i samme branche.
 Stk. 3. Erstatning ansættes i mangel af mindelig overenskomst i  

 overensstemmelse med regler, der fastsættes af ministeren.
Kapitel 16 Straffebestemmelser § 78. Medmindre højere straf er forskyldt efter den øvrige  

 lovgivning, straffes med bøde den, der 1) behandler, sælger, indfører eller udfører fødevarer i strid med § 7, §  

 9, stk. 1, § 15, stk. 1, § 20, stk. 1, § 23, § 27, stk. 1, § 38, stk. 1, §  

 39, § 49, stk. 3, § 51, stk. 1,og § 55, stk. 1 og 3, 2) behandler, sælger eller indfører fødevarer, tilsætningsstoffer eller  

 materialer og genstande bestemt til at komme i berøring med fødevarer i strid  

 med § 19, stk. 1 og 2, § 21, § 24, stk. 3, og § 54, stk. 1, for  

 tilsætningsstoffer jf. § 18, nr. 1, og for materialer og genstande jf. § 30,  

 nr. 1, 3) uden autorisation, godkendelse eller registrering, udøver virksomhed  

 som omhandlet i §§ 44-46, 4) beskæftiger personer i strid med § 11, stk. 1, og § 18, 5) undlader at efterkomme påbud og forbud efter § 10, stk. 2 og 3, og §  

 63, 6) undlader at efterkomme påbud og forbud efter § 64, stk. 1, 7) undlader at give tilsynsmyndighederne adgang til virksomheden efter §  

 65, stk. 1, 8) undlader at afgive oplysninger eller at yde tilsynsmyndigheden bistand  

 efter § 66, stk. 1, eller 9) undlader at udtage prøver efter § 66, stk. 2.
Stk. 2. Straffen kan stige til hæfte eller fængsel i indtil 2 år,  

 hvis overtrædelsen er begået med forsæt eller grov uagtsomhed, og der ved  

 overtrædelsen er 1) forvoldt skade på sundheden eller fremkaldt fare herfor, eller 2) opnået eller tilsigtet opnået en økonomisk fordel for den pågældende  

 selv eller andre, herunder ved besparelser.
Stk. 3. I regler, der udstedes i medfør af loven, kan der  

 fastsættes straf af bøde for overtrædelse af bestemmelser i reglerne eller af  

 vilkår, der meddeles efter reglerne.
I reglerne kan der endvidere fastsættes  

 straf af bøde for overtrædelse af bestemmelser i regler fastsat af Det  

 Europæiske Fællesskab om forhold, som er omfattet af denne lov.
Det kan  

 endvidere fastsættes, at straffen kan stige til hæfte eller fængsel i indtil  

 2 år under tilsvarende betingelser, som anført i stk. 2.
 Stk. 4. Der kan pålægges selskaber m. v. (juridiske personer)  

 strafansvar efter reglerne i straffelovens 5. kapitel.
 § 79. Skønnes en overtrædelse ikke at ville medføre højere straf  

 end bøde, kan ministeren for fødevarer, landbrug og fiskeri tilkendegive, at  

 sagen kan afgøres uden retslig forfølgning, hvis den, der har begået  

 overtrædelsen, erklærer sig skyldig i overtrædelsen og erklærer sig rede til  

 inden en nærmere angivet frist, der efter begæring kan forlænges, at betale  

 en i tilkendegivelsen angivet bøde.
 Stk. 2 . Med hensyn til den i stk. 1 nævnte tilkendegivelse finder  

 bestemmelsen om tiltalerejsning i retsplejelovens § 930, jf. 926 tilsvarende  

 anvendelse.
 Stk. 3. Betales bøden i rette tid, eller bliver den efter  

 stedfunden vedtagelse inddrevet eller afsonet, bortfalder videre forfølgning.
Kapitel 17 Ikrafttræden m. m.
 § 80. Tidspunktet for lovens eller dele af lovens ikrafttræden  

 fastsættes af ministeren for fødevarer, landbrug og fiskeri.
 Stk. 2. Ministeren kan i den forbindelse fastsætte, at følgende  

 lovbestemmelser helt eller delvist ophæves:
 1) Lov om kvalitetskontrol med fisk og fiskevarer, jf. lovbekendtgørelse  

 nr. 649 af 4. august 1993.
 2) Lov nr. 310 af 6. juni 1973 om levnedsmidler.
 3) Lov nr. 538 af 17. november 1976 om international transport af  

 letfordærvelige levnedsmidler.
 4) Lov nr. 343 af 25. maj 1990 om administration af Det Europæiske  

 Fællesskabs retsakter om levnedsmidler m. m.
 5) Lov nr. 290 af 29. april 1992 om æg og ægprodukter.
 6) Lov nr. 342 af 14. maj 1992 om mælk, mælkeprodukter, margarine m. v.  

 (mælkeproduktloven).
 7) Lov nr. 343 af 14. maj 1992 om kød (kødloven).
 8) Lov nr. 481 af 12. juni 1996 om offentliggørelse af kontrolresultater  

 og om ændring af visse love under Landbrugs- og Fiskeriministeriet.
 9) Lov nr. 402 af 10. juni 1997 om fødevarekvalitet.
 10) §§ 11 og 12 i lov nr. 356 af 6. juni 1991 om miljø og genteknologi,  

 som ændret ved § 2 i lov nr. 921 af 25. november 1992.
 Stk. 3. Regler, der er udstedt i medfør af de i stk. 2 nævnte love  

 forbliver i kraft indtil de afløses af regler udstedt i medfør af denne lov.  

 Overtrædelse af reglerne straffes efter de hidtil gældende regler.
 § 81. Loven gælder ikke for Færøerne og Grønland, men kan ved  

 kongelig anordning helt eller delvist sættes i kraft for Grønland med de  

 afvigelser, som de særlige grønlandske forhold tilsiger.
 Almindelige bemærkninger.
 1. Indledning.
Ved kongelig resolution af 30. december 1996 blev Ministeriet for  

 Fødevarer, Landbrug og Fiskeri, Fødevareministeriet, etableret.
Derved blev  

 alle opgaver vedrørende fødevarer samlet i eet ministerium, et område, der  

 hidtil havde været delt mellem Sundhedsministeriet og Landbrugs-og  

 Fiskeriministeriet.
Denne samling af ansvaret for fødevareområdet har til formål at - øge forbrugerbeskyttelsen, - forbedre information til forbrugere og erhverv om fødevarer, ernæring og  

 kostsammensætning, - etablere et sammenhængende kontrolsystem fra jord til bord, - sikre ensartet kontrol, - skabe større gennemskuelighed og forenkling af lovgivningen og - sikre tilliden til danske eksportvarer.
 Dette er baggrunden for fremsættelsen af et forslag til en samlet lov om  

 fødevarer m. m.
 Lovforslaget dækker de områder, som hidtil har været reguleret i den  

 generelle lov om levnedsmidler og de særlige love om enkelte fødevarer, kød,  

 fisk, mælk, mælkeprodukter og margarine samt æg og ægprodukter.
 Lov om fødevarekvalitet, lov om administration af Det Europæiske  

 Fællesskabs retsakter om levnedsmidler m. m., lov om international transport  

 af letfordærvelige levnedsmidler, (den såkaldte A.T.P.-lov), lov om  

 offentliggørelse af kontrolresultater samt de fødevarerelaterede bestemmelser  

 i lov om miljø og genteknologi er ligeledes indarbejdet i lovforslaget.
 De særlige forhold vedrørende økologiske fødevarer er ikke medtaget og  

 reguleres fortsat i lov om støtte til landbrugets strukturudvikling til  

 økologisk jordbrug m. v., jf. i øvrigt forslag til lov om økologi.
2. Lovforslagets hovedprincipper Formålet med lovforslaget er primært at:
 - Beskytte forbrugerne mod sundhedsrisiko i forbindelse med fødevarer.
 - Beskytte forbrugerne mod vildledning i forbindelse med fødevarer.
 - Sikre forbrugerne adgang til fødevarer af høj kvalitet.
 - Fremme sunde kostvaner.
 - Tilvejebringe grundlaget for en effektiv, sammenhængende, ensartet  

 kontrol med fødevarer fra jord til bord, herunder muligheden for at  

 offentliggøre kontrolresultater.
 - Sikre en relevant information og rådgivning af erhverv og forbrugere om  

 fødevarer, kost og ernæring.
 - Disse formål vil tillige medvirke til at sikre fødevareproducenter og  

 -handlende ensartede vilkår og til at fremme eksport af danske fødevarer.  

 Lovforslaget vil endvidere skabe lovgrundlag for Det Rådgivende  

 Fødevareudvalg, for Ernæringsrådet og for Fødevarekontroludvalget samt  

 opretholde grundlaget for Fødevarekvalitetsudvalget.
3. Den eksisterende lovgivning Som det fremgår ovenfor, erstatter lovforslaget en række love, der  

 tilsammen har reguleret fødevareområdet.
Disse love indeholder bestemmelser,  

 der dels giver det overordnede grundlag for at sikre  

 forbrugerbeskyttelseshensynet og for at sikre hensynet til en ligelig  

 behandling af erhvervsudøvelsen inden for området.
Lovene er alle  

 karakteriserede ved at være rammelove, som bemyndiger den pågældende  

 minister, nu fødevareministeren, til at fastsætte regler om  

 fødevaresikkerhed, -sammensætning og -markedsføring, om indretning og drift  

 af virksomheder, om tilsyn og kontrol, om myndighederne og om eksport af  

 fødevarer.
Disse love er et resultat af den historiske udvikling på området, hvor  

 lovgivningen er opstået i takt med behovene dels for at sikre den hjemlige  

 forbruger dels for at sikre Danmarks eksportinteresser.
Danmark adskiller sig  

 ikke på dette punkt fra andre lande.
Fødevareproduktionen har traditionelt været opdelt efter de råvarer, der  

 anvendes (kød, fisk, mælk o.s.v.), men i de senere år er udviklingen gået i  

 retning af produktion af mere sammensatte, mere forarbejdede og mere  

 forædlede produkter, hvilket betyder, at man i langt højere grad end før  

 blander mange typer ingredienser sammen.
Derved udviskes forskellene mellem  

 de traditionelle virksomhedstyper.
Det gælder ikke alene i  

 produktionsvirksomhederne, hvor f.eks. salatfabrikker anvender både kød,  

 fisk, æg og grøntsager og hvor kødfabrikker fremstiller færdige  

 middagsretter, men også i detailleddet, hvor f.eks. slagterne fremstiller  

 fiske-, kød- og grøntsagspateer, og bagere laver pitabrød med fyld af  

 forskellig art.
Denne udvikling i retning af at nedbryde de gamle skel mellem de  

 traditionelle virksomhedstyper betyder også, at man må sikre, at reguleringen  

 moderniseres, således at lovgivningen ikke i sig selv er en hindring for  

 denne udvikling.
Regulering af alle virksomhedstyper og alle fødevarer i  

 samme lov skaber bedre muligheder for på en smidig måde at tilpasse  

 reguleringen til udviklingen, og samtidig fastholde et højt sikkerhedsniveau  

 i produktion og distribution af fødevarer.
Fødevarelovgivningen er karakteriseret ved en stor regelmasse og en høj  

 detaljeringsgrad.
Det er ikke et specielt dansk fænomen, men gælder også de  

 andre nordiske lande og i EU, som i denne sammenhæng afspejler den  

 reguleringstæthed, som eksisterer i medlemslandene, og det gælder  

 internationalt, f.eks. i Codex Alimentarius Komiteen, som er en komite under  

 FAO/WHO.
Der er de senere år i EU og inden for rammerne af Codex Alimentarius en  

 voksende erkendelse af, at man skal søge at koncentrere reguleringen om de  

 emner, som er væsentlige for forbrugerbeskyttelsen, at man skal være  

 tilbageholdende med udstedelse af produktspecifikke regler, og at man så vidt  

 muligt skal arbejde med regler, der gælder horisontalt, d.v.s. gælder  

 generelt for fødevarer, virksomheder m. v.
Det er hensigten at anvende dette  

 princip ved udformning af regler med hjemmel i lovforslaget.
Ved etablering af een fødevarelov er der også anledning til at foretage en  

 gennemgang af de eksisterende bekendtgørelser og cirkulærer med henblik på at  

 foretage en tiltrængt regelsanering.
Dette arbejde vil også som udgangspunkt  

 bygge på det horisontale princip, idet det, når det er muligt, er tanken at  

 gå bort fra produktspecifikke regler og samle reglerne efter emner og ikke  

 efter produktkategori.
Det er væsentligt at understrege, at der ikke vil  

 blive tale om en sanering, som vil svække det beskyttelsesniveau, der er  

 etableret.
Formålet med regelsaneringen er at fjerne overflødige regler og at  

 sammenskrive reglerne for at øge klarheden og overskueligheden i regelmassen.
Lovforslaget er, som nævnt, hovedsagelig en sammenfatning af den  

 eksisterende lovgivning.
Det vil der blive redegjort nærmere for i  

 bemærkningerne til de enkelte kapitler og bestemmelser.
 Reform af kontrolsystemet.
De sidste 10 års debatter om fødevarer har været koncentreret om to  

 hovedproblemstillinger.
Den ene er spørgsmålet om niveauet for  

 forbrugerbeskyttelsen vedrørende sundheds-, sikkerheds- og ernæringsmæssige  

 forhold.
Det er forhold, som den eksisterende lovgivning allerede hjemler  

 adgang til at regulere, og som det foreliggende lovforslag vil videreføre og  

 styrke.
 Den anden hovedproblemstilling drejer sig om tilliden til kontrolsystemet  

 og om samling, modernisering og forenkling af kontrollen.
 Efter etableringen af Fødevareministeriet har man taget det første skridt  

 på det centrale niveau ved at sammenlægge Veterinærdirektoratet og  

 Levnedsmiddelstyrelsen i Veterinær- og Fødevaredirektoratet.
 Den nuværende kontrolstruktur.
Kontrolansvaret er efter den gældende lovgivning fordelt på flere  

 myndigheder afhængig af, hvilken slags fødevare, der er tale om.
Det er, som  

 det fremgår af ovenstående, ikke i harmoni med den virkelighed, som  

 eksisterer inden for fødevareområdet i dag.
 Opgavevaretagelsen er i dag delt mellem staten og kommunerne.
 Opgavevaretagelsen er i grove træk fordelt som følger:
Veterinær- og Fødevaredirektoratet Direktoratet har ansvaret for tilsyns- og kontrolopgaver på det veterinære  

 område og for de animalske fødevarer - kød, fisk, æg samt mælk og  

 mejeriprodukter, herunder margarine.
En del af kontrolopgaverne varetages af ansatte i direktoratet, der er  

 placeret lokalt bl.a. i kødkontrollen.
Opgaverne vedrørende kontrol med fisk  

 m. v. udføres som en entreprenøropgave af Fiskeridirektoratet.
De kommunale  

 levnedsmiddelkontrolenheder udfører kontrol med mejerier og  

 malkekvægsbesætninger, margarinefabrikker, ægpakkerier m. v. og visse  

 kødvirksomheder som en udlagt opgave, hvilket betyder, at enhederne varetager  

 opgaven med ansvar over for Veterinær- og Fødevaredirektoratet og ikke over  

 for kommunalbestyrelsen.
 Plantedirektoratet.
Direktoratet varetager på fødevareområdet administrationen af Det  

 Europæiske Fallesskabs forordninger om kvalitetskontrol med friske frugter og  

 grønsager samt de nationalt fastsatte bestemmelser om produktion og salg af  

 spisekartofler i alle handelsled.
Direktoratet varetager endvidere  

 identitetskontrollen med oste, for hvilke der er udarbejdet karakteristik,  

 jf. bekendtgørelse nr. 861 af 9, juni 1995 om kvalitetsnormer og støtte for  

 mælk og mejeriprodukter.
 Fiskeridirektoratet.
 Direktoratet udfører som nævnt kontrol på Veterinær- og  

 Fødevaredirektoratets vegne med de fødevarer, der er omfattet af lovgivningen  

 om fisk og fiskevarer.
 Primærkommunerne.
Inden for levnedsmiddellovens område er der ikke udøvet kontrolvirksomhed  

 af de centrale myndigheder.
Kontrol med overholdelse af levnedsmiddelloven er  

 tillagt primærkommunerne.
Kontrollen udøves af Levendsmiddelkontrolenhederne,  

 der også i almindelighed har fået tillagt kompetence fra  

 kommunalbestyrelserne til at træffe afgørelse i de fleste sager.
Omfanget af  

 delegationen varierer en del fra enhed til enhed, ligesom en enhed kan have  

 forskellig kompetence tillagt fra de kommuner, enheden betjener.
 Al detailhandel er alene underkastet kontrol efter levnedsmiddelloven og  

 er derfor et primærkommunalt ansvar.
Sammenfatning Som det fremgår, kontrolleres fødevareområdet af flere forskellige  

 kontrolsystemer, der, ligesom det er tilfældet med udformning af  

 lovgivningen, er et resultat af den udvikling, der er sket på fødevareområdet  

 gennem årene.
 Det opdelte kontrolsystem er designet til at varetage kontrolopgaver i  

 relation til forskellige dele af fødevaresektoren, men det er ikke velegnet  

 til at varetage kontrolopgaver, der går på tværs af »sektorer«  

 eller som har relation til flere led i fødevarernes gang fra primærproduktion  

 til detailled.
 Den fremtidige kontrolstruktur.
 En række vigtige kontrolopgaver, som man har i et moderne samfund, skal  

 løses så tæt på kilden som muligt, d.v.s. der, hvor problemerne opstår, andre  

 kræver indsats over en bred front, koordineret i alle produktions- og  

 handelsled.
 Udviklingen af det danske kontrolsystem er behandlet i Betænkning om  

 modernisering af levnedsmiddelkontrollen i Danmark, nr. 1217/1991  

 (Finansministeriet) og i rapporten Mål og midler i fremtidens kontrol med  

 levnedsmidler, december 1995 (Akademiet for de Tekniske Videnskaber).
 Rapporterne peger i retning af, at der er behov for en grundlæggende  

 ændring og forenkling af lovgivningen og kontrolstrukturen, herunder en  

 væsentlig reduktion i antallet af enheder.
 En væsentlig forudsætning for at kunne gennemføre en så stor omlægning af  

 fødevarekontrollen, som lovforslaget lægger op til, er, at der både fra  

 forbrugerside, fra erhverv og fra arbejdstagere er tilslutning til at opbygge  

 kontrollen efter de hovedlinier, som lovforslaget bygger på.
Forbrugerrådet, Landbrugsrådet, Dansk Industri, Dansk Handel og Service,  

 Nærings- og Nydelsesmiddelarbejder Forbundet, FDB, De Samvirkende Købmænd og  

 Dansk Supermarked har i en henvendelse af 2. december 1997 til  

 Fødevareministeren fremsat deres syn på en modernisering af  

 fødevarekontrollen.
Det kan sammenfattes således:
 - Fødevarekontrollen bør være centralt styret og kun underlagt et politisk  

 niveau.
 - Der foreslås etableret 10 fagligt kompetente, regionale kontrolcentre.
 - Kontrollen skal være sammenhængende fra jord til bord.
- Enhederne placeres lokalt under hensyntagen til - virksomhedstæthed, - virksomhedsstørrelse og - kontrolbehov.
 - Kontrollen skal være behovsorienteret og baseres på risikovurdering.
 - Egenkontrol skal være det bærende princip.
 - Forbrugerorienteringen skal styrkes.
 - Det veterinære beredskab skal sikres.
 - Der skal sikres ensartethed i administrationen af lovgivningen.
 Lovforslagets bestemmelser, der fastlægger de overordnede rammer for den  

 fremtidige opgavevaretagelse på fødevareområdet, er udarbejdet efter disse  

 retningslinier.
 Lovforslaget indebærer, at fødevarekontrollen statsliggøres med henblik  

 på, at der etableres et enstrenget kontrolsystem, som varetager alle opgaver  

 i kæden fra jord til bord.
Det betyder, at - kontrollen kan sættes ind i det led, hvor effekten er størst, og at  

 problemerne løses ved kilden, - der sikres en ensartet kontrol af samme type virksomheder, - kontrollen kan behovsorienteres og koordineres på tværs af de nuværende  

 myndighedsområder, - mulighederne for krydskontrol mellem omsætningsleddene forbedres, - kvaliteten af kontrollen kan forbedres gennem samling af en større  

 ekspertise i større enheder og gennem efteruddannelse af personalet, - der kan skabes en specialisering, som betyder at ressourcekrævende  

 specialopgaver af laboratoriemæssig eller kontrolmæssig art kun udføres et  

 enkelt eller få steder i landet, - der er bedre muligheder for at gennemføre forbrugerrelevante  

 kontrolkampagner, - tilliden til kontrolsystemet kan sikres, - der kan sikres ensartede afgørelser, - der skabes bedre muligheder for at overvåge fødevarers ernærings-og  

 sundhedsmæssige kvalitet, - der skabes bedre muligheder for forbrugeroplysning om fødevarer, kost og  

 ernæring og - der skabes bedre service for virksomhederne.
Ønsket om at kunne leve op til de nævnte mål fører til forslaget om, at  

 der etableres et antal regionale, statslige enheder af høj faglig standard  

 med kontrol-, tilsyns- og administrations beføjelser, med informations- og  

 rådgivningsopgaver over for forbrugere og virksomheder og med tilknyttet  

 kontrollaboratoriefunktioner.
Antal og lokal placering vil afhænge af - befolkningsunderlag, - virksomheds- og besætningstæthed, - virksomhedsstørrelse og kontrolbehov og - geografiske afstande.
 De regionale, statslige enheder underlægges Veterinær- og  

 Fødevaredirektoratet, som får ansvaret for den centrale koordination og  

 styring af enhedernes virksomhed.
 Så vidt muligt alle fødevareopgaver og veterinære opgaver forudsættes  

 henlagt til de statslige enheder og til Veterinær- og Fødevaredirektoratet.
 Det vil fortsat være Veterinær- og Fødevaredirektoratet, som skal forestå  

 overvågnings- og informationsopgaverne, jf. bemærkningerne til lovforslagets  

 § 58.
 Lovforslaget lægger op til, at den overordnede struktur fastlægges i selve  

 fødevareloven, medens den mere detaljerede struktur fastlægges af  

 fødevareministeren.
Det skyldes, at der er tale om en meget stor omlægning af opgaver fra det  

 kommunale til det statslige niveau.
Det betyder, at de kommunale  

 levnedsmiddelkontrolenheder, som er etableret med hjemmel i  

 levnedsmiddellovens kapitel 9, nedlægges og erstattes med et antal regionale  

 statslige enheder formentlig i størrelsesordenen 10.
En række af de kommunale enheder udfører også opgaver på  

 miljøbeskyttelsesområdet.
Den dertil knyttede laboratorieplan var tidligere  

 lovfæstet i miljøbeskyttelsesloven, men denne regulering blev ophævet ved  

 ændring af denne lov i 1991.
Flere af levnedsmiddelkontrolenhederne udfører stadig opgaver på  

 miljøområdet, især udførelse af laboratorieundersøgelser for kommuner og  

 amter, og især vedrørende spildevand og drikkevand.
Den største del af  

 enhedernes myndighedsopgaver vedrører fødevareområdet.
En omlægning af  

 kontrolsystemet som foreslået kræver iværksat et analysearbejde med henblik  

 på at vurdere konsekvenserne for varetagelse af opgaverne på miljøområdet for  

 mere præcist at fastlægge omfanget af de institutioner og det personale, som  

 bør overføres til staten, og de økonomiske rammer herfor.
En afklaring heraf  

 vil være nødvendig, før den nye kontrolstruktur på fødevareområdet  

 iværksættes.
 På samme måde skal der udføres en mere præcis analyse af, hvor stort  

 antallet af enheder bør være, den lokale placering, den præcise  

 opgaveformulering og placering af specialfunktioner, som det ikke vil være  

 rationelt at lade alle enheder udføre.
 Der er fødevareministerens hensigt at iværksætte dette analysearbejde  

 hurtigt efter lovforslaget er vedtaget.
 Det fremgår af lovforslagets § 80, stk. 1, at denne del af loven kan  

 sættes i kraft separat.
ØKONOMISKE OG ADMINISTRATIVE KONSEKVENSER FOR DET OFFENTLIGE Som anført ovenfor varetages fødevarekontrollen af såvel statslige som  

 kommunale myndigheder.
De statslige myndigheder består af Veterinær- og  

 Fødevaredirektoratet, Plantedirektoratet og Fiskeridirektoratet.
På det  

 kommunale område er myndighedskompetencen henlagt til kommunalbestyrelserne i  

 primærkommunerne, der i vekslende omfang har delegeret beføjelserne til 32  

 kommunale levnedsmiddelkontrolenheder.
Efter lovforslaget ændres denne kontrolstruktur således, at  

 fødevarekontrollen i det hele overføres til statslige myndigheder, i første  

 række til Veterinær- og Fødevaredirektoratet.
De nuværende  

 levnedsmiddelkontrolenheders aktiviteter indenfor levnedsmiddelkontrol og  

 -tilsyn foreslås overført til statslige regionale enheder, der foreslås  

 oprettet i et antal, der formentlig ikke vil overstige 10. Miljøaktiviterne  

 berøres ikke dette lovforslag.
 Overførselen af levnedsmiddelkontroldelen vil for personalets vedkommende  

 ske efter reglerne om virksomhedsoverdragelse.
Miljø- og levnedsmiddelkontrolenhederne er placeret dels i lejede  

 bygninger mod betaling eller huslejefrit, dels i bygninger, som ejes af  

 enhederne.
Den endelige fastlæggelse af antal og geografisk placering af de  

 statslige regionale enheder vil som nævnt ovenfor afhænge af en række  

 faktorer, og der kan derfor ikke på nuværende tidspunkt tages stilling til i  

 hvilket omfang, der kan blive tale om, at staten overtager bygninger fra  

 kommunerne.
 Omkostninger i forbindelse med den praktiske overførelse til staten vil  

 afhænge af, hvorvidt de statslige regioner kan leje eller må erhverve  

 bygninger.
 Disse og andre forhold, jf. ovenfor, i forbindelse med overførelsen af  

 kontrol- og tilsynsopgaverne til staten forudses behandlet af et udvalg, der  

 efter lovforslagets vedtagelse agtes nedsat med deltagelse af repræsentanter  

 for de kommunale parter.
 Den følgende beskrivelse af de økonomiske og personalemæssige konsekvenser  

 for staten og kommunerne omfatter derfor alene et overslag over de  

 driftsmæssige forhold.
Det samlede driftsudgiftsniveau for miljø- og  

 levnedsmiddelkontrolenhedernes levnedsmiddelkontrol og -tilsyn skønnes at  

 udgøre et beløb af størrelsesordenen 210-220 mill. kr. i alt inkl.  

 laboratorieområdet.
Et beløb i denne størrelsesorden vil skulle overføres til  

 staten ved nedsættelse af det kommunale bloktilskud.
Hertil kommer bortfald  

 af et særligt ydet bloktilskud vedrørende samhandelskontrol på ca. 5,5 mill.  

 kr.
 Det hertil svarende antal årsværk skønnes at udgøre ca. 500 i alt, som det  

 er hensigten at overføre til statsligt regi.
 Omkostningerne ved udførelsen af de opgaver, som er udlagt fra Veterinær-  

 og Fødevaredirektoratet direkte til de kommunale levnedsmiddelkontrol skønnes  

 at beløbe sig til ca. 35 mill. kr.
De kommunale tilsyns- og kontrolopgaver overføres med tilhørende  

 bevillinger og personale til de statslige regionale enheder.
Til disse  

 enheder overføres tillige opgaver som hidtil har været udført i statsligt  

 regi i Veterinær- og Fødevaredirektoratet med kødkontrollen, i  

 Plantedirektoratet og i Fiskeridirektoratet.
Til udførelsen af disse opgaver  

 er medgået 1000 årsværk.
Det er dog kun en mindre del heraf, der ventes  

 fysisk placeret på de nye statslige enheders regionskontorer, idet en  

 betydelig del vil være beskæftiget lokalt ved kødkontrol på slagterier m. v.  

 og ved grænsekontrol m. m.
 Det samlede personale i den samlede statslig regionale kontrolstruktur vil  

 således udgøre i alt omkring 1.500 årsværk med driftsomkostninger på omkring  

 640 mill. kr., idet løn og overhead samlet er ansat tilgennemsnitligt 427.000  

 kr. pr. årsværk.
 Forudsættes etableret 10 statslige regionale enheder vil der til hver  

 enhed være knyttet 150 årsværk med en udgift under samme forudsætning på 64  

 mill. kr.
 Disse udgifter dækkes ved overførsel af:
(skønnede tal) Det bemærkes, at ovenstående overslag er rent foreløbige og behæftet med  

 betydelig usikkerhed, men etableringen af den foreslåede enstrengede  

 kontrolstruktur vurders ikke at ville medføre merudgifter.
På længere sigt  

 forudses forslaget at ville medføre en effektiviseringsgevinst, hvis  

 størrelse dog ikke kan medregnes på nuværende tidspunkt.
 Det er hensigten, at de endelige statsfinansielle og personalemæssige  

 konsekvenser klarlægges gennem drøftelser mellem staten og de kommunale  

 parter.
FORHOLDET TIL EU-RETTEN Lovforslaget fastlægger den kompetence, som tillægges fødevareministeren  

 til at udstede en række materielle regler vedrørende fødevarer.
Disse  

 bemyndigelsesbestemmelser eksisterer allerede i den gældende  

 fødevarelovgivning og er ikke i sig selv bestemmelser, der påvirker  

 vareudvekslingen i fællesskabet.
Udmøntningen af bemyndigelserne i lovforslaget vil i en række tilfælde  

 kunne nødvendiggøre underretning af EU-Kommissionen.
I den forbindelse  

 henledes opmærksomheden særligt på informationsproceduredirektivet, Rådets  

 direktiv af 28. marts 1983 (83/189/EØF) om en informationsprocedure med  

 hensyn til tekniske standarder og forskrifter, som ændret ved Rådets direktiv  

 af 22. marts 1988 (88/182/EØF) og Europa-Parlamentet og Rådets direktiv af  

 23. marts 1994 (94/10/EF).
Lovforslaget viderefører gældende materielle bestemmelser inden for  

 fødevareområdet.
Disse materielle bestemmelser er i overvejende grad  

 opretholdelse af tidligere gennemførte EU-retsakter.  

 Bemyndigelsesbestemmelserne er for en stor dels vedkommende nødvendige for,  

 at man i Danmark kan opfylde forpligtelser til at administrere og gennemføre  

 EU-retsakter.
 Følgende bestemmelser i lovforslaget er opretholdelse af bestemmelser, som  

 er tidligere gennemførelser af forskellige EU-retsakter:
§ 9 Rådets direktiv af 14. juni 1993 (93/43/EØF) om levnedsmiddelhygiejne, artikel 3, nr. 1 § 11 Rådets direktiv af 14. juni 1993 (93/43/EØF) om levnedsmiddelhygiejne, bilag VIII.
 § 19, stk.1 og 2 Rådets direktiv af 18. december 1978 (79/112/EØF) om  

 mærkning og præsentationsmåder for levnedsmidler bestemt til den endelige  

 forbruger samt om reklame for sådanne levnedsmidler artikel 2, nr. 1, punkt  

 a. i og iii.
 § 19, stk. 4. Rådets direktiv af 18. december 1978 (79/112/EØF) om  

 mærkning og præsentationsmåder for levnedsmidler bestemt til den endelige  

 forbruger samt om reklame for sådanne levnedsmidler artikel 2, nr. 3, punkt a  

 og b.
 §20, stk. 1 Rådets direktiv af 18. december 1978 (79/112/EØF) om mærkning  

 og nr. 2. præsentiationsmåder for levnedsmidler bestemt til den endelige  

 forbruger samt om reklame for sådanne levnedsmidler artikel 2, nr. 3, punkt a  

 og b.
 § 24, stk. 3 Rådets direktiv af 18. december 1978 (79/112/EØF) om mærkning  

 og præsentiationsmåder for levnedsmidler bestemt til den endelige forbruger  

 samt om reklame for sådanne levnedsmidler artikel 2, nr. 1, punkt a. i.
 § 27, stk 1 Rådets direktiv af 21. december 1988 (89/109/EØF) om  

 materialer og genstande bestemt til at komme i berøring med levnedsmidler  

 artikel 2.
EU-reguleringen fastlægger ikke, hvorledes medlemslandenes kontrolsystemer  

 skal struktureres.
Der stilles alene en række overordnede krav i  

 kontroldirektiverne, som medlemsstaterne er forpligtet til at opfylde, men  

 opfyldelsen af disse krav er som nævnt ikke afhængig af organiseringen af  

 tilsynsmyndighederne.
En statsliggørelse af hele kontrolsystemet er i øvrigt  

 i tråd med, at det er staten, der er ansvarlig for overholdelse af de  

 forpligtelser, som EU-retten pålægger medlemsstaterne.
 Der vil på denne baggrund ikke være tale om pligt til at notificere  

 lovforslaget for EU-kommissionen.
ADMINISTRATIVE OG ØKONOMISKE KONSEKVENSER FOR ERHVERVSLIVET Som nævnt ovenfor vil lovforslaget ikke i sig selv betyde væsentligt  

 ændrede vilkår for de virksomheder, der er underlagt fødevarelovgivningen,  

 men en forenkling af lovgivningen og de administrativt fastsatte bestemmelser  

 vil betyde en lettelse for virksomhederne.
 Gennemførelse af et enstrenget godkendelses- og kontrolsystem fra jord til  

 bord vil medføre en betydelig lettelse i virksomhedernes vilkår:
 - Virksomhederne vil kun skulle søge om godkendelse et sted.
 - Ensartet kontrol og administration af lovgivningen i hele landet af en  

 myndighed.
 - Virksomhederne kan drage nytte af den udvidede ekspertise, som samles i  

 fødevarekontrollen.
 - Information til virksomhederne kan ske hurtigere og mere effektivt.
 - Offentliggørelse af kontrolresultater kan ske koordineret og ensartet  

 for alle virksomheder.
 Det er vanskeligt at kvantificere betydningen af disse forbedringer i  

 virksomhedernes situation, men der kan ikke være tvivl om, at en forbedret  

 myndighedsbetjening har stor betydning for virksomhedernes planlægning,  

 produktudvikling og afsætningsmuligheder og dermed for virksomhedernes  

 konkurrenceevne også på eksportmarkederne.
MILJØMÆSSIGE KONSEKVENSER Lovforslaget er neutralt i relation til fødevaresektorens belastning af  

 miljøet, idet der ikke i forhold til den eksisterende fødevarelovgivning  

 indføres nye miljøbelastende reguleringer.
 Følgende organisationer m. v. er hørt over forslaget.
Dansk Handel & Service Dansk Industri Dansk Sammenslutning af Fødevare-, Drikkevare- og Servicarbejdere Det Danske Handelskammer FDB Forbrugerrådet Kvindeligt Arbejderforbund Landbrugsraadet NOAH RBF Restaurations- og Bryggeriarbejder-Forbundet Astma- Allergiforbundet Bager- og Konditormestre i Danmark BFID Brancheforeningen for farmaceutiske industrivirksomheder i Danmark Brancheforeningen af Kage- og Biscuitfabrikker, Bryggeriforeningen Chokolade- og Konfektureindustriens Brancheforening Danmarks Biavlerforening Danmarks Havfidkeriforening Danmarks Fiskeindustsri- og Eksportforening Danmarks Frugthandlere Danmarks Juice., saft- og Frugtdrikindustriforening Danmarks Restaurant- og Cafeteriaforening Danmarks Rederiforening Danmarks Skibsmæglerforening Dansk Erhvervsfrugtavl Dansk Erhvervs Fjerkræ Dansk Erhvervsgartnerforening Dansk Fødevaerråd Dansk Speditørforening Dansk Ægproduktforening Danke Biavlers Landsforening Dansk Læskedrik Fabrikanter Danske Slagtermestres Landsforening Dansk Veterinærgygiejnikeres Organisation (DVO) Danske Vognmænd De samvirkende Købmandsforeninger i Danmark Det Økologiske Jordbrugsråd DFO, Dansk Flavour Organisation Diabetesforeningen Dybfrostrådet Emballage- og Transportinstituttet Forbrugerstyrelsen, Statens Husholdningsråd Foreningen af Bioteknologiske Industrier i Danmark Foreningen af Dagligvaregrossister Foreningen af Danske Eksportvognmænd Foreningen af Danske Handelsmøller Foreningen af Danske Spiritusfabrikanter Foreningen af Frugtimportører i Danmark Foreningen af Frugtvinsfabrikanter i Danmark Foreningen af Pølsehandlere i Danmark Funktionærernes og Tjenestemændenes Fællesråd (FTF) Frederiksberg Kommune Frugtindustriforeningen Fællesforening for Danmark Grønlands Hjemmestyre Helsebranchens Leverandørforening HORESTA Håndværksrådet Iskremindustriens Sammenslutning Kaffe- og Teimportørforeningen Kommunernes Landsforening Konsumfiskeindustriens Arbejdsgiverforening Københavns Kommune Københavns Slagtermesterforening Landsorganisationen af Danmarks Detailfiskehandlere Landsorganisationen i Danmark (LO) Landsforeningen Økologisk Jordbrug Lægemiddelindustriforeningen Mejeriforeningen MIFU, Margarine Industri Foreningen Plastindustrien i Danmark Sammenslutningen af Danske Erhvervbiavler Sammenslutningen af miljø- og levnedsmiddelkontrolenheder i Danmark Specialarbejderforbundet i Danmark Vin- og Tobakshandlernes Landsforening VSOD Ægeksportørforeningen af 1934 Økonomaforeningen Til kapitel 1.
Formål og område Til § 1 For så vidt angår beskrivelsen af formålet med lovforslaget henvises til  

 de almindelige bemærkninger.
Afgrænsningen er foretaget således, at forslaget i al væsentlighed dækker  

 det samme område, som den gældende fødevarelovgivning.
Det vil sige især  

 levnedsmiddellovens, kødlovens, fiskekvalitetslovens, mælkeproduktlovens og  

 æglovens område.
Til § 2 Afgrænsning af lovforslagets område er foretaget med henvisning til de  

 enkelte kapitler i forslaget.
 Til stk. 2.
 Bestemmelsen svarer til reglen i levnedsmiddellovens § 10, stk. 3.
Rækkevidden af bestemmelsen kan være vanskelig at fastlægge.
Der er ikke  

 intentioner om at regulere madlavning i private hjem, ligesom loven heller  

 ikke gælder for de produkter, en almindelig familie selv avler eller dyrker  

 til eget forbrug eller forærer bort i beskeden målestok til venner og  

 bekendte.
Loven omfatter heller ikke den situation, hvor private engagerer en  

 kogekone til at komme i eget hjem eller fælleslokaler for at lave mad til en  

 privat fest.
 Der er derimod ikke tvivl om, at en gartner, landmand eller fisker, som  

 sælger egne afgrøder, produkter eller fangst direkte til forbrugerne er  

 omfattet af loven, jf. lovforslagets kapitel 7, ligesom diners transportable,  

 som leverer mad til private hjem, er omfattet.
 Fastlæggelsen af, hvornår behandling og salg af fødevarer er omfattet af  

 lovforslaget, bør også være en afvejning af, hvad forbrugerne vil acceptere  

 af risici, og hvilke forventninger man har til udstrækningen af  

 myndighedernes kontrol, set i sammenhæng med, at lovgivningen naturligvis  

 skal indrettes således, at den enkeltes dagligdag ikke bureaukratiseres.
Sammenkomster med fælles spisning i forskellige sammenhænge - lige fra  

 fælles kagebord, fælles middage til den spidstegte pattegris - i foreninger,  

 i menighedshuse, på campingpladser, på skoler, i børnehaver, på biblioteker  

 o.s.v. kan have karakter af private arrangementer, men kan også have et  

 omfang, så man må sige, at de bør være underlagt kontrol af det offentlige.  

 Grænsen mellem det, der er omfattet af lovforslaget, og den private sfære bør  

 drages på en sådan måde, at man sikrer, at deltagere i forskellige  

 arrangementer er bevidst om og finder det naturlig at antage, at tilberedelse  

 af maden i den konkrete situation er et privat anliggende.
Her vil det være  

 af betydning, at der kun er adgang for en lukket kreds, at maden medbringes  

 fra private hjem, størrelsen af arrangementet m. v., mens madlavning til  

 større arrangementer, hvor der er almindelig offentlig adgang, normalt vil  

 foregå under ansvar over for fødevarelovgivningen.
Endelig må man være opmærksom på, at der også er et hensyn at tage til de  

 virksomheder, der lever af at omsætte varer til private, diner transportable,  

 frugt og grøntforretninger, røgerier og fiskehandlere m.fl.
Der er en del  

 tilfælde, hvor vareomsætningen fra privatboliger, fiskekuttere, landejendomme  

 o.l. antager et omfang, som påfører godkendte virksomheder, især  

 detailvirksomheder, en ikke rimelig konkurrence.
 Til stk. 3.
 Bestemmelsen svarer for så vidt angår tobak og lægemidler til reglen i  

 levnedsmiddellovens § 10, stk. 4.
 Bestemmelsen har til formål at afgrænse lovens anvendelsesområde i forhold  

 til en række produkter, der nok er bestemt til at indtages - passere den  

 menneskelige fordøjelseskanal -, men som ikke kan betragtes som fødevarer i  

 almindelig forstand.
 Drikkevand er ikke omfattet af loven, idet det reguleres i medfør af  

 vandforsyningsloven.
Tobak falder uden for den gældende levnedsmiddellov og anses ikke for en  

 fødevare, selv om skråtobak ligesom tyggegummi delvis fortæres.
Regler om  

 advarselsmærkning, tjæreindhold m. v. vedrørende tobak er fastsat af  

 Sundhedsministeriet.
Den gældende regel i levnedsmiddelloven, som giver  

 mulighed for fastlægge bestemmelser om anvendelse af tilsætningsstoffer til  

 tobak, er aldrig blevet udnyttet og foreslås afskaffet.
Forslaget om, at midler, som anvendes til afvænning af mennesker, som er  

 afhængige af tobak eller alkohol, undtages fra lovens område, er medtaget for  

 at præcisere lovens anvendelsesområde.
Afgrænsningsproblemet er specielt  

 knyttet til tobaksafvænningsmidler, idet alkoholafvænningsmidler som antabus  

 o.l. allerede betragtes som receptpligtige lægemidler.
Nogle  

 tobaksafvænningsmidler er allerede rubriceret som lægemidler, og produkterne  

 har et klart og specifikt formål, som ikke naturligt er omfattet af  

 fødevarebegrebet.
Der kan være tale om anvendelse af stoffer med  

 farmakologisk virkning (f.eks. nikotin), eller stoffer, som man normalt ikke  

 vil acceptere anvendt som tilsætningsstoffer til fødevarer.  

 Tobaksafvænningsmidler kan til en vis grad siges at befinde sig i en gråzone,  

 og forslaget skal derfor ses som en naturlig konsekvens af, at det er  

 Sundhedsministeriet, som har ansvaret for at regulere tobaks indhold af  

 skadelige stoffer, reklame for tobak og forebyggelse af misbrug af tobak og  

 alkohol, samt at en række midler allerede betragtes som lægemidler.  

 Anvendelse af midler som led i afvænningsprocessen hører naturligt sammen med  

 forebyggelsen på området.
Afgrænsningen til kosmetik er ligeledes taget med i lovforslaget for at  

 præcisere lovens anvendelsesområde.
Langt de fleste kosmetikprodukter er ikke  

 omfattet af fødevaredefinitionen.
De produkter, der kan være tvivl om, er  

 typisk produkter som tandpasta, mundskyllevand, pastiller eller tyggegummi,  

 der markedsføres med det formål at være tandrensende, modvirke dårlig ånde,  

 give en bedre kropslugt (indtagelse af parfumepiller) og lignende.
Sådanne  

 formål og produkter ligger uden for en fødevarelovs naturlige  

 reguleringsområde og bør reguleres som kosmetik eller i det omfang, der er  

 tale om midler til helbredelse eller forebyggelse af sygdomme eller  

 sygdomssymptomer, som lægemidler.
Afgrænsningen mellem lægemidler og fødevarer har både før og efter  

 levnedsmiddellovens vedtagelse i 1973 givet anledning til en del problemer.  

 Principielt omfatter levnedsmiddelloven alle produkter, som ikke er omfattet  

 af anden lovgivning, såsom lægemidler, kosmetik, tobak m. v.
Dermed undgår  

 man det gråzoneområde, der tidligere betød, at nogle produkter hverken var  

 lægemidler eller fødevarer, og derfor ikke var underlagt regulering og  

 kontrol.
Problemet er, at der er ret strenge regler for godkendelse af  

 lægemidler og de såkaldte naturlægemidler.
Det betyder, at en del producenter  

 og importører, som ikke kan eller ønsker (evt. af økonomiske grunde) at  

 fremskaffe den nødvendige dokumentation for deres produkters virkninger og  

 bivirkninger, vælger at markedsføre produkterne som fødevarer, d.v.s.  

 helsekost.
Det betyder, at man søger at sælge produkter, som er designet som  

 lægemidler, som fødevarer, hvilket kan medføre, at sammenlignelige eller ens  

 produkter både sælges som lægemidler og som fødevarer.
Bedømmelsen af produkternes egnethed som fødevarer kan og bør ikke, som  

 det sker for lægemidler, ske efter en afvejning af produktets gavnlige  

 virkning over for eventuelle bivirkninger.
Derved ville man fjerne skellet  

 mellem mad og medicin og dermed bryde radikalt med det grundlæggende princip  

 i fødevarelovgivningen, hvor man af hensyn til forbrugernes tillid til  

 fødevarerne har en restriktiv lovgivning, som ikke accepterer bivirkninger af  

 fødevarer til raske mennesker.
Til § 3 Bestemmelsen viderefører hovedprincippet i levnedsmiddellovens § 1, idet  

 den dog er udvidet til også at omfatte varer, som må antages at skulle  

 fortæres af mennesker.
 Denne definition svarer igen indholdsmæssigt til definitionen i Codex  

 Alimentarius og dækker overordnet set også forslaget til definition i  

 EU-Kommissionens grønbog, De generelle principper for Den europæiske Unions  

 levnedsmiddellovgivning, 1997.
Kernen i definitionen er, at den omfatter alt, hvad der er »bestemt  

 til at fortæres af mennesker«.
Dermed omfatter definitionen mere, end  

 man normalt vil opfatte som fødevarer.
Formålet hermed er at sikre, at der  

 ikke er noget, som utilsigtet falder uden for lovens område, jf. i øvrigt  

 bemærkningerne til § 2.
Fødevarebegrebet omfatter også husdyr og planter, der må antages at være  

 bestemt til at skulle fortæres af mennesker.
Det afgørende er, om der er sket  

 en eller anden form for udskillelse, eller at der er andre omstændigheder,  

 som gør det klart, at der konkret er tale om, at planter eller dyr skal  

 anvendes til fødevareformål.
En kontrakt om levering af afgrøden fra en  

 bestemt mark til økologisk brødproduktion kunne efter omstændighederne være  

 tilstrækkeligt til, at afgrøden på marken er omfattet af definitionen.
I de  

 fleste tilfælde vil der dog ikke foreligge så klare omstændigheder, men være  

 tale om en eller anden form for direkte eller indirekte indikation, der kan  

 statuere, at der er tale om en fødevare.
Definitionen af fødevarer omfatter  

 naturligvis ikke f.eks. kartofler eller byg, der åbenbart er bestemt til  

 svinefoder, medens et parti gensplejset majs bestemt til fødevareindustrien  

 er omfattet af definitionen, allerede medens det ligger uforarbejdet på  

 lager.
 Det er en selvfølge, at varer, der befinder sig i omsætningsleddene, og  

 som efter deres art kan anvendes som fødevarer eller ingredienser i  

 fødevarer, er omfattet af definitionen, og at det i givet fald er  

 virksomheden, der må dokumentere, at der konkret ikke er tale om, at de skal  

 anvendes som fødevare.
Der er en række produkter, som er beregnet til at blive fortæret, som ikke  

 er omfattet af loven.
Det gælder visse kosmetiske produkter, tobak og  

 lægemidler jf. bemærkningerne til § 2.
Til § 4 Bestemmelsen svarer til reglen i levnedsmiddellovens § 5.
Bestemmelsen er indsat for at undgå overflødige gentagelser i lovteksten.  

 Bestemmelsen indebærer, at bestemmelser, der omhandler salg også gælder for  

 handlinger, der dækkes af de øvrige udtryk, der er nævnt i bestemmelsen.
Ved  

 ændring af levnedsmiddelloven i 1996 blev også formidling af salg indsat i  

 bestemmelsen, da man i flere tilfælde måtte konstatere, at det var nødvendigt  

 for at kunne sikre lovens overholdelse i forbindelse med f.eks.  

 postordresalg.
Salgsbegrebet er uafhængigt af, om en vare eller et produkt bliver gjort  

 til genstand for erhvervsmæssig omsætning, d.v.s. om der betales for varen.
I  

 en række situationer overgives fødevarer til forbrugerne gratis, f.eks. som  

 smagsprøver ved udstillinger, til testpaneler eller til ansatte.
Til § 5 Bestemmelsen er en videreførelse af reglen i levnedsmiddellovens § 6, idet  

 den dog er udvidet med slagtning og slagtemæssig behandling.
Som § 4 er bestemmelsen indsat for at undgå overflødige gentagelser i  

 lovteksten.
Når udtrykket anvendes i lovteksten gælder bestemmelserne også de  

 øvrige handlinger, som er nævnt i bestemmelsen.
Udtrykket tilvirkning dækker  

 over et bredt spektrum af handlinger, som foretages under fremstillingen af  

 en fødevare.
Det dækker f.eks. over anvendelse af forskellige processer såsom  

 frysning, varmebehandling og bestråling, håndtering, f.eks. udskæring,  

 hakning, eller andre handlinger, som indebærer en ændring af fødevaren eller  

 fødevareingrediensen.
Til § 6 Bestemmelsen svarer indholdsmæssigt til reglen i levnedsmiddellovens § 11,  

 for så vidt angår høring af erhvervs- og forbrugerorganisationer.
Inden for fødevareområdet er der en lang række organisationer, som  

 repræsenterer sektorens interesser.
Der er nogle organisationer, som  

 Forbrugerrådet, Landbrugsrådet, Dansk Industri og Handelskammeret, som kan  

 siges at repræsentere generelle interesser inden for fødevareområdet, medens  

 andre organisationer repræsenterer specielle brancher.
Bestemmelsen sikrer,  

 at relevante organisationer inddrages i beslutningsprocessen, således at der  

 kan træffes beslutning på et så bredt grundlag som muligt.
Organisationer,  

 der dækker en specifik branche, vil blive inddraget i høringsprocessen, når  

 emnet berører branchens interesser, medens de såkaldte generelle  

 organisationer inddrages i alle tilfælde.
Høringsforpligtelsen omfatter også  

 forberedelse af EU-retsakter.
 Til stk. 2.
 Bestemmelsen vil kun finde anvendelse i undtagelsestilfælde, f.eks. hvor  

 en regulering med øjeblikkelig virkning er nødvendig for at sikre  

 forbrugernes sikkerhed - eksempelvis forbud mod import af fisk fra  

 koleraramte områder - eller for at leve op til tilsvarende internationale,  

 eller fællesskabsretlige forpligtelser af hastende karakter.
 Til kapitel 2.
Fødevaresikkerhed Bestemmelserne i dette kapitel indeholder de grundlæggende bestemmelser om  

 fødevaresikkerhed.
Bestemmelserne skal sikre, at fødevarerne ikke indebærer  

 en sundhedsrisiko for forbrugerne og i øvrigt må anses for at være egnede som  

 fødevarer for mennesker.
 Ved vurderingen af de forslag til lovbestemmelser, som er indeholdt i  

 kapitlet, må følgende forhold tages i betragtning:
 - Det er næppe muligt at fastslå med videnskabelig sikkerhed, at en  

 fødevare eller et stof, selvom det er fremstillet under de bedst mulige  

 betingelser, er helt uskadelig selv for sunde individer.
 - Sunde fødevarer kan være skadelige for mennesker med særlige sygdomme.
 - Stærk overdreven eller ensidig brug af enkelte fødevarer kan være  

 skadelig selv for sunde mennesker.
 - Ved overvejelser om farligheden af forureninger og andre stoffer er  

 mængden af det aktuelle stof i de fleste tilfælde af afgørende betydning.
 - Der opstår og erkendes stadig nye forureninger i fødevarer.
Det er nødvendigt, at fødevarereglerne til stadighed underbygges og  

 suppleres med toksikologisk, hygiejnisk-bakteriologisk forskning samt  

 udvikling af de analytiske muligheder.
Dette bør ske for at udvide kendskabet  

 til bakteriologiske og kemiske forureninger m. m. i fødevarer, risikoen for  

 dannelse af bakterie- og svampegifte samt forskydninger i fødevarernes  

 indhold på grund af en intensiv landbrugsmæssig produktion, ændrede  

 dyrkningsformer, anvendelse af ændrede sorter m. v.
 Kapitlet indeholder desuden en række bemyndigelser for fødevareministeren  

 til at fastsætte regler om begrænsning af forureninger i fødevarer.
Til § 7 Bestemmelsen er en generel klausul, hvorved det slås fast, at fødevarer i  

 alle led af behandlingen, ved modtagelse, slagtning, slagtemæssig behandling,  

 tilvirkning og salg skal være af sund beskaffenhed og rimelig holdbarhed.  

 Herved forstås, at varerne under hensyn til hvilken type vare, der er tale  

 om, efter køb skal kunne opbevares en rimelig tid hjemme hos forbrugeren.
 Til stk. 2.
 Bestemmelsen svarer indholdsmæssigt til reglerne i levnedsmiddellovens §  

 12 og for de enkelte produkter i kødlovens § 16, æglovens § 6,  

 mælkeproduktlovens § 12 og delvis til fiskekvalitetslovens § 3, stk. 1, og  

 stk. 2, litra a.
Bestemmelsen skal anvendes i alle tilfælde, hvor fødevarer på grund af  

 forurening o.lign. kan give problemer af sundhedsmæssig karakter, såsom  

 risiko for sygdomme eller forgiftninger, eller må anses for utjenlige til at  

 skulle spises af mennesker, selv om der ikke er tale om forhold, som direkte  

 giver sundhedsrisiko.
Her tænkes f.eks. på sygelige forandringer som bylder i  

 fisk, fordærvethed som ses bl.a. ved forhøjede kimtal i kød, ændret  

 konsistens, lugt og smag som harsk olie og sur mælk.
For at en forurening er  

 omfattet af bestemmelsen, er det en betingelse, at der foreligger en  

 sundhedsrisiko eller et forhold, som gør varer utjenlige til at skulle spises  

 af mennesker.
Fødevarer kan således indeholde forureninger uden derfor at  

 være omfattet af § 7, idet det ofte vil være forureningsgraden, der er  

 afgørende, jf. § 10.
 Bestemmelsen omfatter alle typer af forureninger o.lign., det vil sige  

 biologiske, fysiske eller kemiske, jf. § 8.
Ordene »ved anvendelse på sædvanlig måde« sigter til, at kravet  

 om, at fødevarerne ikke må skade forbrugeren, kun gælder, hvis forbrugeren  

 anvender varen på en måde, som ud fra det almindelige kendskab til denne er  

 hensigtsmæssig.
Det vil eksempelvis sige, at varen indtages i rimelige  

 mængder, idet stærk overdreven eller ensidig brug af enkelte fødevarer næsten  

 altid vil være skadelig, eller at varen tilberedes korrekt, som udblødning og  

 kogning af bønner.
En påkrævet behandling af en vare vil i visse tilfælde  

 kunne udløse et krav om, at dette oplyses på varens pakning, jf. §§ 22 og 24.
Bestemmelsen vil også finde anvendelse i de tilfælde, hvor der indlægges  

 eller indbygges fremmedlegemer i fødevarer.
Som eksempler på dette kan nævnes  

 plastikgenstande i chips og morgenmadscerealier.
Fødevarer må ikke sælges, hvis det må antages, at varen kan være utjenlig  

 til fødevare for mennesker.
Det er således ikke nødvendigt, at  

 tilsynsmyndigheden fører bevis for, at varen f.eks. kan medføre en  

 forgiftning inden en eventuel beslaglæggelse.
Det Europæiske Fællesskab har i forordning (EØF) Nr. 315/93 om forurenende  

 stoffer fastsat, at »ingen levnedsmidler må markedsføres, når de  

 indeholder et forurenende stof i et omfang, som ud fra hensynet til den  

 offentlige sundhed og især på det toksikologiske plan er uacceptabelt.«  

 Forordningen omfatter ikke mikrobiologiske forureninger eller fremmedlegemer,  

 jf. bemærkningerne til § 8, og er endvidere begrænset til forureninger, som  

 indebærer en sundhedsrisiko.
På begge punkter dækker forordningen således et  

 snævrere område end lovforslaget og de gældende danske regler.
 I direktiv nr. 93/43/EØF om levnedsmiddelhygiejne fastsættes følgende:
 »Levnedsmiddelvirksomheder må ikke acceptere råvarer eller  

 ingredienser, som konstateres eller med rimelighed kan formodes at være så  

 forurenede med parasitter, patogene mikroorganismer, giftige stoffer eller  

 stoffer, der er gået i opløsning, eller fremmedlegemer, at levnedsmidlet  

 efter virksomhedens normale hygiejniske sorterings- og/eller tilberednings-  

 eller forarbejdningsprocesser stadig er uegnet til menneskeføde.
 Alle fødevarer, der håndteres, opbevares, emballeres, udstilles og  

 transporteres, skal beskyttes mod forurening, som kan gøre dem uegnede til  

 menneskeføde eller sundhedsfarlige eller forurenede på en sådan måde, at de  

 ikke med rimelighed kan betragtes som egnede til at fortæres i denne  

 tilstand.«.
 Bestemmelserne i direktivet omfatter alle forureninger o.l. og dækker  

 ligesom lovforslaget og de gældende danske regler såvel egentlige  

 sundhedsskadelige forureninger som forureninger, der gør fødevarerne  

 utjenlige til human konsum.
Til § 8 Bestemmelsen svarer indholdsmæssigt til definitionen i levnedsmiddellovens  

 § 4.
 Definitionen omfatter enhver forurening i eller på fødevarer, som kan  

 udgøre en sundhedsrisiko, gøre fødevarerne utjenlige til at skulle spises af  

 mennesker eller kan forandre fødevarernes normale sammensætning eller  

 beskaffenhed i øvrigt.
 Forekomst af forureninger i fødevarer vil typisk være utilsigtet.  

 Fødevarer, der indeholder f.eks.. bakterier eller andet, der bevidst er  

 benyttet i produktionen for at opnå bestemte egenskaber i produktet, vil  

 således ikke blive betragtet som forurenede, medens fremmedlegemer, som  

 bevidst indlægges eller indbygges i fødevarer vil kunne omfattes af  

 bestemmelsen, jf. bemærkningerne til lovforslagets § 2, stk. 2.
Definitionen vedrører alle typer forureninger d.v.s. forureninger som  

 stammer fra produktion, forarbejdning og den senere behandling af  

 fødevarerne, fra miljøet eller som er en naturlig bestanddel i fødevarer.
Som  

 eksempler på forureninger fra produktionen og den senere behandling kan  

 nævnes sygdomsfremkaldende bakterier på grund af uhensigtsmæssige hygiejniske  

 forhold, fremmedlegemer som metalsplinter, insekter og småsten,  

 lægemiddelrester fra medicinering af husdyrene, pesticidrester fra sprøjtning  

 af afgrøder med pesticider, afsmitning fra emballager og maskiner.
Som  

 eksempler på miljøforureninger kan nævnes bly i afgrøderne fra bilernes  

 udstødning, højt kviksølvindhold i fisk fra industriudledninger og dioxin i  

 fisk fra affaldsforbrænding.
Som naturligt forekommende forureninger i  

 fødevarer kan nævnes mykotoksiner (muggifte) i figner, nødder og korn.  

 Bestemmelsen giver også grundlag for regulering af naturligt forekommende  

 toksiske stoffer som lektiner i bønner, blåsyre i bitre mandler og solanin i  

 kartofler.
 Som nævnt ovenfor vil ikke enhver forurening i fødevarer betyde en  

 sundhedsrisiko eller gøre varen utjenlig til at skulle spises af mennesker.  

 Arten og mængden af forurening vil her være afgørende.
 Forordning (EØF) Nr. 315/93 om forurenende stoffer har følgende definition  

 på et forurenende stof:
 »Ved et forurenende stof forstås ethvert stof, som ikke fortsætligt  

 er tilsat levnedsmidler, men som er tilstede heri som et restprodukt fra  

 produktion (herunder behandling af afgrøder og husdyr samt efter  

 veterinærmedicinsk behandling), pakning, emballering, transport eller  

 oplagring af levnedsmidlet, eller som følge af forurening via miljøet.  

 Fremmedlegemer såsom insektdele, dyrehår og andet er ikke omfattet af denne  

 definition.« Som nævnt under bemærkningerne til § 7 omfatter  

 definitionen ikke mikrobiologiske og fysiske forureninger.
 Direktiv nr. 93/43/EØF om levnedsmiddelhygiejne indeholder ikke en  

 egentlig definition på, hvad der forstås ved forureninger i fødevarer, men en  

 definition på levnedsmiddelhygiejne:
»I dette direktiv forstås ved levnedsmiddelhygiejne alle  

 foranstaltninger, som er nødvendige for at garantere sikre og sunde  

 levnedsmidler.
Foranstaltningerne omfatter alle led efter den primære  

 produktion (der omfatter f.eks. høst, slagtning og malkning) under  

 tilberedning, forarbejdning, færdigbehandling, emballering, opbevaring,  

 transport, distribution, håndtering og udbud til salg eller levering til  

 forbrugeren.« Fødevarehygiejne vil også omfatte forhold i primærproduktionen, og i  

 Kommissionens forslag til fællesskabsbestemmelser på det animalske område er  

 hygiejne defineret som: »Alle forhold som er tilstrækkelige for at  

 garantere sunde og sikre fødevarer.« Til § 9 Ved bestemmelsen slås det princip fast, som er gældende i administrationen  

 af fødevarelovgivningen, at den, der er ansvarlig for en virksomhed, skal  

 påse, at fødevarer, herunder råvarer, halvfabrikata og færdigvarer, anvendes  

 og opbevares under hygiejniske forhold.
Det vil sige forhold, der er  

 nødvendige for at opnå sikre og sunde fødevarer.
Fødevarerne skal anvendes og  

 opbevares på en måde, der hindrer skadelig nedbrydning og beskytter dem mod  

 forurening, f.eks. ved opbevaring under passende temperaturforhold, i lokaler  

 der er hensigtsmæssigt indrettet og udstyret, og håndteres af personer, der  

 iagttager en høj grad af personlig hygiejne.
På tilsvarende måde skal  

 krydskontamination (forurening fra en fødevare til en anden) mellem  

 forskellige grupper af varer, f.eks. kød og grøntsager, rå og  

 færdigtilberedte varer undgås.
Krydskontamination kan f.eks. opstå ved  

 anvendelse af urene redskaber eller maskiner.
 Til stk. 2.
 Bestemmelserne er en sammenskrivning og videreførelse af gældende regler  

 og skal alene varetage de fødevarehygiejniske hensyn.
Ministeren bemyndiges til at fastsætte regler om hvilke forholdsregler,  

 der skal overholdes for at undgå forurening af fødevarerne under  

 tilberedning, opbevaring, transport, emballering, salg m. v.
Der tænkes  

 f.eks. på krav til renholdelse af lokaler og transportmidler,  

 tilrettelæggelse af arbejdsgange, til udstyr og tilbehør, separat eller kølig  

 opbevaring, nedkøling, varmebehandling, temperatur, vareudvalg og personlig  

 hygiejne.
 Det er hensigten med bestemmelsen at videreføre fiskekvalitetslovens § 3,  

 stk. 2, litra b, hvorefter fisk og fiskevarer af dårlig kvalitet også  

 omfatter produkter, som ikke kan betragtes som værende i god og velbehandlet  

 tilstand eller ikke kan påregnes at ville fremkomme til bestemmelsesstedet i  

 sådan tilstand.
Det Europæiske Fællesskab har i direktiv nr. 93/43/EØF om  

 levnedsmiddelhygiejne samt i en lang række produktspecifikke direktiver på  

 det animalske område fastsat regler om, hvilke krav til  

 levnedsmiddelhygiejne, der skal stilles til virksomheder, der behandler eller  

 sælger fødevarer.
Direktiverne indeholder krav til virksomhedernes  

 indretning, jf. bemærkningerne til § 51, til udstyr, opbevaringstemperaturer,  

 egenkontrolsystemer m. m.
Direktiverne giver kun på begrænsede områder  

 mulighed for at fastsætte nationale regler.
Muligheden foreligger dog i visse  

 tilfælde vedrørende behandling og salg i detailleddet.
Direktiverne er  

 gennemført i dansk ret i en række bekendtgørelser.
Det generelle direktiv om levnedsmiddelhygiejne, 93/43/EØF, giver mulighed  

 for, at der nationalt opretholdes eller indføres mere specifikke  

 hygiejneregler for indretning m. m. end de, der er fastsat i direktivet på  

 betingelse af, at reglerne - ikke er lempeligere end direktivets regler og - ikke udgør en begrænsning for samhandelen med fødevarer, der er  

 fremstillet i overensstemmelse med direktivet.
 Nationale regler om opbevaringstemperaturer og om mikrobiologiske  

 kriterier kan opretholdes, indtil der fastsættes sådanne regler på  

 fælleskabsplan.
I dette direktiv introduceres endvidere begrebet »retningslinier for  

 god hygiejnepraksis«, de såkaldte »branchekoder«.  

 Branchekoderne udarbejdes af fødevaresektoren selv og kan bruges af  

 virksomhederne som en hjælp til at overholde reglerne på området med hensyn  

 til indretning af lokaler, udstyr, egenkontrol m. m.
Det er frivilligt at  

 udarbejde og at bruge branchekoder.
Branchekoder vurderes af  

 fødevareministeren for at fastslå, om de er forenelige med reglerne på  

 området.
En række organisationer og virksomhedskæder har taget initiativ til  

 at udarbejde branchekoder for deres virksomheder, som f.eks. supermarkeder,  

 institutionskøkkener og restauranter.
Bestemmelsen indeholder endvidere bemyndigelse for fødevareministeren til  

 at fastsætte regler om krav til personlig hygiejne og om helbredskontrol for  

 personer, som er beskæftiget med behandling, salg eller kontrol af fødevarer.  

 Der kan f.eks. stilles krav til personlig hygiejne som vask af hænder og  

 underarme, beklædning som pligt til at bære kittel, forklæde, hovedbeklædning  

 og eventuelt skægbind.
Afgørende for hvilke krav, der skal stilles til  

 personlig hygiejne og beklædning, er hvilken type virksomhed, der er tale om.  

 Det vil sige om der tilvirkes fødevarer og i givet fald hvilken type varer,  

 eller om der blot håndteres færdigpakkede fødevarer.
 Til § 10.
 Bestemmelsen svarer indholdsmæssigt til reglen i levnedsmiddellovens § 13,  

 stk. 1.
Bestemmelsen giver fødevareministeren mulighed for at fastsætte grænser  

 for forureninger af enhver art i fødevarer, der udbydes til salg.
Der er tale  

 om alle typer af forureninger, jf. § 8.
 Der findes specifikke regler i dansk ret om grænseværdier for forureninger  

 i fødevarer for så vidt angår pesticider, veterinærlægemidler, metaller (bly,  

 cadmium, tin og kviksølv), nitrat, mykotoksiner, mikroorganismer og  

 erucasyre.
Det Europæiske Fællesskab har i Rådets forordning (EØF) nr. 315/93 om  

 forurenende stoffer i levnedsmidler fastlagt forskriftskomiteprocedurer for  

 vedtagelse af regler for forskellige forureninger i fødevarer som  

 restprodukter fra produktion (herunder behandling af afgrøder og husdyr samt  

 efter veterinærmedicinsk behandling), pakning, emballering, transport eller  

 oplagring, eller som følge af forurening via miljøet.
Forordningen omfatter  

 ikke fysiske forureninger.
 Regler om mikrobiologiske grænseværdier kan ligeledes fastsættes efter en  

 forskriftskomiteprocedure i henhold til direktiv nr. 93/43/EØF om  

 levnedsmiddelhygiejne.
 Forordningen åbner mulighed for at opretholde eksisterende nationale  

 regler om maksimalgrænseværdier for forureninger i det omfang, der ikke er  

 fastsat fællesskabsregler.
I henhold til forordningen er der på nuværende tidspunkt fastsat regler om  

 maksimalgrænseværdier for nitrat i visse grøntsager.
Derudover er regler om  

 grænseværdier for mykotoksiner, cadmium og bly under udarbejdelse.
 Endvidere er der fastsat regler om maksimalgrænseværdier for  

 pesticidrester, lægemiddelrester, radioaktiv forurening, kviksølv i fisk samt  

 om mikroorganismer i en række direktiver og forordninger.
 Til stk. 2.
I medfør af levnedsmiddellovens § 13, stk. 2, kan ministeren forbyde salg  

 af fødevarer fra bestemte områder, når der er risiko for, at de indeholder  

 forurening eller har været udsat for radioaktiv bestråling.
I  

 fiskekvalitetslovens § 11a, stk. 1 findes en lignende bestemmelse, hvorefter  

 ministeren kan forbyde, at fisk fra bestemte områder, som indeholder  

 forureninger eller i øvrigt er utjenlige til menneskeføde eller som foder,  

 overdrages.
Bestemmelsen giver ministeren mulighed for at forbyde salg af fødevarer  

 fra bestemte land- eller vandområder, når der en formodning for, at fødevarer  

 herfra er forurenede eller i øvrigt er utjenlige til menneskeføde eller  

 foder.
De eksisterende bestemmelsen har været benyttet i forbindelse med  

 forurening af fødevarer efter radioaktivt udslip fra Tjernobyl kraftværket,  

 fiskeforbud i Grindsted og Varde åer m. v..
 Til stk. 3.
 Bestemmelsen svarer for så vidt angår fiskeri til reglen i  

 fiskekvalitetslovens § 11a, stk. 2.
Bestemmelsen giver ministeren mulighed for at forbyde dyrkning af  

 afgrøder, opdræt af husdyr, jagt og fiskeri i bestemte områder, hvis der  

 foreligger en risiko for, at fødevarer fra sådanne områder vil være  

 forurenede.
Bestemmelsen gælder ikke kun fødevarer, som udbydes til salg, men  

 også fødevarer til forbrug i egen husholdning.
Den eksisterende bestemmelse  

 har været benyttet i forbindelse med fiskeforbud i Københavns Havn og ud for  

 Harboøre Tange.
 Til § 11.
 Bestemmelsen svarer indholdsmæssigt til reglen i levnedsmiddellovens § 19.  

 Endvidere giver æglovens § 3, mælkeproduktlovens § 4, kødlovens § 9 og  

 fiskekvalitetslovens § 9 fødevareministeren mulighed for at fastsætte regler  

 om kontrol med personalets helbred og hygiejne.
Bestemmelsen skal forhindre, at syge personer eller personer, der er bærer  

 af en sygdom, der kan overføres gennem fødevarer, beskæftiger sig med  

 fødevarefremstilling.
Bestemmelsen omfatter alle personer, der håndterer  

 fødevarer i en fødevarevirksomhed.
Det afgørende for, om en person, som er  

 beskæftiget i en fødevarevirksomhed, skal udelukkes fra arbejdet, er, om  

 vedkommende lider af, mistænkes for at lide af eller er bærer af en sygdom,  

 der kan overføres gennem fødevarer, eller om der er risiko for direkte eller  

 indirekte at forurene fødevarene med sygdomsfremkaldende mikroorganismer.
Der  

 skal derfor være en reel risiko.
For kontorpersonale i fødevarevirksomheder  

 vil risikoen typisk ikke være tilstede.
Til § 12 Bestemmelsen svarer indholdsmæssigt til reglerne i levnedsmiddellovens §  

 18, idet det dog er præciseret, at bestemmelsen omfatter anvendelse af  

 genteknologi.
Bestemmelsen tager sigte på at regulere anvendelsen af meget  

 forskelligartede processer, fremgangsmåder og redskaber, som anvendes i  

 fremstillingen af fødevarer.
Der kan eksempelvis være tale om bestråling,  

 anvendelse af genteknologi, anvendelse af mikrobølgeovne, pakning i beskyttet  

 atmosfære.
 Ved vurderingen af disse processer m. v. indgår både toksikologiske og  

 ernæringsmæssige aspekter.
 Til stk. 2.
 Bestemmelsen giver fødevareministeren bemyndigelse til at kræve  

 godkendelse af nye fødevarer og ingredienser inden de anvendes eller sælges.
Det Europæiske Fællesskab har ved forordning (EF) nr. 258/97 om nye  

 levnedsmidler og nye levnedsmiddelingredienser fastsat regler for  

 markedsføring og fælles godkendelse af fødevarer inden for dette område.  

 Forordningen omfatter fødevarer og fødevareingredienser, som ikke hidtil har  

 været anvendt til konsum i nævneværdigt omfang i Fællesskabet, og som hører  

 under følgende kategorier - levnedsmidler og levnedsmiddelingredienser, der indeholder eller består  

 af genetisk modificerede organismer som defineret i direktiv nr. 90/220/EØF  

 (Udsætningsdirektivet), - levnedsmidler og levnedsmiddelingredienser, som er fremstillet på  

 grundlag af, men ikke indeholder genetisk modificerede organismer, - levnedsmidler og levnedsmiddelingredienser, der har en ny eller bevidst  

 ændret primær molekyle- struktur, - levnedsmidler og levnedsmiddelingredienser, der består af eller er  

 isoleret fra mikroorganismer, svampe eller alger, - levnedsmidler og levnedsmiddelingredienser, der består af eller er  

 isoleret fra planter, og fødeva- reingredienser, der er isoleret fra dyr,  

 bortset fra levnedsmidler, - levnedsmiddelingredienser, der er frembragt ved traditionelle  

 formerings- og avlsmetoder, og som traditionelt anses for at kunne anvendes  

 risikofrit til fødevarer og - levnedsmidler og levnedsmiddelingredienser, som har været genstand for  

 en fremstillingsproces, der ikke er gængs, hvis denne proces medfører  

 betydelige ændringer i fødevarernes og fødevarein- grediensernes  

 sammensætning eller struktur, der påvirker deres næringsværdi, metabolisme  

 eller indhold af uønskede stoffer.
 Til kapitel 3.
Fødevarernes sammensætning Til § 13 I levnedsmiddellovens § 21, æglovens § 2, kødlovens § 12 og  

 fiskekvalitetslovens § 7 har fødevareministeren bemyndigelse til at fastætte  

 regler om sammensætning af fødevarer ud fra f.eks. sundheds-, ernærings- og  

 kvalitetsmæssige hensyn eller for at sikre handlende lige vilkår.
I  

 levnedsmiddellovens §§ 16 og 17 har ministeren endvidere bemyndigelse til at  

 fastsætte regler om kosttilskud, fødevarer til særlig ernæring og  

 obligatorisk tilsætning af næringsstoffer.
 Bestemmelsen giver mulighed for at regulere en række væsentlige forhold  

 vedrørende forskellige typer af fødevarer.
Bestemmelsen giver således hjemmel til at udstede de såkaldte  

 varestandarder, d.v.s opstilling af krav til sammensætning af bestemte  

 fødevarer.
Der vil i den forbindelse kunne være tale om at forbeholde  

 bestemte varebetegnelser for sådanne produkter, jf. lovforslagets § 24.  

 Tidligere var det almindeligt, også internationalt, at opbygge lovgivningen  

 ud fra et ønske om at fastsætte specifikke krav til sammensætning og  

 præsentation af de enkelte fødevarer eller fødevaregrupper.
Denne  

 reguleringsmåde resulterede i et meget stort og uoverskueligt antal regler,  

 som var vanskelige at administrere, og som vanskeliggjorde produktudvikling.  

 Især i bestemte sektorer har der gennem tiderne været interesse for  

 standardisering for på denne måde at have et fast grundlag for konkurrencen.  

 Også forbrugerne har haft sympati for reguleringsformen, fordi den sikrer  

 varer af en vis minimumsstandard.
Udviklingen af de fleste varestandarder  

 fandt i øvrigt sted på et tidspunkt, hvor man ikke havde gennemført generelle  

 mærkningskrav, som gav forbrugerne indsigt i varernes sammensætning.  

 Varestandardfilosofien er nu forladt de fleste steder og er også ved at blive  

 opgivet internationalt i Codex Alimentarius og ikke mindst i EU.
Muligheden for at udarbejde varestandarder må dog fortsat bevares.
Det  

 skyldes dels, at der stadig er en række EU-varestandarddirektiver, dels at  

 der for ganske få, men centrale fødevarer er et behov for at sikre en  

 standardisering.
Det gælder mælkeprodukter, som er væsentlige basisfødevarer  

 i den danske kost, og fødevarer til særlig ernæring, navnlig regulering af  

 modermælkserstatninger, som er af afgørende betydning for spædbørns  

 udvikling.
Tilsvarende gælder fødevarer til medicinske formål f.eks  

 sondekost, som tilmed kan være den eneste føde for mennesker gennem lang tid.
 Kvalitetsaspektet, som mange mener, at varestandarder kan sikre, kan ikke  

 opretholdes efter EF domstolens praksis, som i snart mange tilfælde og mest  

 kendt i den såkaldte Cassis de Dijon afgørelse, har fastslået, at man ikke ud  

 fra kvalitetsmæssige hensyn kan hindre omsætning på sit nationale marked af  

 varer, der lovligt er omsat i en anden medlemsstat.
Denne retstilstand er dog ikke til hinder for, at man kan gennemføre  

 varestandarder gældende for national produktion.
Man kan dog ikke hermed  

 hindre afsætning af varer, der er lovligt produceret eller omsat i andre  

 medlemslande.
Gennemføres nationale varestandarder på denne måde har det den  

 virkning, at danske virksomheder ikke kan gå ind på den del af markedet, som  

 falder uden for varestandarden.
Denne del vil så at sige blive overladt til  

 udenlandske virksomheder.
Dette forhold betyder ikke, at man har mistet muligheden for at opstille  

 kvalitetsnormer, eller at man må opgive at skabe rammer for produktion af  

 kvalitetsfødevarer.
Det betyder blot, at man ikke kan beskytte  

 kvalitetsnormer mod konkurrence fra mindre lødige produkter, og at  

 forbrugerne derved stilles over for et valg mellem lødige og mindre lødige  

 produkter.
Det nye instrument i dansk fødevarelovgivning,  

 kvalitetsmærkeordningen, vil være velegnet til at sikre, at forbrugerne let  

 kan finde fødevarer af særlig god kvalitet, jf. kapitel 6.
Som nævnt ovenfor er der behov for at fastsætte regler om sammensætningen  

 af produkter, der tjener særlige ernæringsmæssige formål.
Direktiv nr.  

 89/398/EØF om levnedsmidler til særlig ernæring forudsætter etablering af en  

 række varestandarddirektiver.
Etablering af sådanne særregler er især begrundet, når der er tale om  

 produkter, som er essentielle for bestemte befolkningsgrupper og især, hvis  

 der er tale om produkter, som skal erstatte måltider eller hele kosten.
Der  

 er i øjeblikket sådanne særregler vedrørende modermælkserstatninger,  

 tilskudsblandinger til spædbørn og småbørn, børnemad og slankekostprodukter.
Kosttilskud kan ligeledes reguleres efter denne bestemmelse.
Dermed  

 sikres, at der kan stilles krav om, at kosttilskud er egnede til at tilføre  

 næringsstoffer i ernæringsmæssigt set relevante mængder, og samtidig at  

 indholdet af aktive stoffer ikke overstiger et sundhedsskadeligt niveau.
Der  

 lægges i denne forbindelse vægt på, at kosttilskud alene sammensættes  

 således, at de ernæringsmæssige behov kan opfyldes.
Tanken er den, at hvis  

 forbrugere er i tvivl om, hvorvidt de spiser en tilstrækkelig alsidig kost og  

 derigennem får tilstrækkeligt med næringsstoffer, kan de supplere med et  

 kosttilskud, som enten indeholder de stoffer, de mener at mangle, eller som  

 indeholder alle relevante vitaminer og mineraler i de anbefalede mængder - en  

 multivitamin/mineraltablet.
Præparater, som har til formål at forebygge eller helbrede sygdomme eller  

 sygdomssymptomer reguleres efter lægemiddelloven.
Der er tale om de såkaldte  

 »stærke« vitamin- og mineralpræparater.
Bestemmelsen giver mulighed for at gennemføre en tvungen tilsætning af  

 næringsstoffer - f.eks. vitaminer og mineraler - for at sikre befolkningen  

 eller befolkningsgrupper tilførsel af næringsstoffer, som ikke i  

 tilstrækkelig mængde findes i den danske kost.
Tidligere har der været krav  

 om tvungen tilsætning af visse mineraler og vitaminer til mel og gryn, og  

 vitamin A til margarine.
Disse regler er nu ophævet, da det ikke længere er  

 ernæringsmæssigt nødvendigt at opretholde dem.
 Det kan blive aktuelt at anvende bestemmelsen til at sikre tilsætning af  

 jod til salt, da det vurderes, at indtaget af jod ernæringsmæssigt set er  

 lavt i dele af befolkningen.
Til § 14 Bestemmelsen svarer til definitionen i levnedsmiddellovens § 3.
 Definitionen omfatter en række stofgrupper: Konserveringsmidler,  

 sødestoffer, farvestoffer, antioxidanter, geleringsmidler, hævemidler,  

 aromastoffer m.fl.
 Til stk. 2.
Bestemmelsen er ny i den forstand, at der ikke tidligere i selve loven har  

 været en definition af begrebet teknisk hjælpestof.
Definitionen svarer  

 indholdsmæssigt til definitionen i Codex Alimentarius og i EU-reglerne.  

 Definitionen er medtaget for at klarlægge forskellen mellem  

 »almindelige« tilsætningsstoffer og hjælpestoffer til brug for  

 produktionsprocesser og er relevant, da der kan være tale om forskelligartede  

 reguleringer og reguleringsprincipper for de to stofgrupper.
De tekniske  

 hjælpestoffer er som udgangspunkt ikke regulerede specifikt, med mindre der  

 på enkelte områder er tale om særlige behov derfor, f.eks. begrundet i  

 forekomst af rester i fødevarer.
Som eksempel kan nævnes ekstraktionsmidler,  

 som er EU-regulerede.
Fødevarer, hvortil der er anvendt tekniske  

 hjælpestoffer skal ikke mærkes på linie med andre stoffer, da de netop ikke  

 må have betydning (teknologisk) for det færdige produkt, men kun for selve  

 produktionsprocessen.
Det er en selvfølge, at forekomst af eventuelle rester  

 i fødevarer, som kan have sundhedsmæssige konsekvenser, er omfattet af de  

 almindelige sundhedsbeskyttelsesbestemmelser i lovforslagets § 7.
Til § 15 Bestemmelsen fastslår i lighed med den eksisterende bestemmelse i  

 levnedsmiddellovens § 14 at udgangspunktet for regulering af  

 tilsætningsstoffer er positivlistesystemet.
Det betyder, at et stof og  

 anvendelsesbetingelserne for stoffet skal fremgå af reguleringen, idet  

 stoffet eller anvendelsen ellers er forbudt.
Denne reguleringsform er nu almindelig anerkendt, også internationalt.
Det  

 samme er de grundlæggende principper for tilsætningsstofanvendelsen, jf.  

 forslagets § 17.
 Tilsætningsstoffer er reguleret i 3 Rådsdirektiver, om sødestoffer  

 94/35/EØF, om farvestoffer 94/36/EØF og om andre tilsætningsstoffer end  

 farvestoffer og sødestoffer 95/2/EØF.
 Til stk. 1.
 Bestemmelsen fastsætter, at anvendelse af et stof kun kan ske, hvis det er  

 godkendt af ministeren.
Til stk. 2 Bestemmelsen giver fødevareministeren mulighed for at fastlægge  

 begrænsninger, dels for de mængder, hvori et stof må anvendes og dels i  

 hvilke fødevarer, et stof må anvendes.
Stk. 3 fastlægger entydigt, at  

 reguleringen skal ske i form af en positivliste.
 En række stofområder har dog hidtil været reguleret ved  

 anmeldelsesordninger, jf. bemærkningerne til § 16. Det gælder bl.a.  

 aromastoffer.
Baggrunden for reguleringsformen er, at man principielt ønsker så lav en  

 forekomst af tilsætningsstoffer som muligt i fødevarer for derigennem at  

 sikre, at de videnskabeligt fastsatte grænser for acceptabel daglig  

 indtagelse - ADI - ikke overskrides.
ADI'erne fastsættes med en vid  

 sikkerhedsmargin og fastsættes her i landet ved beregning af det mulige  

 indtag af tilsætningsstoffer via maden ved hjælp af den såkaldte  

 »budgetmetode«, som tager hensyn også til grupper i befolkningen,  

 som har skæve forbrug.
Derigennem har man indbygget en yderligere  

 sikkerhedsmargin.
Videnskabeligt set er tilsætningsstofområdet blandt de bedst undersøgte,  

 og reguleringen arbejder med en komfortabel sikkerhedsmargin.
Det gælder også  

 med enkeltstående undtagelser på EU-niveau og internationalt i Codex  

 Alimentarius.
Desuagtet må det konstateres, at der fra forbrugerside fortsat  

 er skepsis og bekymring over tilsætningsstofanvendelsen, ligesom der politisk  

 er enighed om at anlægge en yderst restriktiv linie ved godkendelse af  

 tilsætningsstoffer.
 Fastlæggelse af krav til stoffernes renhed og identitet sker for at sikre,  

 at der ikke via tilsætningsstoffer overføres forureninger til fødevarerne.
Til § 16 Bestemmelsen svarer indholdsmæssigt til reglen i levnedsmiddellovens § 14,  

 stk. 5.
Ikke alle tilsætningsstofkategorier er lige velegnede til at indpasse i et  

 positivlistesystem.
Derfor har der også efter den gældende levnedsmiddellov  

 været hjemmel til at etablere anmeldelsesordninger for nærmere angivne  

 grupper af stoffer.
Denne bestemmelse er benyttet for aromastoffer, enzymer,  

 bakteriekulturer, skimmel- og gærsvampe og anvendelse af næringsstoffer.
For aromastoffer viste det sig ikke muligt at gennemføre  

 anmeldelsesordningen, og den blev reelt opgivet i 1975. I 1988 blev der  

 gennemført et EU-rammedirektiv for aromastoffer, som fastlægger, at  

 aromaområdet skal reguleres efter et positivlistesystem.
Direktivet er i 1996  

 fulgt op af en forordning, som fastlægger rammerne for at opstille  

 midlertidige lister over tilladte aromastoffer i fællesskabet, således at  

 dette væsentlige tilsætningsstofområde nu bliver underkastet en betryggende  

 regulering i løbet af en begrænset årrække.
De øvrige områder er alene underkastet national regulering.
Principperne  

 for administration af anmeldelsesordningerne er de samme som for andre  

 tilsætningsstofgrupper, jf. lovforslagets § 17.
Næringsstoffer er tilsætningsstoffer og anvendes i en række tilfælde  

 teknologisk, f.eks. som farvestof (vitamin B2) og antioxydant (vitamin C).  

 Der er ikke tale om et teknologisk behov i almindelig forstand, når det  

 drejer sig om tilsætning af næringsstoffer som har til formål at påvirke  

 fødevarernes næringsstofsammensætning.
Accept af tilsætning af et næringsstof  

 er således givet ud fra en vurdering af det ernæringsmæssige behov for  

 tilsætningen, d.v.s. at tilsætningen skal - afhjælpe en mangel på næringsstoffet i befolkningen, eksempelvis jod til  

 salt - erstatte tab af næringsstoffer under produktionen, hvis stofferne i de  

 pågældende fødevarer har væsentlig betydning for befolkningens forsyning med  

 det pågældende næringsstof f.eks c-vita- min til juice - ske til fødevarer, der anvendes som erstatning for fødevarer, som giver  

 et væsentligt bidrag til befolkningens indtag af næringsstoffet f.eks  

 a-vitamin til margarine.
Det er en udbredt misforståelse, at tilsætning af næringsstoffer er  

 uproblematisk, og at indtag af store mængder vitaminer er  

 sundhedsbefordrende.
Disse stoffer adskiller sig alene fra andre  

 tilsætningsstoffer ved at være essentielle for mennesker i visse mængder.  

 Mange overser, at adskillige af stofferne ( f.eks. jern, jod, selen, A og D  

 vitamin) kan have toksiske virkninger, og at nogle stoffer kan hæmme  

 indtagelse af andre.
Det gælder således indtag af kalk, der hæmmer  

 jernoptagelsen.
Der er tale om meget komplekse sammenhænge, som ikke på samme  

 måde, som det er tilfældet for andre tilsætningsstoffer, er tilstrækkeligt  

 videnskabeligt undersøgt.
 Senest har man konstateret, at et stof som beta-caroten, som alle antog  

 havde en sygdomsforebyggende effekt i en stor undersøgelse har vist at fremme  

 kræftforekomst hos storrygere.
Tidsfristen for myndighedernes behandling af sagerne er etableret for at  

 sikre virksomhederne mod urimelige sagsbehandlingstider.
Tidsfristen løber  

 først, når ansøgerne har leveret det materiale, der er nødvendigt for at  

 myndighederne kan foretage en relevant bedømmelse af stoffernes  

 sundhedsmæssige egenskaber og deres funktion i fødevarerne.
For  

 bakteriekulturers og skimmel- og gærsvampes vedkommende omfatter  

 anmeldelsesordningen både teknologiske tilsætningsstoffer og tekniske  

 hjælpestoffer.
 Til stk. 2.
Bestemmelsen giver mulighed for at anvende andre reguleringsformer end  

 nævnt i § 15 og § 16, stk. 1. Den er udnyttet for aromastoffer, idet der ved  

 en EU-regulering er fastlagt en negativliste for visse naturligt forekommende  

 sundhedsskadelige stoffer.
Bestemmelsen kan også bruges som hjemmel til at  

 regulere tekniske hjælpestoffer.
Dette er sket for ekstraktionsmidler.
 Bestemmelsen om anvendelse af røbestoffer viderefører reglen i  

 levnedsmiddellovens § 21, stk 3.
Tilsætning af røbestoffer er kun tænkt anvendt i meget begrænsede  

 tilfælde, f. eks. hvor det er nødvendigt for at undgå forfalskninger eller  

 uberettiget udbetaling af EU-støtte.
Røbestof kan også anvendes, hvis der  

 ikke er mulighed for på anden vis at gennemføre en analytisk kontrol, og  

 denne kontrolmulighed må anses for at være af meget væsentlig betydning.
Til § 17 Bestemmelsen svarer indholdsmæssigt til reglen i levnedsmiddellovens § 14,  

 stk. 4.
I bestemmelsen fastlægges hovedkriterier for anvendelse af  

 tilsætningsstoffer.
Disse kriterier genfindes i EU-reguleringen og i  

 principperne i Codex Alimentarius.
 For så vidt angår spørgsmålet om sikring af hensynet til forbrugerne kan  

 der henvises til bemærkningerne til § 15, hvoraf det fremgår, at man arbejder  

 med den størst mulige sikkerhedsmargin.
 Udtrykket »rimeligt teknologisk behov« betyder, at ikke ethvert  

 behov skal tilgodeses, men at der i vurderingen indgår en  

 væstentlighedsbetragtning og en vurdering af, om det teknologiske behov helt  

 eller delvist skal tilgodeses på anden måde.
Spørgsmålet om at tilgodese et rimeligt teknologisk behov har været meget  

 omdiskuteret, især for stoffer som farvestoffer og aromastoffer, som man med  

 nogen ret betegner som fødevarekosmetik.
Her i landet har man en restriktiv  

 holdning til anvendelse af tilsætningsstoffer, som alene tjener til at pynte  

 på fødevarernes udseende eller smag.
Det resulterede i gennemførelse af et  

 forbud mod anvendelse af farvestoffer til basisfødevarer.
Denne grundholdning  

 genfindes også i EU's farvestofdirektiv, selv om der er visse forskelle i  

 udformningen og omfanget mellem de tidligere danske regler og EU-reglerne.
Diskussionen om det teknologiske behov for f.eks. farvestoffer har også  

 relation til det tredie kriterium, at forbrugerne ikke må vildledes.
Sikring  

 af forbrugerinteressen i denne forbindelse sker gennem mærkningskrav, som  

 betyder, at man kan læse, om der er tilsat farve i stedet for en  

 levnedsmiddelingrediens (gul farve i stedet for æg, rød farve i stedet for  

 saft o.s.v.). Mærknings-og vildledningsbestemmelserne i kapitel 4 medvirker  

 også til at sikre, at forbrugerne ikke snydes ved hjælp af  

 tilsætningsstoffer.
Til § 18 Bestemmelsen er indsat af lovtekniske grunde for at præcisere, at de  

 nævnte bestemmelser, der ikke nævner tilsætningsstoffer, men kun fødevarer,  

 også finder anvendelse for tilsætningsstoffer.
 Til kapitel 4.
Markedsføring og mærkning af fødevarer Kapitel 4 kan betegnes som markedsføringskapitlet.
Reglerne i kapitlet har  

 det fælles formål at give forbrugerne korrekte og klare oplysninger om de  

 varer, der udbydes til salg, og at sikre forbrugerne mod vildledning, således  

 at der er mulighed for den enkelte til at foretage et reelt valg.
Kapitlet  

 skal ligeledes ses som udtryk for et ønske om at sikre producenter og  

 handlende ensartede og hæderlige vilkår i handelen med fødevarer.
Interessen for en fyldestgørende mærkning af fødevarerne er vokset i takt  

 med fødevareindustriens udvikling.
Det øgede udbud hen i mod stadig mere  

 forarbejdede og sammensatte fødevarer samt flere fødevarer, som har undergået  

 mindre kendte behandlinger, og som indeholder mindre kendte ingredienser, har  

 gjort, at behovet for oplysninger om varerne er vokset.
Denne udvikling har  

 bevirket, at forbrugerne efterspørger stadig flere oplysninger om  

 fødevarernes sammensætning og behandling.
 Det Europæiske Fællesskab har i direktiv nr. 79/112/EØF om mærkning af og  

 præsentationsmåder for levnedsmidler bestemt til den endelige forbruger samt  

 reklame for sådanne levnedsmidler, det såkaldte mærkningsdirektiv, fastsat  

 regler for vildledning, sundhedsanprisning og mærkning af fødevarer.  

 Direktivet omfatter såvel færdigpakkede fødevarer som varer, der uemballeret  

 sælges til forbrugerne.
Direktivet åbner mulighed for medlemsstaterne til at bestemme, at  

 fødevarer, som uemballeret sælges til forbrugerne, ikke skal omfattes af  

 direktivets mærkningskrav, jf. bemærkningerne til § 22, stk. 1, når blot  

 forbrugeroplysningen tilgodeses.
Denne mulighed er udnyttet i Danmark, idet  

 de generelle mærkningsregler kun gælder for færdigpakkede fødevarer.
 Inden for det område, som mærkningsdirektivet dækker, kan der ikke  

 nationalt fastsættes andre eller mere detaillerede krav til mærkning.
 Ud over mærkningsdirektivet findes der supplerende mærkningskrav til en  

 lang række fødevaregrupper i forskellige direktiver og forordninger, herunder  

 til kød, fjerkræ, mælkeprodukter og modermælkserstatninger.
Nogle få fødevarer er ikke omfattet af de generelle regler i  

 mærkningsdirektivet.
Det drejer sig om f.eks. vin, sukker, honning og  

 chokolade.
 EU's mærkningsregler er gennemført i en række bekendtgørelser i dansk ret.
Til § 19 Bestemmelsen samler og viderefører reglerne i levnedsmiddellovens § 23,  

 stk.1, kødlovens § 17, æglovens § 7, mælkelovens § 13 og fiskekvalitetslovens  

 § 5, stk. 1.
 Bestemmelsen sigter mod at opfylde et af lovforslagets hovedformål, at  

 beskytte forbrugerne mod vildledende markedsføring af fødevarer.
Bestemmelsen har karakter af generalklausul.
Heri ligger bl.a., at det  

 ikke er udelukket, at der kan foreligge vildledning, selv om salget har  

 fundet sted under iagttagelse af reglerne i andre dele af lovgivningen,  

 f.eks. mærkningsreglerne.
Som eksempel kan nævnes, at fødevarer efter  

 mærkningsreglerne skal være mærket med oprindelse, hvis det er nødvendigt for  

 ikke at vildlede forbrugerne.
Der kan imidlertid være tilfælde, hvor der  

 uanset en mærkning med oprindelsessted er tale om vildledning, idet det  

 samlede indtryk af mærkningen er vildledende.
Det kan f.eks. være tilfældet,  

 hvis varebetegnelsen indeholder navnet på en udenlandsk geografisk lokalitet,  

 og der er anvendt udenlandske flag og kendetegn.
Det skal i den forbindelse  

 bemærkes, at anvendelse af et geografisk navn i en varebetegnelse som  

 udgangspunkt forudsætter, at fødevaren stammer fra det pågældende sted,  

 eksempelvis skal Samsø-kartofler stamme fra Samsø. Kun i de tilfælde, hvor et  

 geografisk navn er blevet den almindeligt anvendte betegnelse for en bestemt  

 type af fødevarer, f.eks. camembert-ost, eller på anden måde i almenhedens  

 forståelse har mistet sin tilknytning til det geografiske sted, vil en sådan  

 mærkning ikke være vildledende.
Efter bestemmelsen er det afgørende, om markedsføringen er egnet til at  

 vildlede forbrugeren.
Der er ikke et krav om, at der i den konkrete situation  

 faktisk er sket en vildledning, idet det er de samlede omstændigheder i  

 forbindelse med salget af varen, der er afgørende.
Det kan ikke udelukkes, at  

 en enkelt omstændighed i forbindelse med salget, som isoleret betragtet kan  

 synes vildledende, mister denne karakter, når den vurderes i sammenhæng med  

 de øvrige omstændigheder ved salget.
Modsat kan det også forekomme, at det  

 samlede indtryk af mærkningen og markedsføringen er vildledende, selv om der  

 for så vidt ikke er noget at udsætte på de enkelte elementer.
Anprisninger på fremmedsprog skal i almindelighed vurderes på samme måde  

 som anprisninger på dansk.
Sådanne anprisninger er således lovlige, hvis de  

 efter deres indhold er lovlige på dansk, ligesom de kan udløse de samme  

 retsvirkninger som en tilsvarende anprisning på dansk.
Således vil en  

 ernæringsmæssig anprisning som »no sugar« på en færdigpakket  

 fødevare f.eks. udløse krav om næringsdeklaration.
 Vildledningsbestemmelsen gælder både for færdigpakkede fødevarer og for  

 varer, som sælges uemballerede til forbrugeren.
Subjektive anprisninger som f.eks. »mere smag«, »bedre  

 smag« eller generelle anprisninger som f.eks. »byens bedste«,  

 »Danmarks dejligste« er i almindelighed ikke omfattet af  

 lovforslagets anvendelsesområde.
Markedsføringsloven vil efter  

 omstændighederne være anvendelig.
 Til stk. 2 og 3.
 Bestemmelsen fastsætter, at det er forbudt at anprise forhold, som gælder  

 for alle tilsvarende produkter, uanset at anprisningen isoleret set er sand.  

 Begrundelsen er, at en sådan anprisning kan fremkalde en formodning hos  

 forbrugeren om, at konkurrentens produkter ikke har de samme egenskaber.
Bestemmelsen vil endvidere være af betydning ved varestandarder, der  

 forbeholder en bestemt varebetegnelse til en given sammensætning eller  

 fremstillingsmåde.
Der vil i disse tilfælde være mange forhold, der gør sig  

 gældende for alle produkter, der er omfattet af standarden.
Det må vurderes  

 konkret, om der er tale om en overtrædelse af bestemmelsen.
Eksempelvis vil  

 det blive betragtet som vildledende at anprise honning som »ægte  

 honning«, da alle produkter, som opfylder standardens krav, er  

 »ægte«.
Derimod vil anprisningen »ægte dansk honning«  

 ikke være vildledende, hvis honningen er dansk, da »ægtheden« her  

 går på den danske oprindelse.
 Bemyndigelsen i stk. 3, som er ny, er medtaget, da der kan forudses et  

 stigende behov for at regulere dette område som følge af en øget anvendelse  

 af denne type anprisninger.
 Til stk. 4.
Spørgsmålet, om der i en situation er tale om vildledning, må som nævnt  

 vurderes ud fra de samlede omstændigheder i forbindelse med markedsføringen.  

 Såvel skriftlige som mundtlige oplysninger skal tages i betragtning.  

 Eventuelle tegninger og billeder på varen eller i reklamer for varen kan have  

 indflydelse på forbrugerens opfattelse af f.eks. varens indhold.  

 Frugtillustrationer på en yoghurt kan give forbrugeren forventninger om, at  

 varen indeholder frugt.
Indeholder varen udelukkende eller overvejende  

 aromaer som smagsstof, vil en sådan illustration være vildledende.
Varens  

 placering kan ligeledes give forbrugeren forventninger om et bestemt indhold.  

 Eksempelvis kan et krav om kølig opbevaring for et slikprodukt give indtryk  

 af et ernæringsmæssigt indhold, der svarer til f.eks. mælkeprodukter.  

 Ligeledes kan placering af blandingsprodukter af alkohol og sodavand i  

 området for sodavand og læskedrikke give det indtryk, at der er tale om  

 produkter med børn og unge som målgruppe.
Placeringen vil især have  

 betydning, hvis det indtryk den giver, understøttes af den øvrige  

 markedsføring af produktet i f.eks. emballage og reklamer.
 Til stk. 5.
I bestemmelsen slås det fast, at den, der er ansvarlig for mærkning og  

 markedsføring af en vare, skal kunne dokumentere, at de fremsatte oplysninger  

 og påstande er korrekte.
Det er således ikke tilsynsmyndigheden, som skal  

 føre bevis for, at de er urigtige.
Til § 20 Bestemmelsen svarer indholdsmæssigt til levnedsmiddellovens § 28, idet  

 stk. 2 dog er ændret til en bemyndigelse til at fastsætte regler vedrørende  

 anprisninger.
Bestemmelsen sigter ligesom § 19 mod at opfylde et af lovforslagets  

 hovedformål om at beskytte forbrugerne mod vildledende markedsføring af  

 fødevarer, specielt ved at vække frygt eller udnytte angstfølelse hos  

 forbrugerne.
Forbudene i bestemmelserne stk. 1, nr. 1 - 4, gælder uafhængigt  

 af, om der foreligger videnskabelig dokumentation for, at en fødevare har de  

 egenskaber der reklameres med.
Begrundelsen er, at reklamer m. v. inden for  

 bestemmelsens område, selv om de nok er objektivt sande, alligevel kan  

 forlede til et uhensigtsmæssigt fødevareforbrug på grund af f.eks. utryghed  

 ved eller angst for sygdomssymptomer.
Det er således underordnet for  

 anvendelse af bestemmelsen om en anprisning isoleret set kan dokumenteres  

 videnskabeligt, idet selv korrekte anprisninger, som falder ind under  

 bestemmelsen, er ulovlige. § 20 er dog ikke til hinder for, at forbrugerne  

 generelt oplyses om sammenhæng mellem kost og sygdom.
Eksempler på anprisninger, der kan vække frygt hos forbrugerne er  

 »Tør du lade være med....« og »Jeg vil gerne se mine børnebørn  

 vokse op.....«.
Eksempler på anprisninger, der angiver, at en fødevare  

 virker forebyggende eller helbredende er »Kan imødegå blodpropper«,  

 »Virker kolesterolnedsættende« og »Modvirker kræft«.
Traditionelt har der ikke fra producenter og forhandlere af almindelige  

 fødevarer været større interesse for at anvende sundhedsanprisninger i  

 markedsføringen af fødevarer.
Først i forbindelse med den store  

 omsætningsudvikling, som fandt sted inden for helsekostområdet i 1980'erne,  

 og den stigende ernæringsbevidsthed hos forbrugerne, som fandt sted  

 samtidigt, blev der udvist egentlig interesse for sammenkædningen mellem  

 fødevarer og sygdomme.
Formentlig som følge af de senere års mere seriøse ernæringsforskning og  

 -oplysning samt befolkningens stigende interesse for at leve og spise sundt,  

 er sundhedsanprisninger blevet interessant for en større del af  

 fødevarebranchen.
Senest har der været et ønske om at kunne sundhedsanprise  

 de såkaldte funktionelle fødevarer.
Bestemmelsen har endvidere delvis til formål at gennemføre  

 mærkningsdirektivet.
Det fremgår af direktivets artikel 2, stk. 1 litra b, at  

 mærkning m. v. ikke må tillægge fødevarer medicinske egenskaber, idet det  

 ikke er tilladt at reklamere med, at fødevarer kan forebygge, behandle eller  

 helbrede sygdomme eller give indtryk af sådanne egenskaber.
Direktivet åbner  

 ikke mulighed for at benytte sådanne anprisninger.
 Bestemmelsen i stk. 1, nr. 4, skal ses i sammenhæng med, at tilsætning af  

 tilsætningsstoffer som vitaminer og mineraler og andre næringsstoffer til  

 fødevarer reguleres med hjemmel i forslagets § 16, stk. 1.
 Eksempler på overtrædelser af bestemmelsen i stk. 1, nr. 5, er f.eks.  

 »Uden bivirkninger« og »Eneste ....mærke, der er farmaceutisk  

 kontrolleret«.
 Til stk. 2.
 Ved stk. 2 gives fødevareministeren bemyndigelse til at fastsætte regler  

 om salg og anprisning af fødevarer, som er særligt egnede for mennesker med  

 specielle ernæringsmæssige behov.
I Rådets direktiv nr. 89/398/EØF om levnedsmidler til særlig ernæring er  

 der fastsat regler for mærkning og anmeldelse af produkter med særlige  

 ernæringsmæssige formål.
Endvidere bestemmes det, at der kan fastsættes  

 særdirektiver på en række områder.
Der er fastsat regler om  

 modermælkserstatninger, tilskudsblandinger til spædbørn og småbørn og  

 slankekostprodukter, jf. bemærkningerne til § 13.
Direktivet omfatter fødevarer, som på grund af deres særlige sammensætning  

 eller den særlige måde, hvorpå de er fremstillet, klart adskiller sig fra  

 almindelige fødevarer.
De skal endvidere være egnede til det ernæringsmæssige  

 formål og forhandles på en sådan måde, at det fremgår, at de er egnede til  

 dette formål.
Fødevareministerens bemyndigelse til at fastsætte regler om salg og  

 anprisning af fødevarer omfatter endvidere generelt fødevarer, som anprises  

 som forebyggende eller helbredende sygdomme.
I den forbindelse må det tages i  

 betragtning, at mærkningsdirektivet ikke tillader anvendelse af visse  

 sundhedsanprisninger.
Der vil som hidtil være en restriktiv holdning til anvendelsen af  

 sundhedsanprisninger.
Hvis de på enkelte områder skal tillades, vil det blive  

 krævet, - at udsagnene er sundhedsvidenskabeligt dokumenterede, - at produkternes negative egenskaber samtidigt oplyses, således at  

 forbrugerne får et samlet indtryk af produktet - at produktet medfører en klar sundhedsmæssig fordel for befolkningen.
Til § 21 Bestemmelsen viderefører indholdsmæssigt reglen i levnedsmiddellovens 30,  

 idet det dog i forslaget præciseres, at anvendelsen af de nævnte udsagn ikke  

 er tilladt.
Alle fødevarer er undergivet offentlig kontrol, og alle  

 fødevarevirksomheder er autoriseret, godkendt eller registreret af de  

 offentlige tilsynsmyndigheder.
En understregning af dette forhold for et  

 enkelt produkts vedkommende vil derfor kunne vække tvivl om den offentlige  

 kontrol med andre fødevarer eller fødevarevirksomheder.
 Bestemmelsen er således en udmøntning af det samme princip, som ligger til  

 grund for lovforslagets § 14, stk. 2.
 Bestemmelsen berører ikke udstedelse af eksportcertifikater og lignende  

 eller oplysninger til handelspartnere om, hvorvidt en virksomhed er  

 autoriseret eller godkendt i medfør af loven.
Der vil dog med hjemmel i § 22 og 24, være mulighed for såvel at tillade  

 som at påbyde den af bestemmelsen omfattede mærkning.
Det er hensigten at  

 videreføre den gældende regulering på området, og som eksempel kan nævnes, at  

 der for en række fødevarer er krav om mærkning med den ansvarlige virksomheds  

 autorisationsnummer.
 Ved bestemmelsen kan det bl.a. sikres, at analyseresultater eller andre  

 offentlige udtalelser om et produkt gengives korrekt og f.eks. uden, at  

 eventuelle væsentlige forbehold udelades.
Til § 22 Bestemmelsen omfatter mærkning af fødevarer i alle omsætningsled.
 Fødevareministeren har i flere regler i fødevarelovgivningen bemyndigelse  

 til at fastsætte regler om mærkning af fødevarer, f.eks. levnedsmiddellovens  

 § 25, stk. 1.
I mærkningsdirektivet er der fastsat regler for obligatorisk mærkning af  

 fødevarer.
Direktivet giver som nævnt mulighed for at undtage fødevarer, der  

 udbydes i detailleddet uden at være indpakkede, fra mærkningskravene.
Dette  

 gælder ligeledes fødevarer, der pakkes på salgsstedet på anmodning af køber,  

 eller er færdigpakkede med henblik på øjeblikkeligt salg.
Denne mulighed er  

 udnyttet her i landet, idet mærkningskravene i øjeblikket kun gælder for  

 færdigpakkede fødevarer.
 Ifølge direktivet skal mærkningen omfatte følgende obligatoriske  

 oplysninger:
 1. Varebetegnelse.
 2. Ingrediensliste.
 3. Mængden af visse ingredienser eller kategorier af ingredienser.
 4. Nettoindhold.
 5. Dato for mindste holdbarhed.
 6. Særlige opbevarings- eller anvendelsesforskrifter.
 7. Navn eller firmanavn og adresse på fabrikanten eller pakkevirksomheden  

 eller på en forhandler, der er etableret inden for Fællesskabet.
 8. Angivelse af det sted, hvor varen har oprindelse eller kommer fra, i  

 det tilfælde, hvor undladelse heraf ville kunne vildlede forbrugeren med  

 hensyn til varens virkelige oprindelsessted eller det sted, hvor varen  

 egentlig kommer fra.
 9. Brugsanvisning i de tilfælde, hvor den pågældende fødevare ikke vil  

 kunne anvendes på rette måde, hvis en sådan ikke findes.
 10. For drikkevarer, der indeholder mere end 1,2 volumenprocent alkohol,  

 angivelse af det virkelige alkoholindhold udtrykt i volumen.
Som nævnt kan der ikke nationalt fastsættes andre eller mere detaillerede  

 mærkningskrav.
Yderligere mærkningsoplysninger kan frivilligt gives af  

 producenten eller forhandleren, hvis de er korrekte og ikke vildleder  

 forbrugerne.
Det kan nævnes, at nogle supermarkedskæder giver supplerende  

 oplysninger om f.eks. fremstillings- eller pakkedato.
Endvidere er der mulighed for at etablere frivillige mærkningsordninger,  

 hvor flere elementer som kvalitet, dyrevelfærd, miljøhensyn eller  

 »fravær af« pesticider, vækstfremmere, tilsætningsstoffer m. v. kan  

 indgå for at kunne anvende et bestemt mærke.
Som eksempel på ordninger, hvor  

 der er etableret en speciel offentlig kontrolordning, kan nævnes det røde  

 økologimærke og det blå kvalitetsmærke, jf. kapitel 6.
 I en række EU-direktiver og -forordninger om bestemte fødevarer er der  

 fastsat særlig mærkningskrav, f.eks. om sundhedshedsmærkning og om mærkning  

 af skrabeæg og mælkeprodukter.
I direktiv nr. 89/396/EØF fastsættes krav om identifikation af et bestemt  

 levnedsmiddelparti.
Hensigten bag reglerne om den såkaldte lotmærkning er, at  

 man ved mærkning af fødevarepartier tilgodeser behovet for oplysning om  

 fødevarernes identitet.
Virksomheder, fabrikanter, detailforretninger m.fl.  

 og myndigheder kan hurtigt finde frem til fødevarepartier på markedet i  

 tilfælde af kontrolmæssige problemer, herunder at et parti udgør en  

 sundhedsrisiko.
Til § 23 Bestemmelsen svarer til reglen i levnedsmiddellovens § 26.
Bestemmelsen medvirker til at sikre, at holdbarhedsfrister fastsættes så  

 realistisk som muligt, og afspejler samtidigt diskussionen om, at man skal  

 tilintetgøre en vare, som muligvis endnu har en rimelig holdbarhed, blot  

 fordi fristen er overskredet.
Bestemmelsen modvirker den interesse, der kan  

 være i at fastlægge urealistisk korte holdbarhedsfrister, fordi  

 datomærkningen kan anvendes som et omsætningsstyringsmiddel.
Bestemmelsen  

 indebærer, at varen efter fristens udløb ikke længere må sælges i pakningen.  

 Hvis udsalgsstedet har mulighed for at oparbejde varen, kan dette ske,  

 ligesom varen kan sælges uindpakket, naturligvis altid under forudsætning af,  

 at den stadig er sund og opfylder lovens generelle krav, herunder kravet om  

 rimelig holdbarhed, jf. § 7. I andre tilfælde må varen kasseres.
Til § 24 I bestemmelsen gives fødevareministeren bemyndigelse til at fastsætte krav  

 til supplerende mærkning i særlige tilfælde, hvor det er nødvendigt for at  

 sikre en passende og tilstrækkelig forbrugeroplysning.
Hjemmel til at  

 fastsætte regler om mærkning af denne art findes i levnedsmiddellovens § 25,  

 men er præciseret i forslaget.
Supplerende mærkning fastsættes imidlertid på fællesskabsplan, idet der er  

 totalharmoniseret på området.
Der er således ikke er mulighed for at  

 fastsætte nationale regler på dette område, jf. indledningen til dette  

 kapitel.
 I direktiv nr. 94/54/EØF om angivelse på mærkningen af bestemte  

 levnedsmidler af andre obligatoriske oplysninger end dem, der er fastsat i  

 mærkningsdirektivet, er der fastsat supplerende mærkningskrav om f.eks.  

 fødevarer, hvis indhold af polyoler udgør over 10% - »overdreven  

 indtagelse kan virke afførende« eller fødevarer, der indeholder et eller  

 flere sødestoffer - »indeholder sødestoffer«.
 Bestemmelsen giver f.eks. også mulighed for, at stille krav om at der på  

 visse typer bønner skal advares om, at de kun må spises kogt, fordi de i rå  

 tilstand kan give anledning til forgiftning, at visse produkter er uegnede  

 til børn (f.eks. voksenlakrids) eller persongrupper, der lider af  

 overfølsomhed.
Der er endvidere fastsat supplerende mærkningsbestemmelser for forskellige  

 fødevarer i en lang række forordninger og direktiver.
Som eksempler på, at  

 der er mærkningskrav på grund af, at der er anvendt en særlig fremgangsmåde,  

 kan nævnes genmodificerede, bestrålede og dybfrosne fødevarer og  

 homogeniseret og pasteuriseret konsummælk.
Mærkningskrav på grund af en  

 særlig sammensætning eller kvalitet er fastsat i en række varestandarder,  

 f.eks. marmelade, gule fedtstoffer, juice, honning og chokolade.  

 Mærkningskrav til fødevarer med særlige ernæringsmæssige formål er fastsat  

 for f.eks. modermælkserstatninger, slankekost og tilskudsblandinger til  

 spædbørn og småbørn.
 Til stk. 2.
 Bemyndigelsen giver mulighed for at fastsætte varebetegnelser, særlige  

 mærker, logoer og symboler som f.eks. det blå kvalitetsmærke og  

 sundhedsmærkning af kød, jf. endvidere kapitel 6 om frivillige  

 mærkningsordninger.
Ved bemyndigelsen gives fødevareministeren mulighed for at bestemme, at en  

 varebetegnelse skal forbeholdes en bestemt type vare.
Det kan være tilfælde  

 hvor sammensætning eller fremstillingsmåde er fastsat i en varestandard  

 (juice, honning, chokolade m.fl.), hvor varen har et bestemt udseende (hot  

 dog pølse) eller har en bestemt geografisk oprindelse (fynsk rygeost,  

 Christiansø sild m.fl.).
Langt de fleste varebetegnelser er fastsat ved hævd eller tradition på  

 baggrund af forbrugernes forventninger om, hvad man kan forvente af en vare  

 med den pågældende betegnelse, f.eks. hvor stor en andel rejer skal der være  

 i en rejesalat, for at denne betegnelse må benyttes, eller hvor stor skal  

 andelen af mandler være i forhold til sukker og abrikoskerner for, at man kan  

 kalde et produkt marcipan.
Hvis varens sammensætning m. v. ikke svarer til  

 disse forventninger, kan der være tale om en vildledning af forbrugeren.
I Rådets forordninger (EØF) nr. 2081/92 om beskyttelse af geografiske  

 betegnelser og oprindelsesbetegnelser for landbrugsprodukter og levnedsmidler  

 og (EØF) nr. 2082/92 om specificitetsattestering af landbrugsprodukter og  

 levnedsmidler er der fastsat regler om forbeholdte varebetegnelser for  

 produkter på baggrund af deres geografiske oprindelse og specielle  

 sammensætning.
Jf. endvidere kapitel 6 om frivillige mærkningsordninger.
 Til stk. 3.
 Det er væsentligt at beskytte forbrugerne mod, at de af stk. 2 omfattede  

 varebetegnelser, mærker, logoer og symboler misbruges, for at forbrugerne kan  

 fæste tillid til, at netop disse varer lever op til de kvalitetskrav eller  

 har de særlige karakteristika, som der reklameres med, og at det undgås, at  

 andre varer profiterer heraf.
Til § 25 I direktiv nr. 89/107/EØF, rammedirektivet om tilsætningsstoffer, er der  

 fastsat krav for mærkning af tilsætningsstoffer såvel til salg, der ikke er  

 bestemt til den endelige forbruger, som til detailsalg.
Til § 26 Bestemmelsen giver mulighed for at regulere, hvorledes de krævede  

 mærkningsoplysninger skal fremtræde på emballagen.
Området er reguleret i  

 mærkningsdirektivet.
Der gives fødevareministeren bemyndigelse til at  

 fastsætte regler for eller træffe bestemmelse om, hvorledes mærkningen skal  

 udføres.
Her tænkes f.eks. på at bestemte mærkningsoplysninger skal være i  

 samme synsfelt eller, at visse oplysninger skal gives i forbindelse med  

 varebetegnelsen eller salgsnavnet.
I mærkningsdirektivet angives bl.a., at mærkningsoplysningerne skal være  

 »anført på et for forbrugerne let tilgængeligt sprog«. »Den  

 medlemsstat, hvor varen afsættes, kan under overholdelse af traktaten på sit  

 område kræve, at disse angivelser som minimum figurerer på et eller flere af  

 de officielle EF-sprog efter statens eget valg«.
I Danmark kræver man,  

 at mærkningsoplysningerne gives på dansk eller på andre sprog, som kun ved  

 uvæsentlige forskelle i stavning adskiller sig fra dansk.
 Til kapitel 5.
Materialer og genstande Fødevarer kommer i kontakt med mange materialer, brugs- og  

 forbrugsgenstande lige fra primærleddet til de via tilvirknings-, en gros-,  

 og detailleddet når den endelige forbruger, hvor fødevarerne også kommer i  

 kontakt med mange forskellige typer af materialer m. v.
 Det er et område, hvor viden og regulering er opbygget på et relativt sent  

 tidspunkt i Danmark, og hvor hovedparten af reglerne er indført som følge af  

 EU-regulering.
Området er meget omfattende og stiller store krav til opbygning af viden  

 om afsmitning fra forskellige typer af stoffer fra forskellige typer af  

 materialer afhængig af hvilke fødevarer materialerne bliver bragt i  

 forbindelse med.
Området spænder fra frugt- og fiskekasser til maskiner,  

 overflader i transportmidler og emballager - papir, plast, metal, glas,  

 keramik, bestik, gryder, rengørings- og desinfektionsmidler, m. m.
 Bestemmelserne i kapitel 5 fastlægger dels det overordnede krav om, at  

 materialer og genstande ikke må forurene fødevarerne eller gøre dem utjenlige  

 til menneskeføde, og opstiller de nødvendige bestemmelser for den specifikke  

 regulering af området.
I den gældende lovgivning er der en generel bemyndigelsesbestemmelse i §  

 22 i levnedsmiddelloven, som giver hjemmel til at fastsætte regler om  

 forebyggelse af sundhedsrisiko fra brugs- og forbrugsgenstande, som sælges  

 til private husholdninger.
I lovens § 38 og § 39 er der bestemmelser, der  

 hjemler regulering af materialer, genstande og rengøringsmidler, der anvendes  

 i fødevareproduktionen.
Tilsvarende bestemmelser findes i et vist omfang også  

 i de særlige love om kød, mælk m.fl.
Til § 27 Bestemmelsen er i lighed med § 7, stk. 2, en generel klausul, som betyder,  

 at materialer og genstande m. v. ikke må anvendes, hvis de under  

 forudsigelige forhold kan resultere i sundhedsrisiko for mennesker eller  

 forringe fødevarernes egenskaber.
Bestemmelsen er ny i forhold til den  

 gældende lovgivning, og er indføjet i loven som følge af direktiv 89/109/EØF  

 om materialer og genstande bestemt til at komme i kontakt med levnedsmidler.
 Til stk. 2.
 Bestemmelsen danner grundlag for gennemførelsen af EU-regler om anvendelse  

 af visse tilsætningsstoffer, fastsættelse af maksimalgrænseværdier for  

 afsmitning fra materialer og genstande og til mærkning af disse f.eks. med  

 oplysning om til hvilke fødevarer, de kan anvendes..
 Der er gennemført specifik regulering for plast, herunder PVC,  

 celluloseregenerater, glas- og keramikvarer, med fastsættelse af  

 maksimalgrænseværdier samt mærkningsregler.
 Der er ikke endnu gennemført regler, som forudset i nr. 3 til 5.
Til § 28 Bestemmelsen viderefører og samler reglerne i levnedsmiddellovens § 39,  

 mælkeproduktlovens § 7 og kødlovens § 9.
Rengørings- og desinfektionsmidler er nødvendige for at sikre, at der ikke  

 sker forurening af fødevarerne med bakterier m. v. under  

 produktionsprocessen.
Der er derfor i medfør af gældende lovgivning f.eks.  

 levnedsmiddellovens § 39 gennemført forhåndsgodkendelsesordninger.
Sådanne  

 krav opstilles også i EU-regler på det animalske område.  

 Godkendelsesordningerne baseres på krav om, at de produkter, der anvendes er  

 effektive og egnede til deres formål, og at der gennem en sundhedsmæssig,  

 toksikologisk vurdering skabes sikkerhed for, at eventuelle rester i  

 fødevarer ikke giver anledning til risiko for forbrugerne.
Mærkningskrav skal  

 sikre, at midlerne opbevares og anvendes på en sikker måde.
Til § 29 Bestemmelsen viderefører reglen i levnedsmiddellovens § 22.
Som den gældende bestemmelse omfatter brugsgenstande alle former for  

 genstande, som bruges over længere perioder, så som bestik, gryder, kander,  

 keramiske genstande, bageplader, husholdningsmaskiner m. v.
Ved  

 forbrugsgenstande forstås genstande eller produkter, der som opvaskemidler  

 forbruges ved benyttelsen.
Til § 30 Bestemmelsen er, som § 18 indsat af lovtekniske grunde for at præcisere,  

 at disse centrale bestemmelser også gælder produkter omfattet af kapitel 5,  

 selv om materialer og genstande, rengørings-, desinfektionsmidler og  

 smøremidler m. m. samt brugs- og forbrugsgenstande ikke nævnes specifikt i  

 bestemmelserne.
 Til kapitel 6.
Frivillig kvalitetsmærkning Hensigten med bestemmelserne i kapitlet, som er en videreførelse af de  

 centrale dele af lov om fødevarekvalitet, er at give mulighed for at etablere  

 en frivillig mærkningsordning for at fremme produktion og afsætning af  

 fødevarer, landbrugs- og fiskeriprodukter af særlig høj kvalitet eller med  

 særlige karakteristika.
Mærkningsordningen kan omfatte alle fødevarer af animalsk eller  

 vegetabilsk oprindelse.
Desuden vil andre landbrugs- eller fiskeriprodukter,  

 såsom foderstoffer også kunne omfattes af ordningen.
For de produkter, der omfattes af ordningen skal der fastlægges krav til  

 alle led i produktion og omsætning.
Kravene skal ligge ud over de almindelige  

 krav, der allerede er fastsat i lovgivningen.
Kravene skal fastlægges med  

 vægt på udvalgte karakteristika ved produktionsforholdene ud fra de hensyn,  

 som forbrugerne har særlig og umiddelbar interesse i at få tilgodeset.
Ved  

 produktionsforhold forstås samtlige de forhold, som produkterne er  

 produceret, forarbejdet og håndteret under i alle led fra vand og jord til  

 bord.
Disse mange forhold i form af anvendte produktionsmetoder og andre  

 produktionsomstændigheder i både primærproduktion og forarbejdningssektor har  

 betydning for miljøet, dyrevelfærd, arbejdsmiljøet, produkternes  

 mikrobiologiske kvalitet og »renhed« i øvrigt, spisekvalitet,  

 næringsindhold m. v.
 Tilsynet med de ordninger, som etableres, skal være brugerfinansieret.  

 Tilsynet skal udføres enten af uafhængige private institutioner eller af de  

 myndigheder, som i henhold til lovgivningen har kontrollen med de pågældende  

 primærproducenter og virksomheder.
Til § 31 Bestemmelsen i stk. 1 svarer til reglen i fødevarekvalitetslovens § 1.
 Bestemmelsen giver fødevareministeren mulighed for at etablere en  

 frivillig kvalitetsmærkningsordning for udvalgte landbrugs- og  

 fiskeriprodukter samt fødevarer.
 Til stk. 2-4.
 Bestemmelserne svarer til fødevarekvalitetslovens § 6.
 Det omhandlede udvalg, Fødevarekvalitetsudvalget, er ved at blive nedsat,  

 og det skal bistå fødevareministeren ved etableringen og administrationen af  

 den iværksatte mærkningsordning.
Der påtænkes udpeget en formand for Fødevarekvalitetsudvalget, som er  

 uafhængig af de i udvalget repræsenterede organisationer.
Udvalgets øvrige  

 medlemmer vil blive udnævnt af fødevareministeren efter indstilling fra de  

 relevante forbruger- og erhvervsorganisationer og myndigheder.
Det er hensigten, at udvalget i første omgang bliver nedsat med  

 repræsentanter for de organisationer og myndigheder, som var involveret i  

 mærkningsudvalgets arbejde.
Som følge af, at der forventes inddraget andre  

 produkter under mærkningsordningen, vil der skulle ske en revurdering af  

 Fødevarekvalitetsudvalgets sammensætning.
Gennem udvalgets forretningsorden skal det sikres, at de forskellige  

 interesser, som vil være repræsenteret i udvalget, får en balanceret  

 indflydelse på udvalgets arbejde.
Der skal desuden i forretningsordenen tages  

 højde for, at eksempelvis fastlæggelse af produktspecifikke krav ikke vil  

 have umiddelbar interesse for en del af udvalgets medlemmer.
Bestemmelsen i stk. 4 giver fødevareministeren hjemmel til at træffe  

 afgørelse om sekretariatsbetjening af Fødevarekvalitetsudvalget, herunder  

 fastsætte regler om placering og organisatorisk opbygning af  

 sekretariatsfunktionen.
Det er hensigten, at Veterinær- og  

 Fødevaredirektoratet skal varetage sekretariatsfunktionen.
Til § 32 Bestemmelsen svarer til reglen i fødevarekvalitetsloven § 2.
 Til stk. 1.
Det er primært hensigten at lade ordningen omfatte fødevarer.
Der skal  

 fastlægges krav til de produkter, som er omfattet af mærkningsordningen, som  

 ligger over de krav, der er fastsat i lovgivningen.
Da det er hensigten at  

 etablere en dynamisk ordning vil kravene inden for den enkelte  

 produktkategori løbende kunne tilpasses ændringer i forbrugernes  

 forventninger, produktions- og afsætningsforhold og den almindelige  

 offentlige regulering.
Bemyndigelsen er udnyttet, idet der januar 1998 er etableret en  

 mærkningsordning for svine-, okse- og kalvekød.
Denne ordning opstiller  

 kvalitetskriterier, der indeholder krav til dyrevelfærd, vækstfremmere og  

 andre fodertilsætninger, spisekvalitet, mikrobiologisk kvalitet, mærkning og  

 emballage.
Det er tanken gradvist at udvide ordningen til at omfatte flere  

 produktkategorier, herunder forarbejdede produkter.
I takt med at ordningen  

 udvides vil arten af kvalitetskriterier ligeledes skulle fastsættes for disse  

 produktkategorier.
Dette vil eksempelvis kunne omfatte krav til fangst- eller  

 dyrkningsmetoder og for forarbejdede produkter regler for sammensætning,  

 næringsværdi, brug af tilsætningsstoffer og forarbejdningsmetoder.
 Til stk. 2.
 I overensstemmelse med de gældende fællesskabsretlige regler vil  

 mærkningsordningen være åben for dyr og produkter, som importeres.
For at kunne omfattes af mærkningsordningen skal de importerede dyr og  

 produkter leve op til de krav, som er fastlagt inden for ordningen.
Da  

 kontrolsystemerne ikke er opbygget på samme måde i alle lande, vil det ikke  

 kræves, at importerede dyr eller produkter, som ønskes omfattet af  

 mærkningsordningen, skal være underlagt et bestemt kontrolsystem.
Dette  

 indebærer, at det i en ansøgning om at få optaget importerede dyr eller  

 produkter i ordningen skal dokumenteres, at der er etableret en kontrol, som  

 lever op til kravene om troværdighed, uafhængighed og effektivitet.
Importører af dyr eller produkter omfattet af mærkningsordningen vil som  

 øvrige virksomheder skulle godkendes og er således omfattet af kravene til  

 egenkontrol.
Dette indebærer, at det skal sikres, at de importerede dyr eller  

 produkter til stadighed opfylder samtlige krav, herunder kravene til  

 mikrobiologisk kvalitet, og at importøren skal kunne dokumentere dette over  

 for tilsynet.
 Til stk. 3.
 Bestemmelsen giver fødevareministeren mulighed for at godkende, at  

 produkter omfattet af ligeværdige ordninger i udlandet kan blive markedsført  

 under mærkningsordningen.
Til § 33 Bestemmelserne i stk. 1 og 2 svarer til reglen i fødevarekvalitetslovens §  

 3.
 Til stk. 1.
Virksomheder, som ønsker at blive omfattet af mærkningsordningen, skal  

 ansøge om godkendelse under ordningen.
Sammen med den relevante offentlige  

 myndighed skal det vurderes, om virksomheden opfylder de gældende krav under  

 ordningen, herunder om det kvalitetsstyrings- eller egenkontrolprogram, som  

 virksomheden har opstillet, lever op til de fastlagte kontrolprincipper.
 For virksomheder, der alene hakker, udskærer eller emballerer i  

 detailleddet, påtænkes der etableret en simplificeret godkendelsesprocedure  

 svarende til den anmeldelse, som anvendes på økologiområdet.
 Til stk. 2.
 For primærproducenter såsom landmænd og fiskere er det hensigten at  

 etablere en tilmeldingsordning.
 Til stk. 3.
 Bestemmelsen viderefører fødevarekvalitetslovens § 11 og giver hjemmel  

 til, at der kan fastsættes regler om, at virksomheder eller producenter  

 tilsluttet mærkningsordningen, som ikke overholder de fastsatte krav eller  

 andre betingelser, kan udelukkes midlertidigt eller permanent fra ordningen.  

 Fødevarekvalitetsudvalget forudsættes hørt, inden der træffes afgørelse i  

 principielle sager og i sager om permanent udelukkelse.
Til § 34 Bestemmelsen svarer til reglen i fødevarekvalitetsloven § 4.
 Bestemmelsen giver fødevareministeren mulighed for at fastsætte regler om,  

 hvorledes det af mærkningen må fremgå, at et produkt er omfattet af  

 mærkningsordningen, jf. i øvrigt bemærkningerne til §§ 22 og 24.
Til § 35 Bestemmelsen viderefører principperne i fødevarekvalitetslovens § 8.
 Som nævnt i bemærkningerne til kapitlet skal de udgifter, der er forbundet  

 med mærkningsordningen afholdes af de virksomheder og producenter, som er  

 tilsluttet ordningen.
 Stk. 2. åbner muligheder for, at de generelle udgifter, som er forbundet  

 med mærkningsordningen, finansieres ved eksempelvis en mængderelateret afgift  

 på de produkter, der omsættes under ordningen.
 Til kapitel 7.
Primærproduktion af fødevarer Den gældende levnedsmiddellov indeholder ligesom særlovgivningen på  

 fødevareområdet bestemmelser, der rækker ud over det snævre fødevareområde.  

 Det drejer sig om bestemmelser, der vedrører primærproduktionen for så vidt  

 angår produkternes egnethed som fødevarer, men ikke regler om de  

 erhvervspolitiske og erhvervsfaglige forhold.
 Levnedsmiddelloven omfatter også produktionen på primærbedrifterne, medens  

 lovens krav om autorisation udtrykkeligt undtager dyrkning af afgrøder og  

 opdræt af husdyr.
Mælkeloven omfatter krav til den mælk, der leveres fra primærbedrifterne,  

 og til staldes indretning og drift, samt besætningernes sundhedstilstand.  

 Kødloven omfatter undersøgelser af slagtedyr i besætningerne. Ægloven  

 omfatter også ægproduktionen.
Fiskekvalitetsloven indeholder regler om fangst  

 af fisk, bl.a. i relation til fangst af fisk fra forurenede områder.
I forbindelse med udarbejdelse af fødevareloven har det været overvejet,  

 hvorvidt bestemmelser af denne type burde medtages i fødevareloven eller i  

 muligt omfang søges udskilt til andre love.
Det har også været overvejet at  

 overføre bestemmelserne i zoonoseloven til fødevareloven, idet disse  

 bestemmelser har særlig relevans for fødevarerne.
Disse overvejelser er dog  

 resulteret i bibeholdelse i fødevareloven af bestemmelser, som vedrører  

 forhold af direkte betydning for produktionens egnethed som fødevare.
Der er  

 derimod ikke fundet anledning til at indarbejde zoonoseloven i fødevareloven,  

 idet de foranstaltninger, som efter loven anvendes til overvågning og  

 bekæmpelse af zoonoser ligesom husdyrsygdomslovens tilsvarende bestemmelser  

 er meget nært knyttet til dyreholdet som sådant.
 Det er besluttet at overføre reglerne om bekæmpelse af mastitis til  

 husdyrsygdomsloven.
 Da fødevareloven som et af sine hovedområder ved siden af  

 produktionsreglerne omfatter detailsalg, dvs. salg til den endelige  

 forbruger, indeholder loven også regler om det såkaldte stalddørssalg,  

 forstået som salg fra primærbedriften til den endelige forbruger.  

 Indenrigsministeriets Landdistriktskommission har været meget opmærksom på  

 den mulighed for udvikling af landdistrikterne, der ligger i stalddørssalget.
Reglerne om stalddørssalg fastsættes ud fra fødevarehygiejniske  

 overvejelser.
Der må således skelnes mellem fødevarer med høj og lav  

 sårbarhed, således at der fastsættes regler om kontrol med salg af fødevarer  

 efter en graduering efter deres hygiejniske følsomhed, med grøntsager i den  

 ene ende af skalaen og fersk kød i den anden ende.
Stalddørssalg af fersk kød  

 er ikke tilladt og bør heller ikke tillades.
Hvis forbrugeren ønsker at købe  

 kødet fra et bestemt dyr, forudsætter dette, at dyret slagtes og  

 dyrlægekontrolleres på sædvanlig måde på et slagteri, og at kødet leveres  

 direkte fra slagteriet til forbrugeren uden påny at komme tilbage på  

 bedriften.
Om fjerkræ og vildt, se dog nedenfor ad § 41, stk. 2.
I de tilfælde, hvor salg fra stalddør kan finde sted, vil det være et  

 krav, at leveringen sker på den pågældende primærbedrift.
Hvis der på en  

 primærbedrift skal kunne ske forhandling af produkter fra andre  

 primærbedrifter, bør der til dette »udsalgssted«, gårdbutik,  

 stilles tilsvarende krav som til andre udsalgssteder og forretningssteder,  

 således at kravene bl. a. gradueres efter produktets hygiejniske følsomhed.  

 Det bemærkes, at fællesskabsregler kan indeholde bestemmelser om omfanget af  

 stalddørssalg og salg fra gårdbutik.
 De enkelte bestemmelser i kapitlet er i vid udstrækning en videreførelse  

 af de hidtil gældende bestemmelser.
Til § 36 Bestemmelsen indeholder som en nyskabelse en definition af  

 primærproduktionen.
Ud over den typiske primærproduktion i landbrug, fiskeri,  

 aquakulturbrug, gartneri og frugtavl omfatter den også jagt og biavl samt  

 indsamling af bær, frugter og svampe.
Opregningen af aktiviteter, som falder  

 ind under begrebet primærproduktion i lovforslaget, er ikke endelig, og andre  

 aktiviteter, som kan sidestilles med de i bestemmelsen nævnte eksempler, vil  

 således også være omfattet.
 Til stk. 2.
Med bestemmelsen fastholdes som udgangspunkt hovedreglen i den gældende  

 fødevarelovgivning om, at primærproduktion ikke kræver autorisation,  

 godkendelse eller registrering som fødevarevirksomhed.
Den åbner dog mulighed  

 for, at denne hovedregel kan fraviges.
 Sammen med § 37 i lovforslaget vil bestemmelsen således danne grundlag for  

 at fastholde kravet i mælkeproduktlovens § 2, stk. 1, om registrering af  

 mælkeleverende besætninger og for at opretholde den gældende  

 autorisationsordning for frøspirerier.
Desuden viderefører bestemmelsen bemyndigelsen i fiskekvalitetslovens § 16  

 til at kræve autorisation af bl.a. opdræt af fisk.
Den nævnte hjemmel er ikke  

 for nærværende udnyttet, men aquakulturbrug, hvor der sker en behandling af  

 fisk og fiskevarer, er autoriseret som virksomhed i henhold til  

 fiskekvalitetslovens § 14, stk. 1, og det er hensigten, at denne  

 autorisationsordning vil blive fortsat med hjemmel i nærværende bestemmelse  

 og § 44 i lovforslaget.
Kommissionens forordning nr. 1274/92 om gennemførelsesbestemmelser til  

 forordning (EØF) nr. 1970/90 om handelsnormer for æg med senere ændringer  

 indeholder krav om, at ægproducenter, som vil producere produktionsmetodeæg  

 (skrabeæg, æg fra fritgående høns m. v.) eller æg, som skal mærkes med  

 læggedato, skal registreres efter et forudgående kontrolbesøg fra den  

 kompetente myndighed.
Den godkendelsesordning, som her i landet med hjemmel i  

 æglovens § 4 er iværksat for at opfylde dette krav, vil tillige blive  

 opretholdt.
 Det skal bemærkes, at der bl.a. i husdyrsygdomslovgivningen i en række  

 tilfælde er fastsat krav om autorisation, godkendelse eller registrering, som  

 ikke berøres af lovforslaget.
Til § 37 Bestemmelsen giver ministeren bemyndigelse til at fastsætte regler eller  

 træffe bestemmelser for primærproduktionen for at sikre og forbedre den  

 hygiejniske, sundheds- eller kvalitetsmæssige beskaffenhed af fødevarer.
 Det er hensigten, at denne bestemmelse skal danne grundlag for at  

 opretholde de eksisterende regler for primærproduktion, som er fastsat med  

 hjemmel i bl.a. kødlovens § 2, stk. 1, mælkeproduktlovens § 2, stk. 1, § 3,  

 stk. 2. og § 4, stk. 1, 1. pkt., æglovens § 2, stk. 1, og § 3 samt  

 fiskekvalitetslovens § 7, stk. 4-5, § 8, stk. 4, § 9, stk. 2 og § 11. Der er  

 desuden i Fællesskabet i en række direktiver og forordninger fastsat  

 fødevarerelaterede regler for især den animalske del af primærproduktionen.
 De væsentligste områder for den fødevarerelaterede regulering af  

 primærproduktionen, som bestemmelsen vil danne grundlag for, vil således  

 være:
- anmeldelse til registrering af bedrifter, fartøjer, anlæg og lignende, - indretning og drift af stalde, fartøjer og udendørsarealer, herunder  

 havne og landingspladser, - indretning og drift af rum inden for primærproduktionen, der  

 erhvervsmæssigt anvendes til produktion eller opbevaring af fødevarer, - indretning af transportmidler, der erhvervsmæssigt anvendes til  

 fødevarer, - undersøgelse af dyr og afgrøder, - indsamling og indberetning af data til belysning af husdyrbesætningers  

 sundhedsmæssige tilstand og - krav til helbredstilstand og hygiejne for personer, som er beskæftiget  

 med primærproduktion.
 Der henvises i øvrigt til bemærkningerne til lovforslagets § 36, stk. 2.
Til § 38 Bestemmelsen er en videreførelse af bestemmelsen i mælkeproduktlovens § 3,  

 stk. 1. sidste pkt.
Der er på et enkelt punkt foretaget en sproglig  

 præcisering, således at alene »mekanisk rensning« er tilladt,  

 hvilket er i overensstemmelse med den gældende forståelse af reglen.
 Til stk. 2.
 Bestemmelsen viderefører mælkeproduktlovens § 4, stk.2, og den vil danne  

 grundlag for at videreføre de gældende regler om kvalitetsbedømmelse og  

 kvalitetsafregning af mælk, hvormed fællesskabsreglerne på området er  

 gennemført.
Til § 39 Bestemmelsen er en videreførelse og præcisering af kødlovens § 2, stk. 2,  

 1. pkt., idet henvisningen til lovforslagets § 7, stk. 2, er medtaget for at  

 understrege parallelliteten til denne bestemmelse, som er grundlæggende for  

 fødevaresikkerheden.
I forhold til den gældende bestemmelse er udtrykket  

 »slagtemæssig behandling« medtaget for at understrege, at den også  

 dækker afhændelse af nedlagt vildt.
 Hjemlen til at fastsætte regler på området, som er fastsat i kødlovens §  

 2, stk. 2, 2. pkt., er nu indeholdt i lovforslagets § 36, stk. 2, og det er  

 således med lovforslaget ikke hensigten at ændre den nuværende regulering af  

 området.
Til § 40 Bestemmelsen svarer til kødlovens § 4.
Til § 41 Bestemmelsen svarer til kødlovens § 3, stk. 1.
Det er hensigten at videreføre den gældende praksis, hvorefter såvel  

 slagtning som slagtemæssig behandling m. v. skal ske på ejendommen.
I det  

 omfang dette sker med fremmed assistance, vil mobile anlæg o.lign., som denne  

 medbringer, efter omstændighederne være omfattet af lovforslagets § 44, stk.  

 2, jf. bemærkningerne til denne bestemmelse.
 Der vil med hjemmel i stk. 2 og lovforslagets § 37 kunne ske regulering af  

 hjemmeslagtning, herunder af anvendelsen af sådanne mobile anlæg o.lign.
 Til stk. 2.
Bestemmelsen viderefører den i kødlovens § 3, stk. 2, indeholdte mulighed  

 for at tillade primærproducenters salg af kød.
Den påtænkes alene anvendt til  

 at videreføre de eksisterende muligheder for fjekræproducenters salg af  

 fjerkræ og jægeres salg i mindre omfang af det af vedkommende nedlagte vildt  

 direkte til forbrugerne.
Til § 42 Bestemmelsen samler de i mælkeproduktlovens § 2, stk. 2, og æglovens § 5  

 indeholdte muligheder for at fastsætte regler for primærproducenters salg af  

 egne produkter direkte til forbrugerne.
Der henvises i øvrigt til de  

 indledende bemærkninger til kapitlet.
Bestemmelsen finder ikke anvendelse for  

 primærproducenters salg af kød til private, idet dette reguleres af  

 lovforslagets § 41, stk. 2.
 Til kapitel 8.
Virksomhederne Et centralt element i den nuværende lovgivning på fødevareområdet udgøres  

 af reguleringen af tilvirkning og forhandling af fødevarer.
De gældende  

 regler i de forskellige love på fødevareområdet udviser mange fælles træk.  

 Der er således både i levnedsmiddelloven, kødloven, mælkeproduktloven,  

 fiskekvalitetsloven og ægloven krav om forudgående autorisation eller  

 godkendelse af virksomhed, som vil påbegynde tilvirkning eller forhandling af  

 fødevarer.
 Bestemmelserne i kapitlet udgør en sammenskrivning af de  

 virksomhedsrelaterede regler i de nævnte 5 love, idet det med lovforslaget er  

 tilsigtet, at substansen i den nuværende regulering i alt væsentligt bliver  

 opretholdt uændret.
I forhold til den gældende lovgivning indebærer forslaget på en række  

 områder en sproglig harmonisering.
Dette gælder bl.a. begreberne  

 »autorisation« og »godkendelse«, som i lovforslaget er  

 knyttet til henholdsvis tilvirkning og til engros- og detailforhandling.  

 Dette svarer til sprogbrugen i levnedsmiddelloven, medens autorisation er  

 anvendt for alle typer af virksomheder omfattet af mælkeproduktloven,  

 fiskekvalitetsloven og ægloven.
Inden for kødlovens område har  

 »autorisation« hidtil været anvendt for virksomheder, som har  

 tilladelse til eksport, medens »godkendelse« er knyttet til de  

 kødvirksomheder, der udelukkende må afsætte deres varer her i landet.
Som det også fremgår af bemærkningerne til §§ 44 og 45 indebærer den  

 ensartede sprogbrug ikke ændringer i forhold til den eksisterende praksis for  

 autorisationer og godkendelser.
Det skal i den forbindelse understreges, at  

 der ikke er nogen grundlæggende forskel mellem autorisation og godkendelse.  

 Der er for begge udtryks vedkommende tale om en tilladelse, som skal  

 foreligge, inden den pågældende aktivitet påbegyndes, og der kan knyttes  

 vilkår til såvel autorisation som godkendelse.
Anvendelsen af de to udtryk  

 skal alene ses som et udtryk for, at der som hovedregel vil være knyttet  

 flere krav, herunder vilkår, til tilvirkning af fødevarer end til engros-  

 eller detailforhandling.
 Som det fremgår af § 31, stk. 3, i lovforslaget, gælder reglerne om  

 autorisation, godkendelse og registrering i kapitel 7 som udgangspunkt ikke  

 for primærproduktionen, men som også nævnt i bemærkningerne til denne  

 bestemmelse vil bestemte dele af primærproduktionen blive omfattet af disse  

 regler.
Til § 43 Denne bestemmelse har ikke noget forbillede i den nuværende  

 fødevarelovgivning, men princippet om, at virksomheder o.lign. er ansvarlig  

 for overholdelsen af gældende regler og beslutninger, har været anset at  

 ligge implicit i den gældende lovgivning.
I enkelte tilfælde har det dog  

 givet anledning til tvivl om den offentlige fødevarekontrol medfører  

 indskrænkninger i dette ansvar.
Dette er især relevant inden for kødområdet,  

 hvor der er permanent offentlig kontrol.
Bestemmelsen er således medtaget for at skabe større klarhed på området,  

 og den indebærer, at virksomheder uanset omfanget af den offentlige kontrol  

 kan drages til ansvar for overtrædelser af fødevarelovgivningen.
Lempelser i  

 dette ansvar vil alene kunne ske i tilfælde, hvor overtrædelsen eksempelvis  

 er knyttet til varer, som i god tro er indkøbt fra en anden virksomhed, og  

 hvor en offentlig tilsynsmyndighed gennem certifikater eller lignende  

 udtrykkeligt har attesteret for de forhold, som overtrædelsen vedrører.
Til § 44 Bestemmelsen er en videreførelse af levnedsmiddellovens § 31, stk. 1,  

 kødlovens § 5, stk. 1, mælkeproduktlovens § 5, stk. 1 og æglovens § 8, stk.  

 1, for såvidt angår virksomheder, der tilvirker fødevarer eller  

 tilsætningsstoffer, samt fiskekvalitetslovens § 14, stk. 1, for såvidt angår  

 autorisation af virksomheder, som tilvirker fisk og fiskevarer, herunder  

 fiskeolie og fiskemel, til konsum.
For virksomheder, som forarbejder fisk  

 udelukkende til foderbrug, er det hensigten at overføre autorisationsreglerne  

 til husdyrsygdomsloven, der allerede har tilsvarende bestemmelser for bl.a.  

 foder af fiskeaffald.
Kravet om, at en virksomhed skal autoriseres af en offentlig myndighed før  

 tilvirkning af fødevarer eller tilsætningsstoffer må påbegyndes, har for  

 animalske fødevarer været gældende i en lang årrække, hvor det bl.a. er en  

 væsentlig forudsætning for de garantier vedrørende hygiejne og dyresundhed,  

 som danner grundlaget for en betydelig del af den danske fødevareeksport.
I  

 1973 blev autorisationskravet med levnedsmiddelloven udvidet til at omfatte  

 alle virksomheder, som tilvirker fødevarer, og det er som nævnt et centralt  

 element i den offentlige fødevarekontrol.
Inden for den gældende EU-regulering findes der tilsvarende krav om  

 autorisation på det animalske produktområde, og der er således på disse  

 områder overensstemmelse mellem lovforslaget og de produktspecifikke dele af  

 fødevarereguleringen inden for fællesskabsretten.
I de horisontale direktiver  

 om fødevarer er der ikke krav om autorisation af virksomheder, og den danske  

 lovgivning er således på dette område mere vidtgående.
 Til stk. 2.
 Med bestemmelsen foreslås bestemmelser med tilsvarende indhold i  

 henholdvis § 5, stk. 1, i kødloven og § 5, stk. 1, i mælkeproduktloven  

 videreført.
 Da slagtning og slagtemæssig behandling af husdyr samt indvejning af mælk  

 falder uden for tilvirkningsbegrebet, vil disse aktiviteter ikke være  

 omfattet af kravet om autorisation efter stk. 1. Bestemmelsen er således  

 nødvendig for at kunne opretholde autorisationskravet på de nævnte områder.
Autorisationskravet for slagterier har som for de øvrige kødvirksomheder  

 en lang tradition.
Kravet skal medvirke til at sikre, at slagtning og  

 slagtemæssig behandling foregår på en såvel sundhedsmæssig som  

 dyrevelfærdsmæssig forsvarlig måde.
Hidtil har slagterierne været opdelt i eksportautoriserede og  

 hjemmemarkedsgodkendte slagterier.
Med lovforslaget bortfalder denne  

 sproglige sondring uden, at det er hensigten at ændre substansen i  

 reguleringen.
Forskellene mellem de forskellige kategorier af slagterier,  

 herunder typer ef eksportautorisation, vil således fremgå af vilkårene i det  

 enkelte slagteris autorisation.
Som det fremgår af lovforslagets §§ 40 og 41 med dertil knyttede  

 bemærkninger, foreslås de eksisterende undtagelser for nødslagtning og  

 hjemmeslagtning opretholdt.
Mobile anlæg o.lign., som alene anvendes til  

 hjemmeslagtning, er ikke omfattet af krav om autorisation, godkendelse eller  

 registrering, men det overvejes om det af hygiejniske og dyresundhedsmæssige  

 grunde vil være hensigtsmæssigt med en regulering på området.
Dette vil i  

 givet fald kunne ske med hjemmel i lovforslagets § 44, stk. 2 og 3, og § 45.
Aquakulturbrug, hvor der sker slagtning og rensning af fisk, er  

 autoriseret som virksomhed i henhold til fiskekvalitetslovens § 14, stk. 1,  

 og det er hensigten at videreføre dette autorisationskrav.
Med hensyn til  

 aquakulturbrug, hvor der sker anden behandling af fisk og fiskevarer, vil  

 disse aktiviteter afhængig af behandlingens art være omfattet af enten  

 lovforslagets § 44, stk. 1, eller § 45.
Der er af dyrevelfærdsmæssige grunde fastsat særlige regler for slagtning  

 af farmet hjortevildt.
Det er hensigten med hjemmel i § 7, stk. 2, i lov nr.  

 401 af 10. juni 1997 om opdræt af visse dyrearter at opretholde denne særlige  

 regulering.
 Den slagtemæssige behandling af nedlagt vildt, som skal bringes i  

 omsætning, er som hovedregel omfattet af autorisationskravet i bestemmelsen.  

 Det er alene hensigten at videreføre de eksisterende undtagelser vedrørende  

 jægeres salg henholdsvis til private, jf. bemærkningerne til § 41, stk. 2, og  

 til detailforretninger (vildt- og fiskehandlere).
Med hensyn til kravet om, at kun autoriserede mejerier må indveje mælk,  

 skal det sikres, at de mælkeprodukter, som bringes i omsætning, eksempelvis  

 gennem pasteurisering, er sundhedsmæssig sikre.
Muligheden for  

 mælkeproducenters salg direkte til forbrugere (stalddørssalg) vil dog blive  

 videreført med hjemmel i § 42.
Inden for den gældende EU-regulering findes der tilsvarende krav om  

 godkendelse af engrosvirksomheder på det animalske produktområde, idet denne  

 forudgående tilladelse i de pågældende retsakter benævnes  

 »autorisation«.
Der er dog alene tale om en rent sproglig  

 variation, og der er således på disse områder overensstemmelse mellem  

 lovforslaget og de produktspecifikke dele af fødevarereguleringen inden for  

 fællesskabsretten.
I de horisontale direktiver om fødevarer er der ikke krav  

 om godkendelse af engrosvirksomheder, og den danske lovgivning er således på  

 dette område mere vidtgående.
Til stk. 3 Bestemmelsen viderefører levnedsmiddellovens § 31, stk. 4, og påtænkes som  

 denne anvendt til fortsat at kunne undtage f.eks. en bager med to  

 forretninger fra at skulle søge autorisation efter stk. 1, hvis der i den ene  

 bagerforretning fremstilles brød til forhandling i begge forretninger.  

 Bestemmelsen vil sammen med den tilsvarende bestemmelse i § 45, stk. 2, i  

 lovforslaget bl.a. videreføre den nuværende mulighed for at  

 detailforretninger kan tilvirke og engrosforhandle fødevarer, hvis værdien af  

 de varer, som sælges engros, ikke overstiger den dobbelte værdi af de  

 fødevarer, der sælges til den endelige forbruger fra forretningsstedet.
Til § 45 Med bestemmelsen foreslås levnedsmiddellovens § 34, stk. 1, kødlovens § 5,  

 stk. 1, mælkeproduktlovens § 5, stk. 1, æglovens § 8, stk. 1, og  

 fiskekvalitetslovens § 14, stk. 1, om engrosopbevaring og -forhandling samlet  

 og videreført.
Afgrænsningen af engrosbegrebet er forskelligt i de enkelte fødevarelove.  

 Lovforslaget taget udgangspunkt i den bredere definition af engrosbegrebet,  

 som er anvendt i levnedmiddelloven.
Dette indebærer, at der i tilknytning til  

 opbevaring og forhandling af fødevarer og tilsætningsstoffer med henblik på  

 salg til andre end den endelige forbruger som udgangspunkt må foretages  

 opbevaring, aftapning, emballering, ompakning og transport af disse varer,  

 hvis disse aktiviteter er omfattet af godkendelsen.
 I en række tilfælde udgør de nævnte aktiviteter dog en naturlig del af  

 tilvirkningen, og i disse tilfælde er de omfattet af autorisationskravet i §  

 44. Som de væsentligste eksempler på dette kan nævnes aftapning af mælk samt  

 udskæring og pakning af kød.
Generelt vil bestemmelsen omfatte virksomheder, der enten driver et  

 engroslager for fødevarer eller tilsætningsstoffer eller som engrosforhandler  

 sådanne varer.
Den omfatter således også fødevaregrossister, som alene er  

 handelsvirksomheder uden egne lagerfaciliteter.
I de tilfælde, hvor  

 oplagringen sker på en virksomhed, som er autoriseret efter § 44, kræves der  

 ikke særskilt godkendelse af oplagringen, hvis den ikke er i strid med  

 vilkårene for autorisationen.
Det kan nævnes, at forslaget betyder, at virksomheder, der  

 kvalitetssorterer og pakker æg, skal godkendes efter denne bestemmelse.
Også  

 markeder, herunder fiskeauktioner, hvor der omsættes fødevarer til engrossalg  

 vil være omfattet af bestemmelsen, uanset om der i tilknytning dertil finder  

 oplagring sted.
Bestemmelsen indebærer, at en række virksomheder, som hidtil har været  

 underkastet et autorisationskrav efter kødloven, mælkeproduktloven, ægloven  

 eller fiskekvalitetsloven, i fremtiden vil blive godkendt.
Som også nævnt i  

 de indledende bemærkninger til kapitel 7, er der dog alene tale om en  

 sproglig ændring, idet mulighederne for at fastsætte krav og vilkår vil være  

 uændrede.
 Til stk. 2.
 Bestemmelsen viderefører levnedsmiddellovens § 34, stk. 3, i relation til  

 engrosleddet.
Det er med forslaget hensigten at fortsætte den hidtidige praksis,  

 hvorefter engrosvirksomheder, der kun foretager en egentlig opbevaring af  

 fødevarer og tilsætningstoffer, f.eks. kolonialvarelagre og depoter for  

 emballeret øl og mineralvand, kan undtages fra kravet om godkendelse og alene  

 skal få virksomheden registreret hos tilsynsmyndigheden.
Bestemmelsen vil  

 desuden også kunne anvendes for handelsvirksomheder uden egne  

 lagerfaciliteter.
Virksomheder, som håndterer let fordærvelige fødevarer, kan  

 ikke omfattes af bestemmelsen.
 Der henvises i øvrigt til bemærkningerne til § 44, stk. 3, vedrørende  

 detailvirksomheder med et mindre engrossalg.
Til § 46 Med bestemmelsen foreslås bestemmelserne i levnedsmiddellovens § 34, stk.  

 1, videreført i relation til detailleddet.
Det er hensigten at fortsætte den i henhold til levnedsmiddelloven  

 gældende praksis på området.
Bestemmelsen omfatter således ud over egentlige  

 fødevareforretninger også øvrige forretninger o.lign., som sælger fødevarer,  

 f.eks. restaurationer, cafeterier, kantiner, diner tranportable, kiosker og  

 pølsevogne samt institutionskøkkener på plejehjem og hospitaler.
 Til stk. 2.
 Bestemmelsen viderefører levnedsmiddellovens § 34, stk. 3, i relation til  

 detailleddet.
Bestemmelsen påtænkes administreret som den eksisterende bestemmelse i  

 levnedsmiddelloven, og muligheden for at fritage for godkendelseskravet vil  

 inden for detailområdet således være relevant i relation til eksempelvis  

 købmænd, tobaksforretninger, kiosker, discountvareforretninger og  

 tankstationer, hvor der ikke bliver foretaget en egentlig tilvirkning af  

 fødevarer, samt i relation til midlertidig eller lejlighedsvis  

 fødevarevirksomhed.
Den vil ikke kunne anvendes for detailvirksomheder, der  

 behandler let fordærvelige fødevarer som f.eks. slagterforretninger,  

 bagerforretninger, supermarkeder med slagter- eller bagerafdeling og  

 restaurationer samt institutioner såsom plejehjem og hospitalskøkkener.
 Det er desuden hensigten, at bestemmelsen skal anvendes til at fastsætte  

 en nedre grænse for godkendelse af pensionater og kantiner, og dermed  

 erstatter bestemmelsen også levnedsmiddellovens § 34, stk. 2.
 Til stk. 3.
 Med bestemmelsen videreføres levnedsmiddelovens § 40.
 Det er hensigten at opretholde den gældende regulering på dette område,  

 herunder reglerne vedrørende torvehandel og salg fra andre, ikke faste  

 udsalgssteder.
Til § 47 Bestemmelsen, som omfatter såvel samhandel indenfor Fællesskabet som  

 indførsel fra og udførsel til tredjelande, er en sammenskrivning af kødlovens  

 § 5, stk. 1, og § 8, stk. 1, mælkeproduktlovens § 6, stk. 1, æglovens § 8,  

 stk. 4, og fiskekvalitetslovens § 12, stk. 1, samt levnedsmiddellovens § 36  

 for såvidt angår indførsel.
Det er med bestemmelsen hensigten at opretholde de inden for de nuværende  

 lovområder eksisterende krav om at anmelde im- og eksport af fødevarer til  

 registrering.
Det er således ikke for nærværende hensigten at udnytte den med  

 lovforslaget skabte nye hjemmel til at kræve registrering af de eksportører,  

 som er omfattet af den nuværende levnedsmiddellov.
 At registreringspligten for im- og eksportører i bestemmelsen er knyttet  

 til de af §§ 44-46 omfattede virksomheder, skal understrege, at im- og  

 eksport af fødevarer eller tilsætningsstoffer forudsætter, at virsomheden er  

 autoriseret, godkendt eller registreret som enten tilvirknings-, engros-  

 eller detailvirksomhed.
Alene ind- og udførsel af fødevarer og tilsætningsstoffer til privat  

 forbrug vil ikke være omfattet af bestemmelsen.
Der vil dog som nævnt under  

 bemærkningerne til kapitel 8 af eksempelvis dyresundhedsmæssige grunde kunne  

 fastsættes regler for privates indførsel af fødevarer.
Til § 48 Bestemmelsen viderefører delvis levnedsmiddellovens § 38, stk. 2, som dog  

 ikke omfatter alle typer af materialer og genstande.
Den knytter sig til lovforslagets kapitel 5, som indeholder hjemmel til at  

 fastsætte krav til disse produkter.
Som nævnt under bemærkningerne til dette  

 kapitel er reguleringen af området gennem de senere år blevet øget især som  

 konsekvens af fællesskabsregler på området.
For at kunne opfylde de krav til  

 det offentliges kontrol med området, som følger af direktiv nr. 89/109/EØF om  

 materialer og genstande bestemt til at komme i berøring med fødevarer, er det  

 nødvendigt for tilsynsmyndigheden at få kendskab til virksomhederne på  

 området.
Med bestemmelsen foreslås, at der gives fødevareministeren  

 bemyndigelse til at stille krav om, at virksomheder, som vil fremstille eller  

 forhandle materialer og genstande, skal anmelde dette til tilsynsmyndigheden,  

 inden virksomheden påbegyndes.
Til § 49 Bestemmelsen samler og viderefører kødlovens § 5, stk. 2,  

 mælkeproduktlovens § 5, stk. 2, og æglovens § 8, stk. 2.
Den gældende fødevarelovgivning indebærer enten udtrykkeligt, jf.  

 ovennævnte bestemmelser, eller indirekte, at der kan fastsættes vilkår for  

 virksomheders autorisation, godkendelse m. v.
Med den foreslåede bestemmelse  

 opretholdes denne mulighed for at fastsætte vilkår til den enkelte  

 virksomhed.
Der kan både være tale om mere generelle vilkår, som vil gælde  

 for bestemte typer af virksomheder, og vilkår, som er specifikke for en  

 enkelt virksomhed.
Som konkrete eksempler kan nævnes, at en autorisation eller godkendelse  

 kan meddeles på vilkår af, at der inden for en bestemt frist bliver foretaget  

 forbedringer af virksomhedens indretning, eller at der for virksomheder, som  

 ønsker autorisation til eksport af kød til f.eks.
USA og Japan, vil blive  

 fastsat vilkår om oprindelsen af slagtedyr og kød.
 Bestemmelsen skal i øvrigt ses i sammenhæng med lovforslagets § 51, der  

 giver til at fastsætte mere generelle krav til virksomheder.
 Til stk. 2.
 Bestemmelsen viderefører levnedsmiddellovens § 37, stk. 2.
Også inden for den øvrige del af fødevarelovgivningen har det været  

 praksis, at de nævnte ændringer kun må foretages med myndighedernes  

 tilladelse.
Bestemmelsen indebærer således en videreførelse af den hidtige  

 praksis.
 Til stk. 3.
 Bestemmelsen viderefører levnedsmiddellovens § 37, stk. 3.
 I forhold til fiskekvalitetsloven betyder forslaget en ændring, idet denne  

 lov i § 14, stk. 6, indeholder et forbud mod overdragelse af en autorisation.  

 Da lovforslaget, jf. stk. 4, indeholder mulighed for, at myndighederne kan  

 tage en autorisation eller godkendelse op til vurdering efter 5 år, ses der  

 ikke at være behov for at opretholde et sådant forbud mod overdragelse.
Som udgangspunkt indebærer bestemmelsen, at der ikke ved en  

 virksomhedsoverdragelse skal ske fornyet autorisation, godkendelse eller  

 registrering, men at den nye ejer eller bruger er forpligtet til at meddele  

 ejer- eller brugerskiftet til tilsynsmyndigheden.
Manglende meddelelse  

 indebærer, at den nye ejer eller bruger driver virksomheden i strid med §§  

 44-46.
Da det ikke er usædvanligt, at der som led i en overdragelse af en  

 virksomhed ønskes fornyet autorisation eller godkendelse, giver bestemmelsen  

 den nye ejer eller bruger mulighed for at anmode om dette.
Er dette  

 tilfældet, vil det skulle fremgå af anmeldelsen om ejer- eller brugerskifte,  

 og der vil skulle betales gebyr efter sædvanlige satser.
Det skal i den  

 forbindelse understreges, at fornyet autorisation eller godkendelse ikke  

 fritager den nye ejer eller bruger for den i lovforslagets § 56, stk. 6,  

 fastsatte hæftelse for afgifter og gebyrer, som vedrører tiden før  

 overtagelsen.
 Til stk. 4.
 Bestemmelsen viderefører levnedsmiddellovens § 37, stk. 4.
Den indebærer dels en beskyttelse af virksomheder med for hyppige krav om  

 ændringer i virksomhedens indretning og drift, dels understreger den, at der  

 på grund af ny viden eller lignende kan være behov for at revurdere en  

 autorisation eller godkendelse.
Den indebærer ingen begrænsninger i pligten  

 til at søge fornyet autorisation eller godkendelse i de i stk. 2 nævnte  

 tilfælde.
Bestemmelsen udelukker ikke, at der som vilkår i autorisation eller  

 godkendelse fastsættes en kortere periode end 5 år, før sådan tilladelse  

 tages op til revurdering, men en sådan begrænsning vil skulle være begrundet  

 i særlige konkrete omstændigheder, f.eks. krav om at der inden for den  

 fastsatte periode skal gennemføres en renovering af den pågældende  

 virksomhed.
En sådan tidsfrist for gennemførelse af ændringer vil ikke mindst  

 være relevant, når kravet stilles som led i en nyvurdering af en autorisation  

 eller godkendelse efter denne bestemmelse.
Efter udløbet af 5 års-perioden er udgangspunktet, at myndigheden er  

 stillet, som om virksomheden søger autorisation eller godkendelse for første  

 gang.
Der vil dog på grund af de forventninger, som er skabt hos virksomheden  

 ved den eksisterende autorisation eller godkendelse, være begrænsninger i,  

 hvor store ændringer myndighederne kan påbyde som vilkår for en forlængelse.  

 Omfanget af de krav, der kan stilles for en forlængelse, vil også være  

 påvirket af det varsel, som er givet virksomheden, før autorisationen eller  

 godkendelsen er taget op til fornyet behandling.
Bestemmelsen sigter endvidere ikke på ændringer i de generelle regler for  

 indretning, drift m. v. af autoriserede eller godkendte virksomheder, men  

 alene de specifikke vilkår for den enkelte virksomhed.
Virksomheder vil  

 således skulle efterleve sådanne generelle krav, der typisk vil være fastsat  

 ved bekendtgørelse.
Til § 50 Bestemmelsen viderefører levnedsmiddellovens § 37, stk. 5, kødlovens § 5,  

 stk. 3, mælkeproduktlovens § 5, stk. 3, æglovens § 8, stk.3 og  

 fiskekvalitetslovens § 10, idet dog sidstnævnte bestemmelse alene åbner  

 mulighed for midlertidig fratagelse af en virksomheds autorisation.
 Da tilbagekaldelse af en virksomheds autorisation eller godkendelse er et  

 alvorligt indgreb i erhvervsudøvelsen, forudsætter det i overensstemmelse med  

 hidtidig praksis, at fortsat tilvirkning, forhandling m. v. udgør en  

 sundhedsmæssig risiko, en anden grov eller gentagen overtrædelse af regler og  

 vilkår eller forudsætningerne for autorisationen eller godkendelsen ændres  

 væsentligt.
 Som hovedregel vil der, før en tilbagekaldelse af autorisation eller  

 godkendelse bliver aktuel, være givet påbud om at bringe forholdene i orden  

 evt. kombineret med et midlertidigt forbud mod behandlig eller salg, jf.  

 lovforslagets § 64, stk. 1.
Autorisation eller godkendelse vil også kunne tilbagekaldes, hvis der i  

 strid med lovforslagets § 49, stk. 3, ikke er givet meddelelse om ejer- eller  

 brugerskifte.
Endvidere vil undladelse af at betale de i medfør af  

 lovforslagets § 56 fastsatte afgifter og gebyrer kunne medføre  

 tilbagekaldelse af autorisation eller godkendelse.
 For virksomheder, der er registrerede, vil der i tilsvarende situationer i  

 medfør af lovforslagets § 64, stk. 1, kunne udstedes påbud om at indstille  

 behandling eller salg.
Til § 51 Bestemmelsen viderefører levnedsmiddellovens § 37, stk. 1 og  

 fiskekvalitetslovens § 8, stk. 1 og 2.
Den understreger i overensstemelse med princippet i lovforslagets § 43, at  

 virksomhederne har ansvaret for vedligeholdelse og hygiejnisk  

 tilfredsstillende renholdelse af lokaler m. v.
Tilsidesættelse af denne  

 forpligtelse vil efter omstændighederne kunne føre til inddragelse af  

 autorisation eller godkendelse.
 Til stk. 2.
 Bestemmelsen viderefører levnedsmiddellovens § 20, stk. 2, § 38, stk.1 og  

 2, kødlovens §§ 9 og 10, mælkeproduktlovens §§ 7 og 8, æglovens § 3 og  

 fiskekvalitetslovens § 7, stk. 2 og § 8, stk. 3 og 4 samt § 1 i lov nr. 538  

 af 17. november 1976 om international transport af letfordærvelige fødevarer  

 i relation til krav til transportmateriel omfattet af den såkaldte  

 A.T.P-traktat.
Bestemmelsen danner hjemmel for de centrale regler for virksomheders  

 indretning og drift.
Som nævnt i almindelige bemærkninger planlægges der som  

 opfølgning på nærværende lovforslag gennemført en sammenskrivning og  

 harmonisering af den meget omfattende underliggende regulering, idet det dog  

 ikke er hensigten at foretage en egentlig deregulering på dette for  

 fødevaresikkerheden og -kvaliteten væsentlige område.
Med hensyn til ovennævnte A.T.P.-traktat vil bestemmelsen sammen med § 61,  

 stk. 3, i lovforslaget skabe grundlaget for at opretholde de materielle  

 regler vedrørende godkendelse af transportmateriel til international  

 transport af letfordærvelige fødevarer.
Med hensyn til administrationen af  

 A.T.P.-ordningen er det som nævnt under bemærkningerne til § 58, stk. 2 og 3,  

 i lovforslaget hensigten, at Slagteriernes Forskningsinstitut fortsat skal  

 varetage godkendelse m. v. og at det til ordningen knyttede A.T.P.-udvalg som  

 hidtil skal medvirke ved administrationen.
Bestemmelsen åbner endvidere mulighed for at kræve forhåndsgodkendelse af  

 transportmidler, lokaler, inventar, udstyr, maskiner, emballage og lignende.  

 Dette skal medvirke til at sikre, at der ikke som følge af indretning af  

 transportmidler og lokaler samt udformning af inventar, udstyr, maskiner og  

 emballage opstår sundhedsrisici.
Bestemmelsen udgør således et naturligt  

 supplement til kravet om forudgående autorisation, godkendelse eller  

 registrering af virksomheder, og den er på dette punkt parallel i forhold til  

 mulighederne for at kræve godkendelse af materialer og genstande, jf.  

 lovforslagets § 27, stk. 1, nr. 5, og af rengørings-, desinfektions- og  

 smøremidler, jf. lovforslagets § 28.
Såvel i den nationale lovgivning som i fællesskabsreglerne inden for  

 fødevareområdet er der med henblik på at sikre sundhed og kvalitet af  

 fødevarer og tilsætningsstoffer krav til is, vand, luft og lignende, som  

 anvendes i tilknytning til fødevarer.
Bestemmelsen tænkes anvendt til at  

 opretholde disse krav.
 Til stk. 3.
Bestemmelsen har ikke noget umiddelbart forbillede i de nugældende love,  

 men krav til oprindelsen af fødevarer og tilsætningsstoffer er almindeligt  

 forekommende, bl.a. som vilkår for autorisation eller godkendelse.
Dette  

 gælder bl.a. inden for kødområdet, hvor sådanne krav medvirker til at sikre  

 overholdelsen af de med en række tredjelande indgåede aftaler om vilkår for  

 eksport til disse lande.
Til § 52 Bestemmelsen er en videreførerelse af levnedsmiddellovens § 35a, kødlovens  

 § 11, mælkeproduktlovens § 9, æglovens § 9, stk. 3, og fiskekvalitetslovens §  

 16a, stk. 1, idet der for at give en klarere regulering er foretaget en  

 opdeling i to stykker, således at stk. 1 alene vedrører den af virksomhederne  

 formulerede egenkontrol.
 Som opfølgning på såvel betænkning nr. 1217 af marts 1992 om  

 »Modernisering af levnedsmiddelkontrollen i Danmark« som den i  

 forbindelse med etableringen af Det indre Marked gennemførte regulering på  

 fødevareområdet, bl.a. direktiv 89/397/EØF om offentlig kontrol med  

 levnedsmidler og direktiv 89/662/EØF om veterinærkontrol i samhandlen i  

 Fællesskabet blev der i folketingsåret 1992-93 med de ovennævnte bestemmelser  

 i levnedsmiddelloven, kødloven, mælkeproduktloven, ægloven og  

 fiskekvalitetsloven etableret mulighed for en obligatorisk egenkontrol på  

 hele fødevareområdet.
 Ved egenkontrol forstås de rutiner, som virksomheden har for at opnå sikre  

 fødevarer og overholdelse af levnedsmiddellovgivningens regler.
 Indførelse af egenkontrol skal:
- sikre, at producenter af fødevarer har systematiske rutiner, der gør dem  

 i stand til at overvåge, at produkterne er sikre og at lovgivningen iøvrigt  

 kan overholdes, - medvirke til at præcisere, at det er virksomhedernes ansvar, at  

 produkterne lever op til lovgivningens krav og kvalitetsnormer, - give mulighed for en bedre udnyttelse af den offentlige  

 levnedsmiddelkontrol.
Egenkontrolprogrammerne skal bygge på det internationalt anerkendte  

 HACCP-princip (Hazard Analysis and Critical Control Points), der tager  

 udgangspunkt i en vurdering af den enkelte virksomheds risici, og hvorledes  

 produktionen kan styres for at eliminere eller minimere disse risici.
For at  

 sikre dette, skal egenkontrolprogrammerne godkendes/registreres af  

 myndighederne.
Egenkontrolprogrammerne skal være tilpasset den enkelte virksomhed.
Det er  

 følgelig et vigtigt princip, at virksomheden selv skal formulere sit  

 egenkontrolprogram.
Virksomheden skal typisk overveje, hvilke kemiske,  

 fysiske og biologiske risici, der er forbundet med fødevarer i forbindelse  

 med indkøb, produktion m. v., og finde frem til, hvor i processen disse farer  

 kan holdes under kontrol (de kritiske kontrolpunkter).
De kritiske kontrolpunkter og egenkontrolrutinerne skal findes inden for  

 områderne råvarekontrol, rengøringskontrol, produktionskontrol,  

 personalehygiejne og færdigvarekontrol.
Indholdet i de enkelte elementer  

 afhænger af virksomhedens art og fejlmulighederne ved den aktuelle proces.  

 Egenkontrollen skal være opbygget sådan, at virksomheden løbende får indblik  

 i hygiejne og andre forhold, der kan give anledning til fejl i håndteringen.
 Bestemmelsen vil danne grundlag for at pålægge de af loven omfattede  

 virksomheder at gennemføre en sådan egenkontrol.
 Til stk. 2.
Som et supplement til den af virksomhederne opstillede egenkontrol kan det  

 bestemmes, at virksomhederne skal lade foretage bestemte analyser, at disse  

 skal udføres på særlige laboratorier og at visse analyseresultater skal  

 indsendes til kontrolmyndigheden.
Muligheden for at pålægge virksomhederne at  

 indsende analyseresultater vil som hidtil kun være aktuel i særlige tilfælde,  

 som f.eks. når disse resultater skal indgå i en systematisk overvågning af  

 specifikke områder i relation til fødevaresikkerheden såsom forekomst af  

 salmonella.
Det skal understreges, at en sådan indberetningspligt ikke  

 indebærer nogen indskrænkning af virksomhedernes ansvar, jf. lovforslagets §  

 43.
 Stk. 2. skal iøvrigt ses i sammenhæng med lovforslagets § 66 om bistand  

 fra virksomheder m. v. til tilsynsmyndighederne.
Til § 53 Bestemmelsen viderefører levnedsmiddellovens § 19 a.
 Krav om at personer, som håndterer fødevarer, skal have gennemgået en  

 formel uddannelse i fødevarehygiejne, er væsentlig for fødevaresikkerheden.  

 Muligheden for at fastsætte regler for sådan uddannelse blev lovfæstet i  

 levnedsmiddelloven ved ændring af loven i folketingsåret 1995-96.
 På det animalske område findes tilsvarende krav delvist med grundlag i den  

 gældende EU-regulering.
 Bestemmelsen giver hjemmel til at fastholde disse krav, og den giver, som  

 levnedsmiddelloven, mulighed for, at sådan uddannelse etableres efter regler  

 i lov om arbejdsmarkedsuddannelser og afsluttes med et certifikat.
 Til kapitel 9.
Ind- og udførsel Levnedsmiddellovens bestemmelser finder også anvendelse på varer, der  

 indføres fra fællesskabet eller fra tredjelande.
Fødevarer, der sælges i  

 Danmark skal således opfylde dansk fødevarelovgivning, selv om fødevarerne  

 stammer fra udlandet.
Derimod finder lovens bestemmelser principielt ikke  

 anvendelse på varer til udførsel.
Fra Det Europæiske Fællesskabs side er i direktiv- og forordningsform  

 fastlagt en tæt regulering af fødevarers og tilsætningsstoffers fremstilling  

 og afsætning m. v.
Efter Rådets direktiv 89/397/EØF om offentlig kontrol med  

 levnedsmidler skal medlemsstaterne sørge for, at fødevarer, der er bestemt  

 til forsendelse til andre medlemsstater, kontrolleres med samme omhu som  

 produkter, der er bestemt til at blive markedsført i den medlemsstat, hvor de  

 er fremstillet.
Kontrollen skal derfor principielt være baseret på  

 lovgivningen i den medlemsstat, der fremstiller varen.
Dette princip finder  

 dog ikke anvendelse, når det på tilfredsstillende måde overfor  

 tilsynsmyndigheden godtgøres, at den pågældende vare opfylder lovgivningen i  

 modtagerlandet.
F.s.v. angår fødevarer, der er bestemt til tredjelande,  

 bestemmer direktivet, at medlemsstaterne ikke må undlade en passende kontrol  

 af varen.
For visse varer, især af animalsk oprindelse, er dette generelle  

 kontrolprincip gennemført meget konkret, idet afsenderlandet gennem sin  

 kontrol skal sikre, at de af Fællesskabet stillede betingelser for samhandel  

 med det pågældende produkt er opfyldt.
Modtagerlandet kan kun foretage en  

 ikke diskriminerende stikprøvekontrol.
Modtagerlandet kan dog bl.a. foretage  

 kontrol, hvor der er begrundet mistanke om, at den pågældende vare eller det  

 pågældende parti ikke opfylder kravene.
Udgangspunktet er således, at varer  

 fra andre Fællesskabslande alene skal kontrolleres sammen med modtagerlandets  

 egne varer i de forskellige omsætningsled fra frysehus til detailhandel.  

 Kødloven, mælkeproduktloven, ægloven og fiskekvalitetsloven omfatter således  

 produktion og salg af fødevarer til hjemmemarkedet, til udførsel til andre  

 medlemsstater og til udførsel til tredjelande.
Animalske varer, der indføres fra tredjelande, skal kontrolleres ved en  

 tredielandsgrænsestation ved ankomsten til Fællesskabet.
Hvis varerne  

 opfylder Fællesskabets bestemmelser om sådan indførsel, frigives de til  

 omsætning i Fællesskabet på samme måde som Fællesskabets egne produktioner.
Kontrollen med import af ikke animalske fødevarer er primært tilrettelagt  

 som dokumentkontrol hos importøren.
Det er således hovedsageligt varernes  

 ledsagedokumenter og pålideligheden heraf samt opbevaringsforhold og  

 transport, der kontrolleres, og importørens egenkontrol, jf. lovforslagets §  

 52, vil indgå som et væsentligt element i kontrollen.
Her i landet skyldes den oprindelige statslige levnedsmiddelkontrol  

 kravene fra de markeder, hvortil danske produkter kunne afsættes.
Disse  

 markeder og de pågældende landes regeringer krævede en række garantier som  

 forudsætning for at ville modtage de pågældende produkter.
Disse garantier  

 krævedes i almindelighed udstedt af et statsligt organ.
Dette er fortsat  

 gældende for en række tredielandsmarkeder.
Lovene om kød, mælk og æg samt fiskekvalitetsloven indeholder bestemmelser  

 både om udførsel og om indførsel af de pågældende fødevarer.
Bestemmelserne  

 om udførsel og indførsel blev i 1992 overført til lovene om kød, mælk og æg  

 fra en særlig lov om ud- og indførsel.
Tilsvarende blev ud- og  

 indførselslovens zoosanitære bestemmelser overført til husdyrsygdomsloven.  

 Hensigten hermed var inden for disse loves område at samle regelsættet for  

 produktion og omsætning indenrigs samt omsætning over landegrænserne.
 Lovforslagets kapitel 9 omfatter såvel samhandel som indførsel fra og  

 udførsel til tredjelande.
Til § 54 I bestemmelsen fastslås det grundlæggende princip, at fødevarer, som ikke  

 opfylder lovens krav eller krav fastsat i medfør af loven eller forordninger  

 m. v. udstedt af Fællesskabet, dvs. den danske fødevarelovgivning, er  

 forbudt.
 Til stk. 2.
 Bestemmelsen er en sammenskrivning af bestemmelserne i mælkeproduktlovens  

 § 11 og kødlovens § 14.
 Til stk. 3.
 Bestemmelsen agtes anvendt til at sikre, at produkter som f.eks. kød og  

 mælkeprodukter, der opbevares på toldoplag o.lign., undergives fornøden  

 kontrol.
Til § 55 Bestemmelsen fastslår, at varer, der udføres, skal opfylde enten de danske  

 regler eller modtagerlandenes egne regler.
Der vil ofte være tale om, at  

 modtagerlandene har visse særlige krav eller særregler, som kan afvige fra de  

 danske regler.
Bestemmelsen åbner mulighed for at imødekomme disse.
Selv om  

 et modtagerland slet ikke skulle have sådanne regler følger det af  

 bestemmelsen, at de udførte varer i hvert fald skal opfylde anerkendte  

 internationale normer.
Disse normer vil kunne fremgå af bl.a.
Codex  

 Alimentarius.
Bestemmelsen medvirker til at sikre, at fødevarer, der eksporteres, er af  

 høj standard og underkastet en effektiv kontrol.
Derved kan tilliden i  

 udlandet til danske fødevarer fastholdes, hvorved fødevareeksporten fremmes.
 Til stk. 2.
 Bestemmelsen er en videreførelse af bestemmelsen i kødlovens § 15.
 Til stk. 3.
 Bestemmelsen præciserer, at lovforslaget som udgangpunkt også gælder  

 fødevarer m. m., som leveres fra dansk område til skibe og fly.
 Til kapitel 10.
Formålsbestemte afgifter og gebyrer Til § 56 Bestemmelsen er udtryk for princippet om brugerbetaling og giver hjemmel  

 til opkrævning af afgifter på alle områder til hel eller delvis dækning af  

 kontrolomkostningerne.
De kontrolafgifter og gebyrer, der herefter opkræves,  

 skal således dække myndighedernes faktiske omkostninger ved kontrollens  

 gennemførelse.
Afgifterne og gebyrerne må ikke være større end de tilsvarende  

 omkostninger ved kontrollen med den enkelte virksomhed.
På den anden side må  

 de principielt heller ikke være mindre.
I visse tilfælde kan der være behov  

 for at kunne undlade at opkræve en afgift eller alene opkræve en delvist  

 dækkende afgift.
Bestemmelsen giver ministeren mulighed for at træffe sådan  

 bestemmelse, enten konkret eller generelt ved udstedelse af regler herom.
 Det vil med henblik på at opfylde målsætningen om fuld brugerbetaling være  

 hensigtsmæssigt at beregne afgifts- og gebyrsatser , der baseres på  

 omkostninger til lønning, overhead, kørsel m. v. pr. forbrugt tidsenhed,  

 således som det er sket ved en række kontrolordninger, f.eks. ved kontrollen  

 på grænsestationerne ved Fællesskabets ydre grænse, hvor satsen for tiden er  

 fastsat til 140 kr. pr. kvarter.
For en lang række virksomheder er kontrollen og kontrolintensiteten  

 fastlagt ved EU-direktiver.
Der er i tilslutning hertil vedtaget direktiver  

 vedrørende opkrævning af afgifter til dækning af myndighedernes  

 kontrolomkostninger.
Oprindelig omfattede ordningerne afgifter for kontrol  

 med slagterier og visse andre kødvirksomheder, men afgiftsområdet er nu  

 udvidet til at omfatte veterinær hygiejnekontrol i almindelighed, herunder  

 grænsekontrol.
Sigtet med disse afgifter er at sikre, at ingen af  

 medlemslandene yder statsstøtte ved at undlade at tage sig betalt for  

 kontrolomkostningerne.
Der er derfor fastsat et forbud mod enhver form for  

 refusion af afgifter.
Erhvervsministeren har anvendt puljemidler til at afskaffe gebyrer, der er  

 særligt belastende for de små virksomheder.
Derfor sker der i øjeblikket ikke  

 afgiftsopkrævning på visse kontrolordninger.
Der er tre kriterier, som skal  

 være til stede, for at Erhvervsministeriet kan afskaffe et givent gebyr:
 - Gebyret må ikke være adfærdsregulerende.
 - Gebyret skal kunne afskaffes helt, da en delvis afskaffelse kun vil give  

 økonomiske og ikke administrative lettelser.
 - Gebyret skal udgøre et vist irritationsmoment for de mindre  

 virksomheder.
 - Gebyret må ikke være påbudt i fællesskabsretten.
 Det er således hensigten at bibeholde de adfærdsregulerende gebyrer for  

 blandt andet ekstra tilsyn.
 Stk. 4 indeholder hjemmel til at fastsætte regler om betaling for  

 kontrolordninger, der er fastlagt i fællesskabsbestemmelser.
 I stk. 6 er indsat en bestemmelse, hvorefter erhververen af en virksomhed,  

 der er underkastet kontrol efter loven, hæfter for kontrolafgifter og  

 -gebyrer, som vedrører tiden før erhvervelsen.
Til § 57 Bestemmelsen viderefører reglen i levnedsmiddellovens § 48a, stk. 3.
 Bestemmelsen giver mulighed for at fritage visse  

 detailforhandlingsvirksomheder for afgifter enten generelt for de beskrevne  

 detailforhandlingsvirksomheder eller for den enkelte virksomhed.
 Til kapitel 11.
Myndighederne Som det fremgår af de generelle bemærkninger lægger lovforslaget op til en  

 fundamental ændring af myndighedsstrukturen.
På det decentrale plan skabes et  

 enstrenget statsligt system, således at det politiske ansvar for al  

 fødevarekontrol samles hos fødevareministeren og ikke opsplittes på to  

 politiske niveauer - statsligt/primærkommunalt.
Kontrolopgaverne samles i et antal statslige fødevareregioner, som  

 varetager alle de af lovforslaget omfattede kontrolopgaver fra jord til bord,  

 samt kontrol- og tilsynsopgaver på det veterinære område.
Regionerne vil  

 således på lokalt plan svare til Veterinær- og Fødevaredirektoratet.
Til § 58 Stk. 1 og 2 i denne bestemmelse viderefører og præciserer bestemmelser i  

 kødlovens § 25, mælkeproduktlovens § 20 og æglovens § 12 om henlæggelse af  

 beføjelser til andre myndigheder og private institutioner.
 Som nævnt i de almindelige bemærkninger, og som det fremgår af  

 lovforslagets § 59 med dertil knyttede bemærkninger, er det hensigten, at  

 fødevarekontrollen skal varetages af statslige fødevareregioner under  

 Veterinær- og Fødevaredirektoratet, medens styring, koordination og  

 regeludstedelse på området i det væsentligste agtes henlagt til Veterinær- og  

 Fødevaredirektoratet.
Veterinær- og Fødevaredirektoratet vil endvidere få som opgave at rådgive  

 ministeren og andre myndigheder om toksikologiske, mikrobiologiske,  

 ernæringsmæssige, teknologiske og andre sundheds- og kvalitetsmæssige forhold  

 vedrørende fødevarer.
Denne opgave er en videreførelse af opgaver efter  

 levnedsmiddellovens § 49. I konsekvens af denne generelle forpligtelse har  

 direktoratet også til opgave at overvåge fødevarers indhold af stoffer,  

 mikroorganismer m. v. og at undersøge befolkningens kostvaner med henblik på  

 at kunne vurdere betydningen for befolkningens sundhed og ernæring, jf.  

 lovforslagets § 70 og bemærkningerne hertil.
 Til stk. 2.
Bestemmelsen giver bemyndigelse til at henlægge opgaver til private  

 institutioner og til at fastsætte regler om disse opgavers varetagelse.
I  

 overensstemmelse med gældende praksis inden for den gældende  

 fødevarelovgivnings område er det alene hensigten i givet fald at udlægge  

 kontrolopgaver vedrørende produkters kvalitet.
Det er dog hensigten fortsat  

 at lade Slagteriernes Forskningsinstitut varetage den godkendelse m. v. af  

 isoleret transportmateriel til international transport af fødevarer, som for  

 nærværende sker inden for A.T.P.-lovens område, og bestemmelsen vil således  

 blive anvendt til at videreføre § 4, stk. 1, i A.T.P.-loven.
 Til stk. 3.
 Bestemmelsen giver mulighed for at nedsætte specielle udvalg til at bistå  

 ved administrationen af særlige områder inden for loven.
 I A.T.P.-loven er der i § 4 bestemmelse om det særlig A.T.P.-udvalg, som  

 bistår ved administration af A.T.P.-loven, og det er med nærværende  

 bestemmelse hensigten at opretholde dette udvalg.
I lov om kvalitetskontrol med fisk og fiskevarer er der i § 24 etableret  

 et ankenævn, som afgør klager over tilsynsmyndighedernes afgørelse af, om  

 konkrete partier fisk og fiskevarer er af dårlig beskaffenhed.
Ankenævnets  

 kompetence gælder dog ikke ferske produkter og lignende produkter med kort  

 holdbarhed.
Ved gennemførelse af et enstrenget kontrolsystem vil det ikke  

 være relevant at opretholde denne særlige bestemmelse på fiskeområdet, og det  

 omtalte ankenævn agtes derfor nedlagt.
Det er således ikke tanken at nedsætte særlige udvalg vedrørende  

 regulering og administration af enkelte produktområder, idet tanken med en  

 generel fødevarelov netop er at regulere horisontalt og ikke opretholde en  

 principiel adskillelse mellem kød, fisk, mælk o.s.v.
Det betyder, at det i  

 medfør af fiskekvalitetsloven etablerede kvalitetsudvalg ikke opretholdes.
 Med hensyn til Fødevarekvalitetsudvalget, Fødevarekontroludvalget, Det  

 Rådgivende Fødevareudvalg og Ernæringsrådet foreslås der etableret  

 selvstændigt lovgrundlag, jf. §§ 31, 67, 69 og 73 i lovforslaget.
Til § 59 Som det fremgår af de almindelige bemærkninger, er det i ATV-rapporten om  

 mål og midler i fremtidens kontrol med levnedsmidler og i henvendelsen fra  

 forbrugerne, erhvervene og arbejdstagerne, vurderingen, at der bør etableres  

 8-10 regionale tilsynsmyndigheder fordelt rundt i landet.
Det anbefales, at  

 antallet af regioner fastlægges under hensyntagen til at sikre enhederne et  

 passende geografisk ansvarsområde og samtidig sikre, at enhederne har en  

 tilstrækkelig faglig og administrativ tyngde til at varetage de opgaver, som  

 regionerne skal varetage.
 Regeringen er enig i, at der bør etableres et antal enheder i den angivne  

 størrelsesorden, men finder, at man først kan lægge sig fast på et endeligt  

 antal, landets opdeling i regioner og regionsenhedernes placering, når der er  

 foretaget en mere tilbundsgående analyse, herunder en analyse af hvilke  

 opgaver, som bedst løses regionalt.
Der er også enighed om, at det er nødvendigt at sikre et høj vidensniveau  

 og faglig kompetence i fødevareregionerne.
Det er dels en forpligtelse, som  

 følger af EU's direktiver vedrørende kontrol med fødevarer, dels en  

 forudsætning for at myndighederne kan give relevant rådgivning til forbrugere  

 og erhverv.
Det er udgangspunktet, at så mange opgaver som muligt bør løses lokalt og  

 dermed så tæt på virksomhederne og forbrugerne som muligt.
På den anden side  

 er et af de basale krav til et nyt kontrolsystem, at der skal sikres en høj  

 grad af ensartethed i afgørelser, beslutninger og kontrolniveau, for, som det  

 er sagt fra brugerside, at undgå at fødevarekontrollen påvirker produktions-  

 og afsætningsforholdene skævt, og for at skabe forbrugertillid til  

 kontrolsystemet.
Dette synspunkt trækker i retning af at fastholde en række  

 opgaver på direktoratsniveau.
Det gælder derfor om at finde en passende  

 balance mellem de to hensyn, ligesom man gennem fastlæggelse af generelle  

 retningslinier for kontroludøvelsen, efteruddannelse m. v. må sikre en høj  

 grad af ensartethed i regioners opgaveløsning.
De regionale, statslige enheder er efter bestemmelsen tillagt ansvar for  

 al kontrol og tilsyn med virksomheder m. v. for at sikre overholdelsen af  

 loven og de med hjemmel i loven fastsatte krav.
Der vil imidlertid være  

 opgaver, hvor det på grund af deres kompleksitet, eller beskedne omfang ikke  

 vil være rationelt at etablere den nødvendige ekspertise i alle regioner.
Det  

 kan f.eks tænkes at gælde virksomheder på genteknologiområdet.
Det vil så  

 kunne løses ved at samle den nødvendige viden i en enkelt eller nogle få  

 regioner, som så vil være ansvarlig for at løse opgaverne i relation til alle  

 af den pågældende virksomhedstype i hele landet.
 Enhederne skal løse opgaver inden for følgende områder:
 - Kontrol og tilsyn efter fødevareloven, jf. lovforslagets kapitel 12.
 - Kontrol og tilsyn efter husdyrssygdomsloven og zoonoseloven.
 - Opgaver vedrørende godkendelse af virksomheder m. v.
 - Udføre kontrol- og andre undersøgelser, herunder  

 laboratorieundersøgelser vedrørende fødevarer.
 - Administration af lovgivning i bred forstand.
 - Opgaver vedrørende dyrevelfærd.
 - Information og rådgivning til forbrugere, landmænd, virksomheder og  

 praktiserende dyrlæger.
Enhederne vil blive opbygget på basis af de eksisterende  

 tilsynsmyndigheder på fødevareområdet.
Det vil betyde at de eksisterende 32  

 levnedsmiddelkontrolenheder skal indgå i regionerne sammen med de  

 eksisterende statslige tilsynsmyndigheder, d.v.s. kredsdyrlægeinstitutionen,  

 kødkontrollen, den veterinære grænsekontrol, dele af Fiskerikontrollen og  

 dele af Plantedirektoratets kontrolsystem.
Som det fremgår ovenfor skal regionerne også varetage opgaver vedrørende  

 husdyrsygdomsloven og zoonoseloven.
Det sker for at sikre sammenhængen i  

 kontrollen af fødevarer i hele kæden fra jord til bord, og er en naturlig  

 konsekvens af, at disse opgaver også på direktoratsplan er samlet i  

 Veterinær- og Fødevaredirektoratet.
Det forudsættes, at de opgaver, der løses  

 af kredsdyrlægeembederne i forbindelse med dyreværnsloven ligeledes overføres  

 til regionerne.
 Det veterinære beredskab vil indgå som en central del af regionernes  

 arbejdsopgaver.
 Regionerne vil kunne tillægges opgaver efter anden lovgivning end de  

 nævnte, f.eks vedrørende økologiske fødevarer eller andre økologiske  

 produkter.
Sammenlægning af en række forskelligartede institutioner rejser en række  

 faglige, praktiske og økonomiske spørgsmål.
Dette omfatter placering,  

 bemanding og organisering af fødevareregionerne og fastlæggelse af de  

 laboratorieopgaver, regionerne skal varetage, samt spørgsmål i relation til  

 overtagelse af personale og overtagelse eller oprettelse af kontor- og  

 laboratoriebygninger.
Der skal endvidere ske en afklaring omkring  

 varetagelsen af kommunale miljøopgaver, der for nærværende er henlagt til  

 MLK-systemet.
Som det er nævnt i de almindelige bemærkninger, har det ikke været muligt  

 at analysere disse problemstillinger inden fremsættelse af lovforslaget,  

 hvorfor disse spørgsmål vil blive afklaret gennem nedsættelse af et udvalg,  

 der får til opgave at fremlægge et forslag til en samlet regionsstruktur.
Det  

 er hensigten, at dette udvalgsarbejde skal påbegyndes i umiddelbar  

 forlængelse af lovens vedtagelse.
Til stk. 2 Bestemmelsen giver mulighed for en nærmere fastlæggelse af regionernes  

 opgaver, ligesom der kan fastlægges nærmere bestemmelser eller retningslinier  

 for deres virksomhed samt for Veterinær- og Fødevaredirektoratets tilsyn med  

 regionerne.
Til § 60 Bestemmelsen giver, som de eksisterende bestemmelser i levnedsmiddellovens  

 kapitel 9, kødlovens § 20, mælkeproduktlovens § 9 og æglovens § 9, stk. 3,  

 fødevareministeren mulighed for at bestemme, at laboratorier skal opfylde  

 bestemte krav, herunder være akkrediterede, godkendte eller opfylde andre  

 kvalitetskrav, for at kunne udføre undersøgelser og analyser inden for lovens  

 område.
Den foreslåede bestemmelse omfatter også godkendelse af laboratorier  

 til bestemte opgaver.
Udgangspunktet i den hidtidige lovgivning og i EU's kontroldirektiv er, at  

 laboratorieundersøgelser udføres af myndighedernes egne laboratorier.
Dette  

 bør også være tilfældet fremover, da det er en forudsætning for gennemførelse  

 af en behovsorienteret kontrol, og en forudsætning for tilrettelæggelse af  

 laboratorieundersøgelserne efter det behov, der løbende opstår under kontrol-  

 og tilsynsvirksomheden.
Det er også et af de momenter, som sammen med kravet  

 til et højt fagligt niveau taler for at bevare sammenhængen mellem tilsyn og  

 laboratoriekontrol i de regionale, statslige enheder.
Der er i de nævnte EU-direktiver om fødevarekontrol endvidere krav om, at  

 laboratorieundersøgelser, som lægges til grund for myndighedernes  

 beslutninger, skal opfylde visse krav til kvalitet og pålidelighed.
Det er  

 nødvendigt, for at kunne behandle virksomhederne ens, og for at sikre et  

 korrekt grundlag for administrationen af lovgivningen.
Allerede i dag er der områder, hvor der anvendes private laboratorier i  

 kontrollen.
Det gælder først og fremmest undersøgelser, der foretages som led  

 i egenkontrollen enten på virksomhedernes egne eller på andre private  

 laboratorier.
Der er også andre områder, som f.eks. en række analyser af den  

 mælk, som mælkeproducenter leverer til mejeier, og kontrol af  

 næringsstoftilsætning, hvor analyserne kan udføres af private, akkrediterede  

 laboratorier.
Virksomhederne kan iøvrigt frit anvende private laboratorier  

 til at udføre laboratorieundersøgelser.
Med hensyn til øvrige analyseopgaver  

 er det også i fremtiden hensigten at foretage en vurdering af, om opgaverne  

 bedst løses i offentligt regi eller om de vil kunne udføres af privat  

 laboratorier.
 Bestemmelsen i nr. 2 er ligeledes en sammenskrivning af eksisterende  

 bestemmelser, og har til formål at sikre, at analyseresultater er korrekte og  

 sammenlignelige, og at der anvendes egnede og rationelle metoder.
Metodeudvikling er ofte en langvarig og ressourcekrævende opgave, hvorfor  

 der er etableret mange internationale fora, som beskæftiger sig med  

 metodeudvikling, afprøvning og godkendelse.
Veterinær- og  

 Fødevaredirektoratets Institut for Fødevareundersøgelser og Ernæring deltager  

 aktivt i det nordiske metodeudviklingsarbejde under Nordisk Ministerråd i  

 NMKL (Nordisk Metodik Komite for Levnedsmidler), i den europæiske og den  

 internationale standardiseringsorganisation, CEN og ISO.
Instituttet udvikler  

 metoder til anvendelse i fødevarekontrollen.
 Bestemmelsen åbner også mulighed for at kræve, at laboratorierne pålægges  

 at deltage i metodeafprøvninger eller test af deres analysesikkerhed for at  

 dokumentere, at analyseresultaterne lever op til kvalitetskravene.
Til § 61 Bestemmelsen er en sammenskrivning af regelerne i lov om administration af  

 Det Europæiske Fællesskabs retsakter om levnedsmidler m. m., § 26 i kødloven,  

 § 21 i mælkeproduktloven, § 4 i ægloven og § 11b i fiskekvalitetsloven.
Bestemmelsen betyder, at Danmark kan leve op til sine EU-forpligtelser,  

 ligesom der kan fastsættes de regler om kontrol, tilsyn og andre  

 administrative regler, der er nødvendige for at kunne gennemføre  

 EU-forordninger.
Der kan i denne forbindelse fastsættes straf og andre  

 sanktioner for overtrædelse af EU-forordninger inden for lovens område, jf.  

 lovforslagets § 78, stk. 3.
 Til stk. 2.
 Bestemmelsen, som indholdsmæssigt viderefører § 1, stk. 2, i lov om  

 administration af Det Europæiske Fællesskabs retsakter om levnedsmidler m.  

 m., giver mulighed for at udnytte mulighederne for nationalt at fravige  

 fællesskabsregler i det omfang, EU-reglerne giver mulighed herfor.
 Til stk. 3.
Bestemmelsen giver som stk. 1 for EU-retsakter tilsvarende muligheder for  

 at kunne leve op til de forpligtelser, Danmark har påtaget sig til opfyldelse  

 af internationale traktater og aftaler.
Bestemmelsen er primært medtaget med  

 henblik på fortsat at kunne gennemføre ATP-traktaten her i landet og  

 erstatter i den forbindelse den tidligere nævnte ATP-lov, som foreslås  

 ophævet, jf. § 80, stk. 2, nr. 3.
 Til kapitel 12.
Kontrol og offentliggørelse af kontrolresultater Bestemmelserne i dette kapitel giver grundlag for at fastsætte  

 bestemmelser om udøvelse af kontrol inden for lovens område.
I kapitlet  

 fastlægges de rettigheder og pligter, som tilsynsmyndighederne har efter  

 loven.
Derudover er virksomheder og myndigheder naturligvis bundet af anden  

 lovgivning, herunder offentlighedsloven og forvaltningsloven, som fastsætter  

 generelle krav til sagsbehandling, meddelelse af aktindsigt med videre.  

 Bestemmelserne i kapitlet er indholdsmæssigt i alt væsentligt en  

 videreførelse af tilsvarende bestemmelser i den eksisterende  

 fødevarelovgivning.
Til § 62 Bestemmelsen viderefører indholdsmæssigt reglerne i levnedsmiddellovens §  

 55, stk.1, 1. led, kødlovens § 19, stk. 1, fiskekvalitetslovens § 23,  

 mælkeproduktlovens § 15, stk.1, og æglovens § 2, stk. 2.
Der kan efter bestemmelsen fastsættes regler om kontroludøvelsen såvel for  

 fødevarer generelt, som for bestemte dele af fødevareområdet.
Det giver  

 mulighed for at fastlægge de overordnede rammer for kontroludøvelsen i en  

 horisontalt regulering og supplere med de nødvendige specifikke regler om  

 kontroludøvelsen for bestemte typer af fødevarer.
Sådanne særlige regler er  

 især aktuelle på det animalske område, hvor der EU-mæssigt og af hensyn til  

 eksporten til visse tredielande må stilles særlige krav, f.eks. om  

 kontinuerlig offentlig kontrol på kødvirksomheder.
Udgangspunktet for kontroludøvelsen er naturligvis at sikre, at de regler,  

 der gælder for fødevarerne og virksomhedsudøvelsen, overholdes.
Valg af  

 metode og kontrollens intensitet vil afhænge af de problemer, som er knyttet  

 til de enkelte produktområder.
Det centrale element for fødevarekontrollen  

 vil være at sikre, at fødevarerne ikke udgør en sundhedsrisiko, men også krav  

 om korrekt mærkning og forbrugerinformation er af stor betydning.
For en  

 række fødevarer, herunder ikke mindst kød, er det tillige en væsentlig opgave  

 for den offentlige kontrol at sikre overholdelsen af de krav, som udgør  

 grundlaget for fødevareeksporten.
Bestemmelsen åbner mulighed for at fastlægge, hvilken type kontrol, der  

 skal anvendes.
I Danmark tilrettelægges kontrollen i stor udstrækning som en  

 behovsorienteret kontrol med hovedvægten på uanmeldte tilsyn på  

 virksomhederne.
Bestemmelsen vil også kunne danne grundlag for kontrol med  

 transport af fødevarer, eksempelvis ved inspektion af køretøjer o.lign. på  

 offentlig vej.
Der lægges vægt på at bevare en behovsorienteret kontrol ikke alene i  

 forhold til risikoen ved de enkelte fødevarer, men også i forhold til  

 virksomhederne.
Veldrevne virksomheder med en udbygget egenkontrol, jf. § 52  

 og de dertil knyttede bemærkninger, vil efter omstændighederne f.eks kunne  

 kontrolleres mindre hyppigt end andre.
Det er hensigten at lægge hovedvægten på kontrol i form af tilsyn, medens  

 laboratoriekontrol, som er relativ dyr, iværksættes som støtte for tilsynet  

 samt på områder, hvor tilsyn ikke er en egnet metode.
Det kan f.eks. gælde  

 kontrol med tilsætningsstofanvendelse, hvor man kan kontrollere recepter og  

 dosering ved tilsyn på virksomhederne i Danmark, men hvor man for importvarer  

 må basere kontrollen på laboratorieanalyser.
Bestemmelsen åbner også mulighed  

 for etablering af kontrolprogrammer og kontrolkampagner, eksempelvis  

 programmer for kontrol med forekomst af salmonella eller lægemiddelrester i  

 animalske produkter, og kampagner mod vildledning.
 Regulering af anvendelse af analysemetoder er nødvendig for at sikre, at  

 kontrolresultaterne er pålidelige og sammenlignelige, og den samvirker på  

 dette område med lovforslagets § 60, stk. 2.
Til § 63 Bestemmelsen viderefører reglen om særlig kontrol i levnedsmiddellovens §  

 41, 1. led.
Bestemmelsen tænkes især anvendt, hvor der er tale om fødevarer, som kan  

 udgøre en særlig risiko som følge af forekomst af kemiske eller  

 bakteriologiske forureninger, eller som har ernærnigsmæssig betydning.
Som  

 eksempler kan nævnes fødevarer, hvor der er risiko for forekomst af  

 mycotoksiner eller patogene mikroorganismer, og fødevarer sammensat med  

 henblik på at opfylde særlige ernæringsmæssige behov.
Den nuværende  

 bestemmelse har været anvendt i forbindelse med særlig kontrol med nødder for  

 indhold af aflatoksin og for fødevarer med tilsatte næringsstoffer, f.eks  

 kosttilskud og modermælkserstatninger.
 Bestemmelsen kan også anvendes for tilsætningsstoffer og materialer og  

 genstande, jf. §§ 18 og 30.
 Som udgangpunkt skal virksomhederne betale de udgifter, som er knyttet til  

 den særlige kontrol, jf. § 56, stk. 2.
Til § 64 Bestemmelsen viderefører indholdsmæssigt levnedsmiddellovens §§ 33 og 35,  

 kødlovens § 19, stk. 2, æglovens § 10 og mælkeproduktlovens § 15, stk. 2,  

 idet der tillige er foretaget en udvidelse med flere eksempler på  

 foranstaltninger, hvorom der kan gives påbud eller forbud.
 Fødevarefremstilling og salg m. v. er en meget kompliceret proces, som  

 indebærer ricici og muligheder for fejl, som kan gøre levnedsmidler uegnede  

 til menneskeføde, medføre vildledning eller på anden måde gøre fødevarer  

 uegnede til de påtænkte formål.
Derfor opstilles der en lang række krav til virksomheders indretning og  

 drift, og til fødevarernes sammensætning, mærkning m. v.
Disse krav er  

 beskrevet i bemærkningerne til de foregående kapitler.
Fødevareområdets  

 mangfoldighed og kompleksitet samt udvikling af ny teknologi og processer,  

 udvikling af nye produkter, internationalisering af regeldannelsen og  

 hensyntagen til forbrugerønsker og -holdninger betyder, at  

 fødevarelovgivningen bliver omfattende og kompliceret.
Det betyder også, at  

 det er umuligt at foretage en rimelig udtømmende regulering af området i  

 lovform.
En udtømmende regulering vil ej heller kunne finde sted i form af  

 administrativt fastsatte bestemmelser.
 Dette er almindeligt anerkendt, og genfindes i al moderne  

 fødevarelovgivning.
Det betyder, at myndighederne, for at kunne sikre en forsvarlig  

 administration af området, må være i besiddelse af en række instrumenter, som  

 er egnede til at sikre, at reglerne også følges i praksis.
Der er mange  

 forhold, der har betydning, når man f.eks. skal sikre overholdelse af  

 generelle bestemmelser, som lovforslaget § 7 om fødevarers egnethed til  

 menneskeføde og § 19 om vildledende markedsføring m.fl.
Det drejer sig både  

 om råvaretype, tilsætningsstofanvendelse, opbevaring, transport, maskiner,  

 indretning og drift af virksomheder m. v.
Det er derfor nødvendigt at kunne udstede forbud og påbud til de  

 ansvarlige for salg og behandling af fødevarer for dermed at sikre, at  

 reglerne overholdes.
Det er også nødvendigt for at gøre det klart for  

 virksomhederne, hvilke handlinger de skal iværksætte eller standse, for at  

 loven og de med hjemmel heri fastsatte krav overholdes.
Det er ikke muligt præcist at beskrive, hvori sådanne påbud eller forbud  

 består.
Det strækker sig lige fra nedlæggelse af forbud mod at anvende en  

 konkret råvare i fødevareproduktionen til at påbyde udskiftning af uegnede  

 eller nedslidte maskiner, at foretage ekstra rengøring, at anvende egnet  

 emballage, at foretage ompakning eller ommærkning, at udstede forbud mod salg  

 af en vare eller påbud om, at en vare skal destrueres.
 De fleste forbud og påbud vedrører forhold om indretning, rengøring,  

 vedligeholdelse og drift af virksomheder, herunder påbud om indarbejdelse af  

 rutiner i virksomhederne, for at undgå konstaterede fejl o.lign.
Alvorligere er naturligvis (evt. midlertidige) forbud mod salg af  

 fødevarer, som er mistænkt for at være behæftet med fejl, er forurenede med  

 kemiske stoffer eller fremmedlegemer, er vildledende mærket eller lignende.
I  

 disse tilfælde er myndighederne nødt til at kunne gribe ind og hindre, at  

 sådanne fødevarer bringes ud i omsætning.
Er varerne kommet ud i omsætning,  

 må myndighederne kunne påbyde den ansvarlige at tilbagekalde varerne fra  

 andre omsætningsled.
 Forbud og påbud, som har til formål at justere eller forbedre  

 produktionshygiejne og drift, anvendes i stort omfang og er nødvendige både  

 for at kunne sikre danske forbrugere og af hensyn til den danske  

 fødevareeksport.
De nævnte forbud og påbud af omsætningsbegrænsende karakter er ikke  

 særligt hyppigt forekommende, men har været nødvendige at anvende i en række  

 tilfælde, især hvor der er tale om sundhedsrisici eller om gentagen eller  

 bevidst overtrædelse af lovgivningen.
Det gælder således fordærvede  

 fødevarer, varepartier med ulovlige rester af pesticider eller andre  

 forureninger, varer, der er vildledende mærket, varer med ulovlige  

 tilsætningsstoffer, glas eller keramik med for højt indhold af tungmetaller  

 m. v.
I en række tilfælde vil de forhold, som er årsag til et påbud eller  

 forbud, tillige udgøre en strafsanktioneret overtrædelse af krav fastsat i  

 loven eller i medfør af loven.
Dette gælder eksempelvis den centrale  

 bestemmelse i lovforslagets § 7. Hvorvidt en sådan overtrædelse også vil  

 blive forfulgt strafferetligt, vil dog afhænge af en selvstændig vurdering,  

 men en række forhold, såsom karakteren af en eventuel sundhedsrisiko, vil  

 naturligt indgå i såvel vurderingen af behovet for et påbud eller forbud, som  

 i den strafferetlige bedømmelse.
Til stk. 2 Da den hidtidige lovgivning har givet anledning til tvivl på dette område,  

 skabes der med denne bestemmelse et sikkert grundlag for, at  

 tilsynsmyndigheden kan foretage de nævnte foranstaltninger for den  

 ansvarliges virksomheds regning.
Dette vil eksempelvis være relevant, hvis  

 den berørte virksomhed ikke efterkommer et påbud om at tilbagekalde eller  

 destruere et sundhedsfarligt vareparti.
 Reglerne i lovforslagets § 56 om morarenter, rykkergebyr, en ny ejers  

 eller brugers hæftelse og udpantningsret gælder også i relation til de  

 udgifter, som det offentlige afholder i medfør af denne bestemmelse.
Til § 65 Bestemmelsen er en sammenskrivning og præcisering af levnedsmiddellovens §  

 45, kødlovens § 21, fiskekvalitetslovens § 23, stk. 3, mælkeproduktlovens §  

 16 og æglovens § 11.
Det præciseres således i forhold til levnedsmiddelloven, at der ikke skal  

 foreligge retskendelse.
Der er endvidere som følge af udviklingen på det  

 teknologiske område foretaget en udvidelse af de områder, hvortil  

 bestemmelsen hjemler adgang.
For at kunne udføre en effektiv kontrol med virksomheder og fødevarer må  

 myndighederne for at kunne gennemføre uanmeldte tilsyn have adgang til de  

 lokaliteter, hvor behandling og salg af fødevarer foregår.
Myndighedernes  

 adgang gælder alle lokaler, private eller offentlige, transportmidler m. m.  

 Det forudsætter endvidere, at myndighederne har ret til at gøre sig bekendt  

 med virksomhedens skriftlige materiale herunder elektroniske data i det  

 omfang, det er nødvendigt for udøvelse af administration og kontrol i henhold  

 til loven.
I en række tilfælde vil formålet med den offentlige kontrol  

 forspildes, hvis tilsynsmyndigheden ville skulle afvente retskendelse for at  

 kunne gennemføre en sådan kontrol.
 Bestemmelsen vil desuden være af central betydning i situationer, hvor der  

 f.eks. er overhængende risiko for, at sundhedsfarlige fødevarer bringes i  

 omsætning, og hvor den ansvarlige ikke ønsker at medvirke til at hindre  

 dette.
Med udtrykket »personer, der er særligt bemyndiget hertil« gives  

 der som hidtil mulighed for, at tilsynsmyndighederne i specielle tilfælde kan  

 inddrage personer med en særlig fagkundskab i kontrollen.
Endvidere giver  

 bestemmelsen mulighed for at andre, såsom revisionsenheden og EU's  

 kontrolkorps, kan medvirke ved kontrollen.
Denne mulighed indebærer ikke, at  

 de pågældende kan træffe beslutning indenfor lovens område.
Til § 66 Bestemmelsen viderefører regler i levnedsmiddellovens § 46, kødlovens §  

 21, mælkeproduktlovens § 16, æglovens § 11 og fiskekvalitetslovens § 23, stk.  

 3, idet der er foretaget en præcisering af bestemmelsen.
Oplysninger om økonomiske og regnskabsmæssige forhold er et vigtigt led i  

 kontrollen med virksomhederne.
Kun oplysninger, som er af direkte betydning  

 for kontrollen, kan dog kræves afgivet.
Myndighederne kan vederlagsfrit  

 forlange EDB-udskrifter og kopier af relevant materiale, samt prøver af  

 enhver art, som er relevant for kontrollen og overvågningen af fødevarer m.  

 v. udtaget og tilsendt.
 Bestemmelsen indebærer, at virksomheder også er pligtige at afgive  

 oplysninger, som er nødvendige for at kunne fastsætte de afgifter og gebyrer,  

 som falder inden for lovens område.
Til § 67 Til stk. 1 For at sikre størst mulig kvalitet i fødevarekontrollens tilrettelæggelse  

 og udførelse foreslås det at nedsætte et Fødevarekontroludvalg.
Ministeren  

 vil udarbejde et kommissorium for udvalget, hvor det bl.a. vil fremgå, at  

 udvalget på grundlag af revisionsenhedens rapporter skal vurdere, om  

 fødevarekontrollen er gennemført l i overensstemmelse med den til enhver tid gældende lovgivning på  

 området, l i overensstemmelse med de fastlagte strategier, planer og målsætninger  

 for fødevarekontrollen samt l på en ressourcemæssig hensigtsmæssig måde.
 Fødevarekontroludvalget vil være en del af den offentlige forvaltning og  

 vil således bl.a. være omfattet af reglerne i forvaltningslovens kapitel 8 om  

 tavshedspligt m.v.
 Til stk. 2.
Udvalget består af seks medlemmer, der er fagkyndige i relation til  

 udførelse af fødevarekontrol såvel teknisk som administrativt.
Udvalget  

 udpeger selv sin formand blandt medlemmerne.
Formanden deltager som  

 observatør i Det Rådgivende Fødevareudvalg, jf. bemærkningerne til § 69.
 Til stk. 3.
Der foreslås etableret en revisionsenhed.
Revisionsenheden udarbejder en  

 plan, som sikrer, at alle områder af fødevarekontrollen indenfor et nærmere  

 bestemt tidsrum (f.eks. 4 år) bliver gjort til genstand for en dyberegående  

 revision.
Planen godkendes af Fødevarekontroludvalget.
Hvis revisionsenheden  

 under sit arbejde bliver opmærksom på fejl eller mangler ved kontrollen, skal  

 enhedenstraks informere direktøren for Veterinær- og Fødevaredirektoratet  

 herom.
Direktoratet træffer herefter beslutning om eventuelle ændringer i  

 arbejdsgange eller lignende.
Revisionsenheden udarbejder hvert år en samlet rapport om resultatet af  

 sine undersøgelser.
Derudover kan enheden af egen drift eller efter anmodning  

 fra Fødevarekontroludvalget tage særlige temaer op, som kan resultere i en  

 række delrapporter.
Rapporterne udgør grundlaget for Fødevarekontroludvalgets  

 arbejde.
Fødevareudvalget videresender de endelige rapporter til ministeren  

 og til Det Rådgivende Fødevareudvalg med sine bemærkninger.
Revisionsenheden agtes organisatorisk placeret som et kontor i Veterinær-  

 og Fødevaredirektoratet, men skal i lighed med Den intern Revision i  

 EU-direktoratet være funktionelt uafhængig af direktoratet.
Direktøren vil  

 således ikke have nogen instruktionsbeføjelser i relation til arbejdets  

 tilrettelæggelse og udførelse.
Da revisionsenheden organisatorisk er en del  

 af direktoratet, vil enheden have adgang til alt for fødevarekontrollen  

 relevant materiale i direktoratet, ligesom den vil have adgang til privat og  

 offentlig ejendom, dokumenter, oplysninger m. v. jf. §§ 65 og 66.
Medarbejderne i revisionsenheden skal have de fornødne faglige  

 kvalifikationer.
Lederen af enheden, der ansættes på åremål af ministeren,  

 ansætter selv sine medarbejdere.
Det er tanken, at enheden skal bestå af i  

 alt fire akademikere og een kontorfunktionær.
Lederen af enheden skal i  

 lighed med formanden for Fødevarekontroludvalget være observatør i Det  

 Rådgivende Fødevareudvalg.
 Til stk. 4.
Efter reglerne i offentlighedsloven og forvaltningsloven er en myndigheds  

 interne arbejdsdokumenter som udgangspunkt ikke omfattet af retten til  

 aktindsigt.
Dette gælder dog ikke, hvis dokumentet er sendt til eller på  

 anden måde er udleveret til udenforstående.
I så fald antages dokumnetet at  

 have mistet sin interne karakter.
Dette gælder normalt også i tilfælde af  

 videregivelse af oplysninger til brug for udøvelsen af kontrolvirksomhed.
 For at sikre Fødevarekontroludvalget bedst mulige vilkår for at udøve sin  

 kontrolvirksomhed, foreslås det, at interne arbejdsdokumenter ikke ophører  

 med at være interne, blot fordi de udveksles mellem Fødevarekontroludvalget  

 og Revisionsenheden.
Herved vil retstilstanden være identisk med den, der gælder i forhold til  

 dokumenter, der fremsendes til Folketingets Ombudsmand.
En lignende  

 bestemmelse findes i kommunestyrelseslovens § 47, stk. 5, hvorefter  

 videregivelse af interne arbejdsdokumenter til de kommunale  

 tilsynsmyndigheder som led i en tilsynssag heller ikke medfører, at  

 dokumenterne mister deres interne karakter.
 Bortset herfra er reglerne i offentlighedsloven og forvaltningsloven ikke  

 foreslået fraveget.
 Til stk. 5.
 For at sikre Folketinget en bred information om fødevarekontrollen  

 foreslås det, at ministeren på grundlag af rapporterne fra  

 Fødevarekontroludvalget/revisionsenheden og på baggrund af Det Rådgivende  

 Fødevareudvalg bemærkninger hertil årligt udarbejder en redegørelse om  

 fødevarekontrollen, herunder om gennemførelsen af kontrolstrategien.  

 Redegørelsen videresendes til Folketingets Udvalg for Fødevarer, Landbrug og  

 Fiskeri.
Til § 68 Med bestemmelsen foreslås intentionerne med lov nr. 481 af 12. juni 1996  

 om offentliggørelse af kontrolresultater videreført.
Offentliggørelsen kan også omfatte navne på de kontrollerede fysiske og  

 juridiske personer.
Offentliggørelsen omfatter tillige navne på fysiske og  

 juridiske personer, der har modtaget forbud/påbud om omsætningsbegrænsende  

 foranstaltninger, accepteret et bødeforlæg eller modtaget dom for  

 overtrædelse af fødevarelovgivningen.
Hensigten med offentliggørelse af kontrolresultater er at give forbrugerne  

 et væsentligt forbedret grundlag for at træffe deres forbrugsvalg, hvilket må  

 antages også at forøge den omhu, hvormed virksomhederne søger at sikre  

 overholdelsen af lovgivningens krav til behandling og salg af fødevarer.
Den  

 skønnes også at kunne medvirke til at skabe lige konkurrencevilkår til gavn  

 for de seriøse virksomheder på området.
Situationer, som frembyder akut sundhedsfare, vil ikke falde ind under  

 denne offentliggørelsesordning, men offentliggørelse vil finde sted som  

 hidtil.
Dette vil ofte ske i form af en pressemeddelelse, hvori det  

 pågældende produkt og den ansvarlige virksomhed er angivet.
 Til stk. 2.
 Det præciseres her udtrykkeligt, at offentliggørelse kan ske elektronisk.  

 Dette vil eksempelvis kunne ske på Internettet.
 Til stk. 3.
 Kontrolresultaternes mængde samt ønsket om periodisk, ensartet  

 offentliggørelse, herunder i elektronisk form, gør det naturligt, at der som  

 grundlag for offentliggørelsen etableres et edb-informationssystem.
 Af bestemmelsen fremgår det, at fødevareministeren af egen drift når som  

 helst også periodisk kan videregive de registrerede oplysninger i valgfrit  

 omfang.
Derudover har enhver, der fremsætter ønske derom adgang til at modtage  

 såvel enkeltstående oplysninger som masseoplysninger fra registret.
Denne  

 videregivelse vil dog, medmindre der foreligger særlige grunde, kunne  

 besvares med en henvisning til den almindelige offentliggørelse af  

 kontrolresultaterne.
Den almene adgang til at få oplysninger begrænses til de  

 oplysninger i registret, som enten har været offentliggjort eller som skal  

 offentliggøres, idet registret af praktisk/tekniske grunde kan tænkes at  

 komme til at indeholde oplysninger, som ikke er omfattet af offentliggørelse.  

 Videregivelse af sådanne oplysninger må i givet fald vurderes på basis af  

 registerlovens almindelige videregivelsesprincipper.
 Til kapitel 13.
Det Rådgivende Fødevareudvalg Til § 69 For at styrke samspillet mellem Fødevareministeriets opgavevaretagelse og  

 samfundets stigende krav til førevarernes kvalitet og sundhed nedsætter  

 fødevareministeren et rådgivende fødevareudvalg.
Udvalget bør bestå af et  

 bredt udsnit af forbruger- og erhvervsinteresser, således at der er sikret en  

 paritetisk repræsentation af følgende interessegrupper:
- forbrugere - primærproducenter - forarbejdningsvirksomheder - handel - øvrige.
 Sammensætningen af udvalget forbliver derfor som udgangspunkt uændret,  

 idet dog formanden for det i § 67 nævnte Fødevarekontroludvalg deltager som  

 obervatør i møderne i Det Rådgivende Fødevareudvalg.
Udvalget fungerer som rådgiver for fødevareministeren og er et fast forum,  

 der drøfter relevante fødevarepolitiske temaer med baggrund i forskellige  

 udviklingstendenser i produktion, teknologi, forbrug m. m. vedrørende  

 fødevarer.
Der tænkes her på emner som levnedsmiddelbårne sygdomme,  

 fødevarekontrol, offentliggørelse af kontrolresultater, genteknologiske  

 aspekter, anden fødevareteknologi, forureninger i fødevarer og information på  

 det fødevare- og ernæringsmæssige område.
 Dette forum kan bidrage til udveksling af forskellige synspunkter mellem  

 erhverv, forbrugere og myndigheder og være initiativtagende og ideskabende i  

 den offentlige debat om relevante problemstillinger og i forbindelse med  

 fremtidige tiltag på fødevareområdet.
 Udvalget skal endvidere rådgive ministeren med hensyn til stillingtagen  

 til forslag fra Kommissionen til EU-retsakter inden for fødevareområdet.  

 Udvalget vil således overtage nogle af de funktioner, som hidtil er blevet  

 varetaget af de udvalg, der er nedsat i henhold til § 2, stk. 1, i lov om  

 administration af Det Europæiske Fællesskabs forordninger om markedsordninger  

 for landbrugsvarer m. v. og § 2, stk. 1, i love om administration af Det  

 Europæiske Fællesskabs forordninger på fiskeriets område og administration af  

 porduktionsafgifter m. v.
 Fødevareudvalgets arbejdsområde kan sammenfattes i følgende 3 punkter:
- Rådgivende i forhold til EU-spørgsmål og national lovgivning - Rådgivende i forhold til kontrolstrategi - Rådgivning om større fødevarepolitiske temaer.
 Det rådgivende Fødevareudvalg følger kontrolindsatsen på grundlag af  

 rapporten fra Fødevarekontroludvalget og revisionsenheden.
 Til kapitel 14.
Kost og Ernæring Reglerne i kapitel 13 sigter mod opfyldelse af lovforslagets formål om at  

 fremme sunde kostvaner.
Kostens sammensætning - især det høje fedtindhold og  

 det lave kulhydratindhold i den danske kost - har en væsentlig indflydelse på  

 befolkningens sundhedstilstand.
Dokumentationen peger klart på ernæringen som  

 den vigtigste faktor for risikoen for de store folkesygdomme i Danmark -  

 blodprop i hjertet, kræft og fedme.
Bestemmelserne i kapitel 14 giver fødevareministeren mulighed for at  

 anvende den faglige viden, som opsamles i Veterinær- og Fødevaredirektoratet  

 om de teknologiske, sundhedsmæssige, kvalitetsmæssige og ernæringsmæssige  

 forhold vedrørende fødevarer og dermed at beskytte befolkningen mod  

 kostrelaterede sundhedsfarer.
Ministeren kan desuden trække på den  

 ernæringsvidenskabelige ekspertise i det omgivende samfund.
Kost- og ernæringsområdet er kun i mindre grad reguleret i EU.
En  

 omfattende fællesskabsregulering er næppe hensigtsmæssig, fordi kostvanerne  

 og eventuelle ernæringsmæssige fejl og mangler ved kosten ofte er nationalt,  

 geografisk eller kulturelt betingede.
Kostvanerne kan desuden alene bestemmes  

 af den enkelte.
Til § 70 Bestemmelsen giver fødevareministeren en række virkemidler, som sigter på  

 forbedring af befolkningens kostvaner og ernæringsstatus.
Overvågningsprogrammer indebærer, at man over en længere periode  

 systematisk følger næringsstofindholdet i udvalgte fødevarer og kombinerer  

 oplysningerne med befolkningens indtagelse af fødevarer for dermed at  

 indsamle viden om, hvad befolkningen indtager af næringsstoffer.  

 Overvågningssystemet har eksisteret siden 1983, og resultaterne er gjort op i  

 femårs-rapporter.
Analyserne har vist, at danskerne generelt set får  

 tilstrækkeligt af alle næringsstoffer, og at fødevarenes indhold af  

 næringsstoffer er stabilt.
Undersøgelser om fødevarers indhold af næringsstoffer og om befolkningens  

 kostvaner er en nødvendig forudsætning for overvågningen.
Kostundersøgelserne  

 giver et billede af befolkningens fødevarevalg og mulighed for vurdering af  

 de ernæringsmæssige og sundhedsmæssige konsekvenser af dette valg.  

 Undersøgelserne viser, hvordan spisevanerne i forskellige befolkningsgrupper  

 ændrer sig i løbet af en årrække.
Undersøgelserne kan f.eks. afdække, om der  

 er sundhedsmæssige problemer med den mad, danskerne spiser i dag.
 Bestemmelsen indeholder bemyndigelse for fødevareministeren, på grundlag  

 af overvågningsprogrammer og undersøgelser at fastsætte regler og  

 anbefalinger og at informere om kost og ernæring.
Overvågnings- og kostundersøgelserne har bl.a. vist, at indtaget af jod er  

 lavt, og jodindtaget er derfor undersøgt nærmere.
Dette vil resultere i, at  

 det bliver tilladt at berige salt med jod.
Undersøgelserne danner generelt  

 grundlag for beslutninger om berigelse af fødevarer eller anbefalinger om  

 anvendelse af kosttilskud.
I 1990 viste overvågningen et meget højt indhold  

 af A-vitamin i svinelever, og myndighederne frarådede, at gravide kvinder  

 spiste lever.
Anbefalinger om indtagelse af næringsstoffer udarbejdes som regel inden  

 for rammerne af det nordiske samarbejde.
Anbefalingerne er videnskabeligt  

 begrundede retningslinjer for sammensætning af kosten og indtaget af  

 næringsstoffer.
De danner det teoretiske grundlag for ernæringsoplysningen og  

 er et vigtigt redskab for planlægning af kosten for grupper.
Anbefalingerne  

 er i Danmark udmøntet i en række kostråd - f.eks. »spis meget frugt og  

 mange grøntsager hver dag« og »brug kun lidt smør, margarine og  

 olie« - som kan anvendes af forbrugerne på en praktisk måde ved valget  

 af fødevarer og planlægningen af de daglige måltider.
Ernæringsoplysningens formål er at motivere befolkningen til en ændring af  

 kostvaner.
Oplysningsindsatsen gennemføres via forskellige kanaler, først og  

 fremmest gennem mediekampagner om sund mad, men også gennem lokale  

 initiativer og samarbejde mellem myndigheder, fødevareproducenter og  

 detailhandelen.
Som i øvrigt inden for fødevareområdet er forbrugeroplysning  

 et væsentligt virkemiddel, og informationsindsatsen vil blive søgt styrket  

 bl. a. gennem en landsdækkende videreførelse af Veterinær- og  

 Fødevaredirektoratets informationsprojekt i dagligvarebutikker på Fyn.
Den statslige ernærningsoplysning varetages af Statens Husholdningsråd,  

 Sundhedsstyrelsen og Veterinær- og Fødevaredirektoratet.
Der er etableret et  

 nært samarbejde mellem myndighederne for at sikre mod overlappende  

 initiativer og for at sikre ensartede udmeldinger på området.
Til § 71 Ved siden af det offentlige har mange sygdomsbekæmpende organisationer,  

 forbrugerorganisationer m. v. og en række detailhandelskæder og virksomheder  

 omfattende oplysningsaktiviteter vedrørende kost og ernæring.
Bestemmelsen i  

 stk. 1 giver fødevareministeren mulighed for at gribe ind i privates  

 oplysningsvirksomhed med henblik på at hindre vildledning af forbrugerne.
Der  

 findes desuden et formaliseret samarbejde mellem myndigheder og  

 organisationer om kost- og ernæringsoplysningens mål og metoder med henblik  

 på koordinering af indsatsen.
 Til stk. 2.
 Bestemmelsen viderefører levnedsmiddellovens § 29, stk. 2.
Bestemmelsen giver hjemmel til at gennemføre direktiv 90/496/EØF om  

 næringsdeklaration af levnedsmidler.
Formålet med næringsdeklarationen er at  

 give forbrugerne ensartede oplysninger om indholdet af næringsstoffer i  

 forskellige fødevarer.
Direktivet fastsætter, at det er frivilligt at  

 næringsdeklarere, men når næringsdeklaration anvendes, skal det ske i  

 overensstemmelse med direktivets bestemmelser.
Færdigpakkede fødevarer, der  

 sælges med en ernæringsmæssig anprisning, skal være forsynet med en  

 næringsdeklaration.
Til § 72 Bestemmelsen indeholder bemyndigelse for fødevareministeren til at rådgive  

 om og fastsætte regler for offentlig kostforplejning, herunder at følge op på  

 anbefalinger af betænkning nr. 1334 om offentlig kostforplejning i Danmark og  

 at fortsætte arbejdet med officielle anbefalinger af institutionskost.
Mere end 250.000 danskere er i dag omfattet af offentlig kostforplejning,  

 og hver dag serveres der rundt regnet en halv million måltider i offentlige  

 institutioner og ved madudbringning.
Madens sammensætning og kvalitet har  

 stor betydning for helbredet og livskvaliteten for de mennesker, som modtager  

 og som ofte er afhængige af offentlig kostforplejning i kortere eller længere  

 tid.
Ernæringsrigtig kost i den offentlige forplejning kan forebygge sygdomme  

 hos befolkningen, og kosten er desuden led i behandlingen af syge.
Der er  

 både samfundsøkonomiske og menneskelige fordele at opnå ved at tilbyde god  

 mad fra de offentlige storkøkkener.
Det er vigtigt, at maden bliver spist, og  

 den skal derfor smage godt.
Til § 73 For at fremme den videnskabelige diskussion på ernæringsområdet og sætte  

 fokus på væsentlige forskningsopgaver nedsætter ministeren for Fødevarer,  

 Landbrug og Fiskeri et ernæringsråd, der skal være rådgivende i  

 ernæringsvidenskabelige spørgsmål.
Det statslige ernæringsråd skal være  

 uafhængigt af såvel kommercielle og politiske interesser som  

 centraladministrationen.
Der skal være tale om et råd med en videnskabelig  

 faglig baggrund.
Det skal være rådets opgave - at indsamle viden og fremlægge dokumentation om ernæringsspørgsmål og  

 sammenhænge mellem kost og sundhed/sygdom, - at skabe overblik over og rådgive om den ernæringsmæssige forskning og - at rådgive offentligheden, myndigheder og fødevareindustri om  

 videnskabelige ernæringsmæssige forhold.
 Til kapitel 15.
Klage og dispensation Til § 74 Det er hensigten at de afgørelser, som træffes af de regionale, statslige  

 enheder, skal kunne påklages til Veterinær- og Fødevaredirektoratet, hvorfor  

 toinstandsprincippet fortsat vil være gældende.
Bestemmelsen giver mulighed for at fastsætte regler om klageadgang og om  

 fremgangsmåden ved klage.
Der vil eksempelvis kunne fastsættes en frist for  

 udnyttelse af rekursmuligheden, krav til klagens form og indhold eller regler  

 om klagens indsendelse.
 Der er med formuleringen givet mulighed for helt eller delvist at afskære  

 klageadgangen for myndighedsafgørelser, medens bestemmelsen ikke giver  

 mulighed for at afskære klageadgangen for de afgørelser, som bliver truffet  

 af private institutioner.
Endvidere vil der kunne gives den myndighed, som har truffet afgørelse i  

 første instans, mulighed for at revurdere afgørelsen efter indgivelsen af en  

 klage.
Myndigheden kan eventuelt få adgang til at træffe en ny  

 realitetsafgørelse, som giver klager hel eller delvis medhold, uden at sagen  

 skal forelægges rekursinstansen.
Til § 75 Der foreslås fastsat en klagefrist på 4 uger fra afgørelsens meddelelse.  

 Skulle der efter fristens udløb komme nye oplysninger frem, som kan begrunde  

 en anden afgørelse, vil sagen kunne hjemvises til fornyet behandling i 1.  

 instansen.
Til stk. 2 Der vil kunne foreligge sådanne særlige omstændigheder, at  

 klagemyndigheden ud fra en konkret vurdering finder det rimeligt at behandle  

 klagen, selv om fristen er overskredet.
Der bør i den forbindelse lægges vægt  

 på om der foreligger undskyldelige årsager for overskridelsen af fristen.  

 F.eks. vil forsinkelse på grund af akut hospitalsindlæggelse som udgangspunkt  

 være undskyldelig.
Af konkrete forhold som kan tale mod en dispensation kan  

 nævnes, at sagen involverer flere parter med modstridende interesser.  

 Bestemmelsen giver klagemyndigheden adgang til inden for 6 måneder efter  

 afgørelsens meddelelse at dispensere fra klagefristen.
Fristen på 6 måneder  

 svarer til, hvad der har været gældende efter § 59, stk. 2, i  

 levnedsmiddelloven.
Til § 76 Bestemmelsen giver som den nuværende bestemmelsen i § 62 i  

 levnedsmiddelloven mulighed for i enkelttilfælde at fravige de citerede  

 regler i lovforslaget.
Til § 77 Bestemmelsen, som er ny, giver ministeren for fødevare, landbrug og  

 fiskeri bemyndigelse til bl.a. at fastsætte regler eller træffe bestemmelse  

 om pligt for offentlige og private virksomheder til under større katastrofer,  

 herunder krise eller krig, at træffe særlige foranstaltninger til sikring af  

 fødevareforsyningen.
Endvidere kan ministeren tillade omsætning af fødevarer,  

 som ikke fuldt ud opfylder bestemmelserne i dette lovforslag.
Erfaringer fra især Tjernobyl-katastrofen i 1986 har vist, at det under  

 større katastrofer kan blive nødvendigt at træffe særlige foranstaltninger  

 for at undgå forurening af fødevarer og sikre fødevareforsyningen.
Det vil  

 eksempelvis kunne blive nødvendigt at give pålæg om særlig konservering og om  

 oplagring af fødevarer samt at nedlægge forbud mod eksport af fødevarer.
 Det er hensigten at delegere bemyndigelsen til at træffe sådanne særlige  

 foranstaltninger til Veterinær- og Fødevaredirektoratet.
 Bestemmelserne i stk. 2 og 3, om statens erstatningsansvar for  

 virksomhedernes økonomiske tab som følge af en forpligtelse til at træffe  

 særlige foranstaltninger, svarer med redaktionelle ændringer til  

 bestemmelserne i beredskabslovens § 28, stk. 4 og 5.
 Til kapitel 16.
Straffebestemmelser Til § 78 Strafferammen for overtrædelse af fødevareloven og de med hjemmel heri  

 fastsatte forskrifter er som udgangspunkt bøde.
Efter bestemmelsen i stk. 3 kan frihedsstraf anvendes, hvis overtrædelse  

 er begået forsætligt eller groft uagtsomt og der er forvoldt skade på  

 sundheden eller fremkaldt fare derfor eller opnået eller tilsigtet opnået  

 økonomisk fordel for den pågældende selv eller andre.
Der er tale om en  

 samling og videreførelse af bestemmelser i levnedsmiddelloven,  

 mælkeproduktloven, kødloven og tildels ægloven.
Bødestraf kan anvendes ved  

 overtrædelser af loven, der alene kan tilregnes den pågældende som simpelt  

 uagtsomme.
Ved udstedelse af regler med hjemmel i loven vil der skulle træffes valg  

 mellem at fastsætte alene bødestraf, bøde- eller hæftestraf eller endelig  

 straf af bøde, hæfte eller fængsel i indtil 2 år for overtrædelse af  

 forskriftens regler.
Vanskeligt kontrollerbare overtrædelser af  

 levnedsmiddellovgivningen, som indebærer en alvorlig sundhedsmæssig risiko,  

 bør utvivlsomt kunne medføre frihedsstraf, medens andre overtrædelser alene  

 bør føre til anvendelse af bødestraf.
Til § 79 Den foreslåede hjemmel til at meddele administrative bøder er en  

 videreførelse af tilsvarende regler i ægloven og mælkeproduktloven.  

 Anvendelsen udvides nu til at gælde hele fødevarelovens område.
Disse  

 administrative bøder anvendes for nærværende i mindre, ukomplicerede sager,  

 og denne praksis vil blive fortsat.
 Anvendelse af bestemmelsen forudsætter den pågældendes positive medvirken  

 og indebærer en aflastning for domstolene.
 Til kapitel 17.
 Ikrafttræden m. m.
Til § 80 Da loven er en del af en større regeludstedelse og -sanering vil det være  

 mest hensigtsmæssigt, at tidspunktet for lovens eller dele af lovens  

 ikrafttræden samt ophævelse af de i stk. 2 nævnte lovbestemmelser fastsættes  

 af ministeren med henblik på en koordineret ikrafttræden af fødevareloven.
Overtrædelse af de regler, der efter stk. 3 fortsat er gældende, straffes  

 i henhold til stk. 5 på samme måde som hidtil., dvs. som angivet i de  

 pågældende forskrifter.
Den almindelige strafsanktion i disse forskrifter er  

 bøde, men også straf af hæfte eller fængsel forekommer i disse forskrifter.
Til § 81 Af de love, der forudses inkorporeret i fødevareloven og derfor forudses  

 ophævet, er en bestemmelse som den anførte indsat i - kødloven, - mælkeloven, - ægloven og - lov om offentliggørelse af kontrolresultater.
Levnedsmiddelloven indeholder alene en bestemmelse, hvorefter loven ikke  

 gælder for Færøerne og Grønland.
Dette skyldes, at der kan fastsættes regler  

 om erhvervsmæssig tilvirkning, opbevaring, transport og forhandling af  

 fødevarer i overensstemmelse med den i de øvrige dele af riget gældende  

 lovgivning og med de ændringer og udvidelser, som måtte være påkrævede for  

 Grønland i medfør af § 5 b i lov om sundhedsvæsenet i Grønland.
 Lov nr. 538 af 17. november 1976 om international transport af  

 letfordærvelige fødevarer indeholder en bestemmelse, hvorefter loven ikke  

 gælder for Færøerne.
 Fiskekvalitetsloven, jf. lovbekendtgørelse nr. 649 af 4. august 1993,  

 indeholder en bestemmelse, hvorefter loven ikke gælder for Færøerne, samt en  

 bestemmelse, hvorefter lovens § 27 ikke gælder for Grønland, men ved  

 fiskeriministerens bestemmelse kan sættes i kraft for denne landsdel, samt  

 endelig en bestemmelse, hvorefter fiskeriministeren kan bestemme, at loven  

 ikke skal gælde for Grønland.
 Ved kongelig anordning nr. 857 af 18. december 1991 er lov nr. 328 af 4.  

 juni 1986 om kød m. m. sat i kraft for Grønland i den i anordningen angivne  

 affattelse.
 Det er på denne baggrund, at der i fødevareloven er optaget en  

 bestemmelse, hvorefter loven eller dele af loven kan sættes i kraft for  

 Grønland med de afvigelser, som de særlige grønlandske forhold tilsiger.
Skriftlig fremsættelse (26. marts 1998) Ministeren for fødevarer, landbrug og fiskeri (Dam Kristensen):
 Hermed skal jeg for Det høje Ting fremsætte:
 Forslag til Lov om fødevarer m.m. (fødevareloven).
(Lovforslag nr.
L 9).
 Lovforslaget skal ses i sammenhæng med oprettelsen af Ministeriet for  

 Fødevarer, Landbrug og Fiskeri ved kongelig resolution af 30. december 1996,  

 hvorved alle opgaver vedrørende fødevarer blev samlet i eet ministerium.
 Formålet med denne samling af ansvaret for fødevareområdet var bl.a. at  

 skabe en større gennemskuelighed og en forenkling af lovgivningen samt at  

 etablere grundlaget for et sammenhængende kontrolsystem fra hav og jord til  

 bord, som kan sikre en ensartet kontrol.
Der er i Danmark en lang tradition for at regulere produktion og salg af  

 fødevarer.
Allerede i 1701 fastslog en forordning, at salg af fordærvede og  

 sundhedsfarlige fødevarer var forbudt.
 Fødevarelovgivningen har siden udviklet sig og er i dag karakteriseret ved  

 en stor regelmasse og en høj detaljeringsgrad.
 Fødevarelovene er et resultat af den historiske udvikling på  

 fødevareområdet, hvor lovgivningen er opstået i takt med behovene for at  

 sikre den hjemlige forbruger, men også for at sikre den danske eksports høje  

 niveau.
Produktionen af fødevarer har traditionelt været opdelt efter de råvarer,  

 der anvendes, i en særlovgivning, der omfatter kød, fisk, mælk og æg, og i en  

 generel levnedsmiddellovgivning, der omfattede levnedsmidler i almindelighed  

 samt visse tværgående regler om f.eks. tilsætningsstoffer og  

 sundhedsanprisninger.
I de senere år er udviklingen gået i retning af  

 produktion af mere sammensatte, mere forarbejdede og mere forædlede  

 produkter, hvilket betyder, at man i langt højere grad end før blander mange  

 typer ingredienser sammen.
Denne udvikling i retning af nye produktionsmønstre og dermed ændring af  

 de traditionelle virksomhedstyper på fødevareområdet gør det nødvendigt at  

 modernisere reguleringen af området, således at lovgivningen ikke i sig selv  

 er en hindring for denne udvikling.
Regulering af alle virksomhedstyper og  

 alle fødevarer i samme lov skaber bedre muligheder for på en smidig måde at  

 tilpasse reguleringen til udviklingen og for samtidig at fastholde et højt  

 sikkerhedsniveau i produktionen og distributionen af fødevarer.
Det er væsentligt at understrege, at der ikke med det foreliggende  

 lovforslag vil blive tale om en sanering, som vil svække det eksisterende  

 beskyttelsesniveau.
Formålet med regelsaneringen er at fjerne overflødige  

 regler og at sammenskrive reglerne for at øge klarheden og overskueligheden i  

 regelmassen.
Lovforslaget skal erstatte en række love, der tilsammen har reguleret  

 fødevareområdet - den generelle lov om levnedsmidler og de særlige love om  

 enkelte fødevarer som kød, fisk, æg og mælkeprodukter.
Endvidere er en række  

 andre love og lovbestemmelser om emner, som vedrører fødevarer, indarbejdet i  

 lovforslaget.
I alt samler lovforslaget 9 love.
Lovforslaget er hovedsagelig  

 en sammenfatning og en forenkling af denne lovgivning.
 Lovforslaget fastlægger de overordnede rammer for den fremtidige  

 fødevarekontrol.
Udviklingen i det danske kontrolsystem har gennem flere år været genstand  

 for debat.
Debatten har vist, at der er behov for en grundlæggende ændring og  

 forenkling af kontrolstrukturen.
 En hovedproblemstilling i lovforslaget er tilliden til kontrolsystemet, og  

 forslaget om en samling og forenkling af kontrollen med fødevarer.
Der stilles forslag om, at der i statsligt regi etableres et enstrenget  

 kontrolsystem, som skal varetage alle opgaver i fødevarekæden fra hav og jord  

 til bord, samt at der etableres et mindre antal faglige enheder til at  

 varetage kontrollen med behandling og salg af fødevarer.
Enhederne forudses  

 placeret lokalt under hensyntagen til virksomhedstæthed, virksomhedsstørrelse  

 og kontrolbehov, befolkningsunderlag og geografiske afstande.Et sådant system  

 skal omfatte kontrollen i alle produktions- og handelsled i fødevarernes gang  

 fra primærproduktion til detailled.
Dette skal sikre en sammenhæng og  

 koordination i kontrollen, så der kan sættes ind i det led, hvor effekten er  

 størst, og samtidig sikre, at administrationen af lovgivningen bliver  

 ensartet i hele landet.
For at sikre størst mulig kvalitet i fødevarekontrollens arbejde foreslås  

 nedsat et Fødevarekontroludvalg, der skal have til opgave at overvåge, om  

 fødevarekontrollen udføres i overensstemmelse med reglerne på området, med  

 kontrolstrategien og kontrolplaner, og i øvrigt udføres på en ressourcemæssig  

 hensigtsmæssig måde.
Efter forslaget oprettes der endvidere en  

 revisionsenhed, som skal bistå Fødevarekontroludvalget i dets arbejde.  

 Revisionsenheden udarbejder en revisionsplan, der godkendes af  

 Fødevarekontroludvalget, samt en revisionsrapport, der afgives til  

 Fødevarekontroludvalget.
 For at Folketinget kan være bredt orienteret om fødevarekontrollen skal  

 fødevareministeren efter lovforslaget hvert år udarbejde en redegørelse til  

 Folketinget om kontrollen.
 Idet jeg i øvrigt henviser til lovforslagets bemærkninger, anbefaler jeg  

 lovforslaget til Folketingets hurtige og velvillige behandling.
Efter 2. behandling den 23. juni 1998 Kapitel 1 Formål og område § 1. Lovens formål er at sikre forbrugerne sunde fødevarer af høj  

 kvalitet, at beskytte forbrugerne mod vildledning i forbindelse med  

 markedsføring af fødevarer m.m., at fremme sunde kostvaner og derigennem  

 medvirke til at sikre fødevareproducenter og -handlende rimelige og ensartede  

 vilkår og at fremme dansk eksport af fødevarer.
 § 2. Loven omfatter:
 1) Fødevaresikkerhed og -sammensætning, jf. kapitel 2, 3 og 5.
 2) Markedsføring og mærkning af fødevarer, jf. kapitel 4 og 6.
 3) Primærproduktion af fødevarer, jf. kapitel 7.
 4) Indretning og drift af virksomheder, jf. kapitel 8 og 9.
 5) Kost og ernæring, jf. kapitel 14.
 6) Myndigheder og kontrol, jf. kapitel 11, 12 og 15.
 Stk. 2. Loven finder ikke anvendelse på fremstilling af fødevarer  

 i private husholdninger.
 Stk. 3. Loven finder ikke anvendelse på drikkevand, tobak,  

 produkter, som anvendes til afvænning af tobaks- eller alkoholafhængighed,  

 kosmetik, lægemidler eller på varer, der direkte eller indirekte sælges med  

 lægemiddelformål.
 § 3. Ved fødevarer forstås i denne lov madvarer, drikkevarer,  

 nydelsesmidler og andre varer, der er bestemt til eller må antages at skulle  

 fortæres af mennesker.
 § 4. Lovens regler om salg af fødevarer, tilsætningsstoffer og  

 materialer og genstande bestemt til at komme i berøring med fødevarer gælder  

 også udbud til salg, formidling af salg, opbevaring i salgsøjemed, tilbud og  

 enhver overgivelse til andre.
 § 5. Lovens regler om behandling af fødevarer, tilsætningsstoffer  

 og materialer og genstande bestemt til at komme i berøring med fødevarer  

 gælder også slagtning, slagtemæssig behandling, tilvirkning, opbevaring,  

 aftapning, emballering, ompakning og transport.
 § 6. Hvor der i denne lov er givet ministeren for fødevarer,  

 landbrug og fiskeri bemyndigelse til at fastsætte regler, skal der indhentes  

 udtalelse fra relevante landsomfattende erhvervs- og forbrugerorganisationer.
 Stk. 2. Ministeren kan dog undlade at indhente udtalelser i  

 henhold til stk. 1, hvis dette af tidsmæssige grunde eller af anden årsag  

 ikke er muligt.
Kapitel 2 Fødevaresikkerhed § 7. Fødevarer skal ved behandling og salg være af sund og god  

 beskaffenhed og have en rimelig holdbarhed i salgsøjeblikket.
 Stk. 2. Fødevarer må ikke sælges, hvis de ved anvendelse på  

 sædvanlig måde må antages at kunne overføre eller fremkalde sygdom eller at  

 kunne medføre forgiftning, eller hvis fødevarerne på grund af sygelig  

 forandring, fordærvethed, forurening, fejlagtig tilberedning eller af anden  

 grund må anses for at være utjenlige til menneskeføde.
§ 8. Ved forureninger forstås i denne lov andre biologiske,  

 fysiske eller kemiske forekomster end tilsætningsstoffer i eller på  

 fødevarerne, som kan udgøre en sundhedsrisiko, kan gøre fødevarerne utjenlige  

 til menneskeføde eller kan forandre fødevarernes normale sammensætning eller  

 beskaffenhed i øvrigt.
Dette omfatter f.eks. fremmedlegemer, bakterier,  

 svampe, virus, bakterie- og svampetoksiner, bestanddele af eller  

 omsætningsprodukter fra gødnings- eller foderstoffer, bekæmpelsesmidler,  

 lægemidler, andre stoffer med biologisk virkning på dyr anvendt i  

 forebyggende eller helbredende øjemed, rengørings- og desinfektionsmidler  

 samt afsmitning fra emballage, maskiner eller udstyr.
 § 9. Behandling og salg af fødevarer skal foregå på en hygiejnisk  

 forsvarlig måde og skal gennemføres således, at fødevarerne ikke udsættes for  

 forurening eller anden skadelig påvirkning eller påvirker andre fødevarer i  

 skadelig retning.
 Stk. 2. Ministeren for fødevarer, landbrug og fiskeri kan  

 fastsætte regler eller træffe bestemmelse om hygiejne ved behandling og salg  

 af fødevarer, herunder om personlig hygiejne og helbredskontrol for personer,  

 som er beskæftiget med behandling, salg og kontrol af fødevarer.
 § 10. Ministeren for fødevarer, landbrug og fiskeri kan fastsætte  

 regler eller træffe bestemmelse om, på hvilke vilkår fødevarer, hvori  

 forureninger forekommer, må sælges.
 Stk. 2. Når der foreligger risiko for, at fødevarer fra bestemte  

 områder indeholder forureninger, herunder har været udsat for radioaktivitet  

 eller miljøforureninger, eller i øvrigt kan være utjenlige til anvendelse som  

 menneskeføde eller foder, kan ministeren forbyde salg af sådanne varer.
 Stk. 3. Ministeren kan forbyde, begrænse eller fastsætte vilkår  

 for dyrkning af afgrøder, opdræt af husdyr, jagt, fiskeri eller samling af  

 frugter, bær, svampe m.m. i de i stk. 2 nævnte områder, uanset om dyrkning,  

 opdræt, jagt, fiskeri eller indsamling ikke udøves med salg for øje.
 § 11. Ved behandling, salg og kontrol af fødevarer må ikke  

 beskæftiges personer, som har eller må antages at have sygdom, smitte eller  

 anden skade, som kan gøre fødevarerne utjenlige til menneskeføde.
§ 12. Ministeren for fødevarer, landbrug og fiskeri kan fastsætte  

 regler eller træffe bestemmelse om 1) anvendelse af bestemte genstande eller fremgangsmåder ved fremstilling  

 og behandling af fødevarer, herunder anvendelse af genteknologi,  

 strålekonservering og andre konserverings- eller behandlingsmetoder, og 2) at fødevarer eller ingredienser, som enten ikke hidtil har været anset  

 som fødevarer, eller som er frembragt ved anvendelse af teknologi, der ikke  

 tidligere har været anvendt til formålet, skal godkendes forud for anvendelse  

 eller salg.
Kapitel 3 Fødevarernes sammensætning § 13. Ministeren for fødevarer, landbrug og fiskeri kan ud fra  

 sundheds-, ernærings- eller kvalitetsmæssige hensyn eller med henblik på at  

 sikre forbrugerne vigtige næringsstoffer fastsætte regler eller træffe  

 bestemmelse om sammensætning og beskaffenhed af fødevarer, herunder fødevarer  

 bestemt til særlige ernæringsmæssige formål og kosttilskud.
 § 14. Ved tilsætningsstoffer forstås i denne lov stoffer, som uden  

 i sig selv at være fødevarer eller sædvanligt anvendte bestanddele af  

 fødevarer er bestemt til at tilsættes fødevarer for at påvirke fødevarernes  

 næringsværdi, holdbarhed, farve, lugt, smag eller i øvrigt med teknologiske  

 eller andre formål.
 Stk. 2. Ved tekniske hjælpestoffer forstås i denne lov ethvert  

 tilsætningsstof, som ikke indtages som en fødevare i sig selv, men som  

 anvendes ved forarbejdningen af råvarer, fødevarer eller disses ingredienser  

 for at opfylde et bestemt teknologisk formål under behandlingen eller  

 forarbejdningen, og som kan resultere i, at der i det færdige produkt findes  

 en utilsigtet, men uundgåelig rest af dette stof eller omsætningsprodukter  

 deraf, under forudsætning af at disse reststoffer ikke indvirker teknologisk  

 på det færdige produkt.
 § 15. Som tilsætningsstoffer må kun anvendes eller sælges stoffer,  

 der er godkendt af ministeren for fødevarer, landbrug og fiskeri.
 Stk. 2. Ministeren kan fastsætte regler om, på hvilke vilkår  

 tilsætningsstoffer må anvendes, herunder med hvilke formål, i hvilke mængder  

 og til hvilke produkter, og om tilsætningsstoffernes identitet og renhed.
 Stk. 3. Ministeren udarbejder en positivliste over godkendte  

 tilsætningsstoffer og deres anvendelse, jf. stk. 2, som gøres offentlig  

 tilgængelig.
 § 16. Ministeren for fødevarer, landbrug og fiskeri kan fastsætte  

 regler om, at nærmere angivne grupper af tilsætningsstoffer kan tages i  

 anvendelse 6 måneder efter, at de er anmeldt til ministeren, medmindre denne  

 forinden har nedlagt forbud mod den anmeldte anvendelse af stoffet.
 Stk. 2. Ministeren kan fastsætte regler eller træffe bestemmelse  

 om anvendelse af aromastoffer og tekniske hjælpestoffer og om, at fødevarer,  

 tilsætningsstoffer eller andre stoffer, der anvendes ved behandling af  

 fødevarer, skal være tilsat et røbestof.
 § 17. Ved godkendelse og fastsættelse af regler i henhold til §§  

 15 og 16 skal der især tages hensyn til, at forbrugerne beskyttes mod  

 sundhedsrisici, at rimelige teknologiske behov imødekommes, og at forbrugerne  

 ikke vildledes om fødevarernes indhold, kvalitet m.m.
§ 18. For tilsætningsstoffer finder 1) § 11, § 19, stk. 1 og 2, § 21, 24, stk. 3, og § 54, stk. 1, og 2) § 12, § 19, stk. 3-5, § 24, stk. 1 og 2, § 26, § 54, stk. 2 og 3, og §  

 63 tilsvarende anvendelse.
Kapitel 4 Markedsføring og mærkning af fødevarer § 19. Fødevarer må ikke sælges under omstændigheder, der er egnet  

 til at vildlede forbrugerne med hensyn til varens oprindelse, produktions-  

 eller fremstillingsmåde, fremstillingstidspunkt, beskaffenhed, art, mængde,  

 sammensætning, behandling, egenskaber eller virkninger.
 Stk. 2 . Det er forbudt i forbindelse med markedsføring af  

 fødevarer at give indtryk af, at en fødevare har særlige egenskaber, når alle  

 lignende fødevarer har eller efter lovgivningen skal have tilsvarende  

 egenskaber.
Stk. 3. Ministeren for fødevarer, landbrug og fiskeri kan  

 fastsætte regler eller træffe bestemmelse om anvendelse af anprisninger i  

 forbindelse med salg eller reklame m.v. om egenskaber, som en fødevare ikke  

 er i besiddelse af.
Det kan herunder forbydes at anvende sådanne negative  

 anprisninger.
 Stk. 4 . Ved bedømmelse af de forhold, der er nævnt i stk. 1-3,  

 skal der særligt tages hensyn til den betegnelse, der anvendes for varen, de  

 mundtlige og skriftlige oplysninger, som gives om varen, de tegninger, de  

 billeder og den tekst, der er anbragt på varen, på dens emballage, på reklame  

 eller på skilt om varen, i annoncer eller tilbud, eller forhold, som på anden  

 måde er søgt bragt til offentlighedens kendskab, herunder varens placering i  

 forhold til andre varer.
 Stk. 5. Den producent eller forhandler, der er ansvarlig for  

 mærkning eller markedsføring af en fødevare, skal kunne dokumentere, at de  

 fremsatte oplysninger og påstande er korrekte.
§ 20. Det er forbudt ved mærkning, reklamer m.v., jf. § 19, stk.  

 4, at anvende 1) angivelser, der er egnet til at vække eller udnytte angstfølelser hos  

 forbrugerne, 2) angivelser om, at fødevarer er anbefalet af læger, eller at indtagelse  

 af den pågældende vare kan forebygge, lindre eller have gavnlig virkning på  

 sygdomme eller sygdomssymptomer, 3) billeder af sundhedspersonel og lignende, 4) angivelser om, at fødevarer ved hjælp af tilsætningsstoffer har opnået  

 en øget eller særlig næringsværdi, og 5) angivelser, der er egnet til at rejse tvivl om forsvarligheden af at  

 anvende andre lignende fødevarer.
 Stk. 2. Ministeren for fødevarer, landbrug og fiskeri kan  

 fastsætte regler om salg og anprisning af fødevarer, der angives at være  

 særligt egnede for mennesker med behov for særlig kost på grund af sygdom,  

 alder eller andre forhold, eller som angives at virke forebyggende over for  

 sygdom.
 § 21. Virksomheder, der behandler eller sælger fødevarer, må ikke  

 i forbindelse med markedsføringen af et produkt omtale, at produktet eller  

 virksomheden er under det offentliges kontrol eller tilsyn, har fået  

 autorisation eller godkendelse eller er registreret af en offentlig  

 myndighed, jf. dog §§ 22 og 24.
 § 22. Ministeren for fødevarer, landbrug og fiskeri kan fastsætte  

 regler eller træffe bestemmelse om, at fødevarer skal mærkes med oplysninger,  

 der er af betydning for forbrugerne, virksomhederne eller  

 tilsynsmyndighederne.
 § 23. Færdigpakkede fødevarer, der er mærket med angivelse af  

 sidste salgsdag, mindst holdbar til eller lignende, må ikke ommærkes med  

 forlænget frist, ompakkes eller efter fristens udløb sælges i pakningen.
§ 24. Ministeren for fødevarer, landbrug og fiskeri kan fastsætte  

 regler eller træffe bestemmelse om særlig mærkning af fødevarer, når 1) sundheds-, ernærings- eller kontrolmæssige hensyn taler derfor, 2) hensynet til særlige befolkningsgrupper gør det nødvendigt, 3) fødevaren er i besiddelse af særlig kvalitet eller særlige  

 karakteristika, 4) der under produktion af fødevaren er anvendt særlige avls-, opdræts-,  

 fangst- eller dyrkningsmåder eller lignende, 5) fødevaren er behandlet på særlig måde eller fremstillet ved særlig  

 teknologi, 6) fødevaren er bestemt til særlige ernæringsmæssige formål, eller 7) der er anvendt tilsætningsstoffer, herunder næringsstoffer.
 Stk. 2. Ministeren kan fastsætte regler om anvendelse af  

 varebetegnelser, særlige mærker eller symboler for fødevarer eller bestemte  

 typer af fødevarer, som angiver, at varerne har været underkastet generel  

 eller særlig kontrol, eller at varerne har en særlig kvalitet, sammensætning  

 eller geografisk oprindelse eller været underkastet en speciel behandling.
Stk. 3. Anvendelsen af de mærker m.m., der er fastsat i henhold  

 til stk. 2, på andre varer er forbudt.
Det er ligeledes forbudt at anvende  

 disse mærker m. m. eller andre mærker m.m., der kan forveksles med disse, på  

 en måde, der er egnet til at vildlede med hensyn til produktion, behandling,  

 sammensætning, geografisk oprindelse m.m. af produktet.
 § 25. Ministeren for fødevarer, landbrug og fiskeri kan fastsætte  

 regler eller træffe bestemmelse om mærkning af tilsætningsstoffer, herunder  

 om brugsanvisning og advarselsmærkning.
 § 26. Ministeren for fødevarer, landbrug og fiskeri kan fastsætte  

 regler eller træffe bestemmelse om, hvorledes mærkning af fødevarer skal  

 udføres, herunder på hvilke sprog de foreskrevne oplysninger skal gives, og  

 hvor oplysningerne skal anbringes.
Kapitel 5 Materialer og genstande § 27. Materialer og genstande bestemt til at komme i berøring med  

 fødevarer såsom emballage, maskiner, redskaber, bestik og husgeråd m.v.,  

 rengørings-, desinfektions- og smøremidler m.m. samt brugs- og  

 forbrugsgenstande, som kommer i forbindelse med fødevarer, må ikke ved normal  

 anvendelse eller under forudsigelige forhold kunne afgive bestanddele til  

 fødevarer i et omfang, der kan frembyde fare for menneskers sundhed, medføre  

 en uacceptabel ændring af sammensætningen af fødevarerne eller forringe  

 fødevarernes farve, lugt, smag eller andre af fødevarernes fysiske  

 karakteristika.
Stk. 2. Ministeren for fødevarer, landbrug og fiskeri kan  

 fastsætte regler eller træffe bestemmelse om 1) sammensætning og mærkning af materialer og genstande, 2) afsmitning fra materialer og genstande, 3) krav til holdbarhed og styrke af materialer og genstande, som skal  

 anvendes til bestemte fødevarer eller i bestemte situationer, 4) krav om, at materialer og genstande skal ledsages af sundheds- eller  

 kvalitetscertifikater, og 5) krav om forhåndsgodkendelse af materialer og genstande, der anvendes  

 ved behandling eller salg af fødevarer.
 § 28. Ministeren for fødevarer, landbrug og fiskeri kan fastsætte  

 regler eller træffe bestemmelse om godkendelse og anvendelse af rengørings-,  

 desinfektions- og smøremidler m. m. i virksomheder, der er omfattet af loven.  

 Der kan herunder fastsættes regler om, at beholdere med sådanne midler skal  

 være forsynet med oplysning om midlernes sammensætning og anvendelsesområde.
§ 29. Ministeren for fødevarer, landbrug og fiskeri kan fastsætte  

 regler eller træffe bestemmelse til forebyggelse af sundhedsrisici fra brugs-  

 og forbrugsgenstande, som kommer i forbindelse med fødevarer, og som sælges  

 til anvendelse i private husholdninger.
Der kan herunder fastsættes regler om  

 mærkning af sådanne genstande.
§ 30. For de i § 27, stk. 1, nævnte materialer og genstande m.m.  

 finder 1) § 19, stk. 1 og 2, § 21, § 24, stk. 3, og § 54, stk. 1, og 2) § 19, stk. 3-5, § 24, stk. 1 og 2, § 26, § 54, stk. 2 og 3, og § 63 tilsvarende anvendelse.
Kapitel 6 Frivillige mærkningsordninger § 31. Ministeren for fødevarer, landbrug og fiskeri kan fastsætte  

 regler for en frivillig mærkningsordning til fremme af produktion og  

 afsætning af fødevarer og landbrugs- og fiskeriprodukter i øvrigt af særlig  

 høj kvalitet eller med særlige karakteristika.
 Stk. 2. Til at bistå ved administrationen af en frivillig  

 mærkningsordning og ved fastsættelse af regler for denne mærkningsordning,  

 nedsætter ministeren et fødevarekvalitetsudvalg.
 Stk. 3. Ministeren udpeger formanden for udvalget og udnævner de  

 øvrige medlemmer af udvalget efter indstilling fra de berørte forbruger- og  

 erhvervsorganisationer og myndigheder.
 Stk. 4. Ministeren fastsætter udvalgets forretningsorden.  

 Ministeren kan endvidere fastsætte bestemmelser om sekretariatsbetjening af  

 udvalget.
§ 32. Ministeren for fødevarer, landbrug og fiskeri kan fastsætte  

 regler for, hvilke produkter der er omfattet af en frivillig  

 mærkningsordning, herunder opstille objektive kvalitetskriterier, der  

 fastlægger krav til produktion, forarbejdning m.v.
Disse krav skal ligge ud  

 over de krav, som gælder i henhold til lovgivningen i øvrigt.
 Stk. 2. Importerede produkter, herunder levende dyr, kan omfattes  

 af en frivillig mærkningsordning, hvis der foreligger dokumentation for, at  

 produktet er behandlet eller dyret opvokset i overensstemmelse med de regler  

 og krav, som er fastsat i medfør af loven.
 Stk. 3. Ministeren kan beslutte, at importerede produkter kan  

 omfattes af en frivillig mærkningsordning, hvis de i oprindelseslandet er  

 omfattet af en kvalitetsordning, der efter en konkret vurdering for det  

 enkelte produkt skønnes at indebære krav, som kan sidestilles med krav, der  

 stilles under denne mærkningsordning.
 § 33. Ministeren for fødevarer, landbrug og fiskeri kan fastsætte  

 regler for godkendelse og anmeldelse af virksomheder, der ønsker at behandle  

 eller sælge produkter omfattet af en mærkningsordning.
 Stk. 2. Ministeren kan fastsætte regler om tilmelding af  

 primærproducenter, som ønsker hele eller dele af deres virksomhed omfattet af  

 en mærkningsordning.
 Stk. 3. Ministeren kan fastsætte regler om, at tilmeldte  

 primærproducenter og godkendte eller anmeldte virksomheder, som overtræder de  

 under en frivillig mærkningsordning opstillede krav eller andre betingelser,  

 midlertidigt eller permanent udelukkes fra denne mærkningsordning.
 § 34. Ministeren for fødevarer, landbrug og fiskeri kan fastsætte  

 regler om mærkning af de produkter, der er omfattet af en frivillig  

 mærkningsordning, herunder om forbeholdte varebetegnelser, anvendelse af  

 særlige mærker, logoer eller symboler, jf. § 24, stk. 2 og 3.
 § 35. De virksomheder og primærproducenter, som er tilsluttet en  

 frivillig mærkningsordning, afholder udgifterne ved denne ordning, jf. § 56.
 Stk. 2. Ministeren for fødevarer, landbrug og fiskeri kan  

 fastsætte regler om betaling af udgifter i forbindelse med en frivillig  

 mærkningsordning. § 56, stk. 4-7, finder tilsvarende anvendelse.
Kapitel 7 Primærproduktion af fødevarer § 36. Ved primærproduktion forstås dyrkning af afgrøder i  

 landbrug, gartneri og lignende, opdræt af dyr i landbrug, akvakulturbrug og  

 lignende samt fangst og landing af fisk, krebs- og bløddyr, produktion af  

 mælk og æg, jagt, biavl, indsamling af bær, frugter og svampe og lignende.
 Stk. 2. Medmindre ministeren fastsætter andet, er primærproduktion  

 ikke omfattet af reglerne i §§ 44-46.
 § 37. Ministeren for fødevarer, landbrug og fiskeri kan fastsætte  

 regler eller træffe bestemmelse om primærproduktion af fødevarer med henblik  

 på at sikre og forbedre den hygiejniske, sundheds- eller kvalitetsmæssige  

 beskaffenhed af fødevarerne.
 § 38. Mælkeproducenter må ikke ændre på mælkens naturlige  

 sammensætning og må ikke underkaste mælken anden behandling end mekanisk  

 rensning og afkøling.
 Stk. 2. Ministeren for fødevarer, landbrug og fiskeri kan  

 fastsætte regler om, at betaling for leveret mælk skal gradueres efter  

 kvaliteten.
 § 39. Dyr, der afhændes til slagtning eller slagtemæssig  

 behandling, må ikke lide af nogen sygdom eller indeholde rester af lægemidler  

 eller andre forureninger, der kan indebære risiko for menneskers sundhed, jf.  

 § 7, stk. 2.
§ 40. Nødslagtning af syge eller tilskadekomne dyr kan foretages  

 på stedet, når det er nødvendigt af dyreværnsmæssige grunde.
Ministeren for  

 fødevarer, landbrug og fiskeri kan fastsætte regler herom.
 § 41. På ejendomme, hvor dyrehold er tilladt, kan ejendommens ejer  

 eller bruger uanset bestemmelsen i § 44, stk. 2, foretage slagtning og  

 efterfølgende slagtemæssig behandling af egne dyr til forbrug i egen  

 husholdning. § 39 finder tilsvarende anvendelse.
 Stk. 2. Ministeren for fødevarer, landbrug og fiskeri kan  

 fastsætte regler om primærproducenters slagtning af dyr samt om vilkår for  

 producenters slagtning og salg fra egen virksomhed direkte til forbruger til  

 anvendelse i dennes private husholdning.
 § 42. Ministeren for fødevarer, landbrug og fiskeri kan fastsætte  

 regler eller træffe bestemmelse om primærproducenters salg af fødevarer fra  

 egen bedrift, fartøj m. v. direkte til forbruger til anvendelse i dennes  

 private husholdning.
Kapitel 8 Virksomhederne § 43. Den, der behandler eller sælger fødevarer eller andre af  

 loven omfattede produkter, er ansvarlig for overholdelsen af de krav, der er  

 fastsat i loven eller med hjemmel i loven.
 § 44. Tilvirkning af fødevarer eller tilsætningsstoffer med  

 henblik på salg må ikke påbegyndes, før autorisation hertil er meddelt af  

 ministeren for fødevarer, landbrug og fiskeri.
 Stk. 2. Slagtning og slagtemæssig behandling af husdyr samt  

 indvejning af mælk må kun finde sted på virksomheder, der er autoriseret  

 hertil af ministeren for fødevarer, landbrug og fiskeri.
Stk. 3. Ministeren kan fastsætte regler eller træffe bestemmelse  

 om, at virksomheder, der er omfattet af stk. 1 eller 2, kan fritages fra  

 kravet om autorisation.
Sådanne virksomheder er da omfattet af reglerne i §  

 45.
 § 45. Engrosvirksomhed, som omfatter opbevaring, aftapning,  

 emballering, ompakning, transport eller salg af fødevarer eller  

 tilsætningsstoffer, må ikke påbegyndes, før godkendelse hertil er meddelt af  

 ministeren for fødevarer, landbrug og fiskeri.
Stk. 2. Ministeren kan fastsætte regler eller træffe bestemmelse  

 om, at virksomheder, der er omfattet af stk. 1, kan fritages for kravet om  

 godkendelse.
Sådanne virksomheder skal da anmeldes til registrering hos  

 tilsynsmyndigheden.
 § 46. Detailvirksomhed, som omfatter behandling, bortset fra  

 slagtning og slagtemæssig behandling, eller salg af fødevarer eller  

 tilsætningsstoffer, må ikke påbegyndes, før godkendelse hertil er meddelt af  

 ministeren for fødevarer, landbrug og fiskeri.
 Stk. 2. Ministeren kan fastsætte regler om, at virksomheder, der  

 er omfattet af stk. 1, kan fritages for kravet om godkendelse, og om,  

 hvorvidt disse virksomheder skal anmeldes til registrering hos  

 tilsynsmyndigheden.
 Stk. 3. Ministeren kan fastsætte regler eller træffe bestemmelse  

 om behandling og salg af fødevarer under åben himmel og om udstilling af  

 fødevarer.
 § 47. Ministeren for fødevarer, landbrug og fiskeri kan fastsætte  

 regler om, at de af §§ 44-46 omfattede virksomheder ikke må påbegynde  

 indførsel til eller udførsel fra landet af fødevarer eller  

 tilsætningsstoffer, før der er sket anmeldelse herom til ministeren.
 § 48. Ministeren for fødevarer, landbrug og fiskeri kan fastsætte  

 regler om, at fremstilling eller salg af materialer og genstande, som er  

 bestemt til at komme i berøring med fødevarer, ikke må påbegyndes, før der er  

 sket anmeldelse herom til ministeren.
 § 49. Ministeren for fødevarer, landbrug og fiskeri kan fastsætte  

 regler om autorisation, godkendelse, registrering og anmeldelse for de  

 virksomheder, som er omfattet af loven, herunder om de vilkår, som  

 virksomhederne skal opfylde.
Stk. 2. Autorisation eller godkendelse skal indhentes på ny ved 1) væsentlige bygningsmæssige ændringer, 2) væsentlige ændringer i virksomhedens indretning, 3) væsentlige ændringer i virksomhedens produktion eller vareudvalg eller 4) indførelse af lovpligtig egenkontrol eller ved væsentlige ændringer i  

 denne egenkontrol.
 Stk. 3. Den, som overtager en autoriseret, godkendt, registreret  

 eller anmeldt virksomhed, skal anmelde dette ejer- eller brugerskifte til  

 tilsynsmyndigheden og samtidig oplyse, om der ønskes fornyet autorisation  

 eller godkendelse.
 Stk. 4. En autorisation eller godkendelse kan tages op til fornyet  

 behandling, når der er forløbet 5 år siden sidste autorisation eller  

 godkendelse.
 § 50. Autorisation eller godkendelse kan tilbagekaldes, hvis  

 virksomheden ikke opfylder de stillede vilkår, hvis forudsætningerne for  

 autorisationen eller godkendelsen ændres væsentligt, eller hvis det ud fra  

 hygiejniske, markedsføringsmæssige, afgiftsmæssige eller lignende årsager  

 skønnes nødvendigt.
 § 51. Virksomheder, der er omfattet af loven, skal til enhver tid  

 opfylde de krav, som hensynet til god hygiejnisk praksis tilsiger.
Stk. 2. Ministeren for fødevarer, landbrug og fiskeri kan  

 fastsætte regler eller træffe bestemmelse om hygiejne i samt indretning og  

 drift af virksomheder, transportmidler og lignende omfattet af loven.
Der kan  

 herunder fastsættes regler eller træffes bestemmelse om forhåndsgodkendelse  

 af transportmidler, lokaler, inventar, udstyr, maskiner, emballage og  

 lignende samt om is, vand, damp, luft og luftarter, der anvendes ved  

 behandling af fødevarer eller tilsætningsstoffer eller til rengøring af  

 lokaler, udstyr m.v.
 Stk. 3. Ministeren kan fastsætte regler om, at virksomheder, som  

 er omfattet af loven, kun må anvende fødevarer eller tilsætningsstoffer fra  

 autoriserede eller godkendte virksomheder.
 § 52. Ministeren for fødevarer, landbrug og fiskeri kan fastsætte  

 regler eller træffe bestemmelse om, at virksomheder, som er omfattet af  

 loven, for egen regning skal gennemføre en egenkontrol.
 Stk. 2. Ministeren kan fastsætte regler eller træffe bestemmelse  

 om, at virksomheder, som er omfattet af loven, for egen regning skal lade  

 foretage nærmere fastsatte analyser og undersøgelser, at analyseresultater  

 skal fremsendes til tilsynsmyndigheden, og at analyserne skal foretages på  

 særlige laboratorier, jf. § 60, nr. 1.
§ 53. Ministeren for fødevarer, landbrug og fiskeri kan fastsætte  

 regler om, at uddannelse, herunder i fødevarehygiejne, er obligatorisk for  

 visse personer, som er beskæftiget i virksomheder omfattet af loven.
Sådanne  

 uddannelser kan etableres efter reglerne i lov om arbejdsmarkedsuddannelser  

 og afsluttes med et certifikat.
Kapitel 9 Ind- og udførsel § 54. Det er forbudt med henblik på salg at indføre fødevarer, som  

 ikke opfylder kravene i loven, i regler, som er fastsat i medfør af loven,  

 eller i forordninger m.m. udstedt af Det Europæiske Fællesskab.
 Stk. 2. Ministeren for fødevarer, landbrug og fiskeri kan af  

 hensyn til menneskers, dyrs eller planters sundhed fastsætte regler eller  

 træffe bestemmelser om indførsel og udførsel af fødevarer, herunder forbyde  

 indførsel eller udførsel af fødevarer.
 Stk. 3. Ministeren kan fastsætte regler eller træffe bestemmelse  

 om fødevarer, der føres gennem landet som transitgods eller oplagres som  

 transitgods.
 § 55. Loven og de regler, som er fastsat i medfør af loven, gælder  

 også for fødevarer, der udføres til andre lande, medmindre varerne er i  

 overensstemmelse med gældende regler i modtagerlandet eller almindeligt  

 anerkendte internationale normer.
 Stk. 2. Ministeren for fødevarer, landbrug og fiskeri kan dog  

 fastsætte regler om sammensætning, kvalitet, mærkning m.v. af varer, der  

 udføres her fra landet.
 Stk. 3. Medmindre ministeren fastsætter andet, finder loven og  

 regler, der er fastsat i medfør af loven, også anvendelse på fødevarer, der  

 her i landet leveres som forsyning til skibe og fly.
Kapitel 10 Formålsbestemte afgifter og gebyrer § 56. De af loven omfattede primærproducenter og virksomheder,  

 herunder virksomheder, der fremstiller materialer og genstande, der er  

 bestemt til at komme i forbindelse med fødevarer, afholder udgifterne ved det  

 tilsyn og den kontrol, som udføres efter loven og regler udstedt i medfør af  

 loven, medmindre ministeren for fødevarer, landbrug og fiskeri fastsætter  

 regler om eller bestemmer andet.
 Stk. 2. Ministeren kan fastsætte regler om opkrævning og betaling  

 af afgifter til dækning af udgifter til tilsyn og kontrol efter loven eller  

 regler udstedt i medfør af loven, herunder for særligt belastende kontrol  

 samt ekstraordinære tilsyn, kontrol og analyser eller anden særlig kontrol,  

 jf. § 63.
 Stk. 3 . Ministeren kan fastsætte regler om betaling for særlige  

 ydelser og ekspeditioner, herunder autorisationer, godkendelser,  

 registreringer, anmeldelser, undersøgelser og attestationer, der ydes i  

 henhold til loven eller regler udstedt i medfør af loven.
 Stk. 4. Ministeren kan fastsætte regler om betaling og opkrævning  

 af afgifter eller gebyrer for godkendelser eller anmeldelser i henhold til  

 forordninger udstedt af Det Europæiske Fællesskab vedrørende de af loven  

 omfattede forhold.
Stk. 5. Beløb, som opkræves i medfør af stk. 1-4, og som ikke  

 betales rettidigt, tillægges en rente på 1,3 pct. månedligt for hver  

 påbegyndt måned fra forfaldsdagen at regne, medmindre andet er fastsat ved  

 forordning.
For erindringsskrivelser betales et gebyr på 200 kr., som  

 reguleres i henhold til § 3 i lov om en satsreguleringsprocent.
 Stk. 6. Den, der overtager en virksomhed, med hvilken der føres  

 tilsyn eller kontrol efter denne lov eller efter regler udstedt i medfør af  

 loven, hæfter for de dermed forbundne afgifter og gebyrer, som vedrører tiden  

 før overtagelsen.
 Stk. 7. Der er udpantningsret for de i stk. 1-6 nævnte beløb.
§ 57. Ministeren for fødevarer, landbrug og fiskeri kan fastsætte  

 regler eller træffe bestemmelse om, at visse detailforhandlingsvirksomheder,  

 der som led i uegennyttigt socialt arbejde tilvirker eller forhandler  

 fødevarer uden erhvervsmæssig fortjeneste for øje og uden konkurrencemæssig  

 betydning i forhold til andre virksomheder, kan fritages for afgifter og  

 gebyrer Kapitel 11 Myndighederne § 58. Ministeren for fødevarer, landbrug og fiskeri kan henlægge  

 sine beføjelser efter loven til en institution under ministeriet eller kan  

 efter forhandling med vedkommende minister eller myndighed henlægge sine  

 beføjelser til en anden offentlig institution.
 Stk. 2. Ministeren kan endvidere i nærmere afgrænset omfang  

 henlægge opgaver inden for lovens område til private institutioner.  

 Ministeren kan fastsætte regler herom.
Stk. 3. Ministeren kan nedsætte udvalg til at bistå ved  

 administrationen af særlige områder inden for loven.
Ministeren kan fastsætte  

 regler herom.
 § 59. Ministeren for fødevarer, landbrug og fiskeri etablerer en  

 central enhed og et antal regionale statslige enheder, som skal varetage  

 kontrol, tilsyn, undersøgelser og informationsvirksomhed m.m. inden for  

 lovens område.
 Stk. 2. Ministeren kan fastsætte regler eller træffe bestemmelse  

 om disse enheders opgaver og virksomhed samt om tilsynet med disse.
§ 60. Ministeren for fødevarer, landbrug og fiskeri kan fastsætte  

 regler eller træffe bestemmelse om 1) at offentlige og private laboratorier skal være akkrediterede,  

 godkendte eller opfylde bestemte kvalitetskriterier for at kunne varetage  

 undersøgelsesopgaver i henhold til loven eller i regler udstedt i medfør af  

 loven og 2) vurdering og godkendelse af analysemetoder og om, hvilke analysemetoder  

 der skal anvendes til laboratorieundersøgelser i henhold til loven eller  

 regler udstedt i medfør af loven.
§ 61. Ministeren for fødevarer, landbrug og fiskeri kan fastsætte  

 regler eller træffe bestemmelser med henblik på opfyldelse af Det Europæiske  

 Fællesskabs direktiver og beslutninger om forhold, som er omfattet af denne  

 lov.
Ministeren kan endvidere fastsætte de regler, som er nødvendige for  

 anvendelsen af Det Europæiske Fællesskabs forordninger om forhold, som er  

 omfattet af denne lov.
 Stk. 2. Ministeren kan fastsætte regler eller træffe bestemmelse  

 om fravigelse af reglerne i de i stk. 1 nævnte retsakter, i det omfang disse  

 indeholder adgang hertil.
 Stk. 3. Ministeren kan fastsætte regler med henblik på opfyldelse  

 af internationale traktater og aftaler inden for lovens områder.
Kapitel 12 Kontrol og offentliggørelse af kontrolresultater § 62. Ministeren for fødevarer, landbrug og fiskeri kan fastsætte  

 regler eller træffe bestemmelse om den kontrol, som skal udøves efter loven,  

 herunder om arten, omfanget og udførelsen samt om udarbejdelse af  

 kontrolprogrammer og anvendelse af analysemetoder, jf. § 60, nr. 2.
 § 63. Ministeren for fødevarer, landbrug og fiskeri kan fastsætte  

 regler eller træffe bestemmelse om, at bestemte typer af fødevarer skal  

 underkastes særlig kontrol.
§ 64. Ministeren for fødevarer, landbrug og fiskeri meddeler de  

 påbud og forbud, der anses for nødvendige for at sikre overholdelsen af de  

 krav, der er fastsat i loven, i regler udstedt eller bestemmelser truffet i  

 medfør af loven.
Det kan herunder bestemmes, at varer, der ikke opfylder de  

 krav, som er fastsat i loven, i regler udstedt eller bestemmelser truffet i  

 medfør af loven, skal mærkes, denatureres, beslaglægges eller tilintetgøres,  

 at virksomheden skal kalde varer tilbage fra senere omsætningsled, eller at  

 virksomheden midlertidigt skal indstille behandling eller salg.
 Stk. 2. Ministeren kan bestemme, at mærkning, denaturering,  

 beslaglæggelse, tilintetgørelse eller tilbagekaldelse i henhold til stk. 1  

 skal ske for virksomhedens regning. § 56, stk. 5-7, finder tilsvarende  

 anvendelse.
 § 65. Tilsynsmyndigheden og personer, som er særligt bemyndiget  

 hertil, har til enhver tid mod behørig legitimation og uden retskendelse  

 adgang til offentlige og private ejendomme, lokaliteter, transportmidler,  

 forretningsbøger, papirer m.v., herunder elektroniske data, for at  

 tilvejebringe oplysninger til brug for løsning af opgaver i henhold til loven  

 eller til regler, som er fastsat i medfør af loven.
Stk. 2. Politiet yder om nødvendigt bistand hertil.
Ministeren for  

 fødevarer, landbrug og fiskeri kan efter aftale med justitsministeren  

 fastsætte nærmere regler herom.
 § 66. Den, der er ansvarlig for forhold, som omfattes af loven  

 eller af regler udstedt i medfør af loven, skal efter anmodning fra  

 tilsynsmyndigheden give alle oplysninger, herunder om økonomiske og  

 regnskabsmæssige forhold, som har betydning for kontrollens gennemførelse,  

 samt vederlagsfrit yde tilsynsmyndigheden fornøden bistand ved kontrol,  

 prøveudtagning, kopiering og udlevering af skriftligt materiale og udskrift  

 af elektroniske data.
 Stk. 2. Tilsynsmyndigheden kan som led i kontrol og overvågning  

 vederlagsfrit mod kvittering udtage eller pålægge den ansvarlige at udtage  

 prøver af råvarer, halvfabrikata, færdigvarer, is, vand, damp, luft,  

 luftarter, materialer og genstande, tilsætningsstoffer, bekæmpelsesmidler,  

 rengørings- og desinfektionsmidler m.m.
 Stk. 3. Ministeren for fødevarer, landbrug og fiskeri kan  

 fastsætte regler eller træffe bestemmelse om, at en virksomhed skal yde  

 tilsynsmyndigheden bistand ved forsendelse af prøver og afholde udgifterne  

 herved.
 § 67. Ministeren for fødevarer, landbrug og fiskeri nedsætter et  

 fødevarekontroludvalg med den opgave at overvåge, om fødevarekontrollen  

 udføres i overensstemmelse med reglerne på området, kontrolstrategien og  

 kontrolplaner samt på en ressourcemæssigt hensigtsmæssig måde.
Stk. 2. Udvalget består af seks fagkyndige medlemmer udpeget af  

 ministeren.
Forbrugerrådet indstiller tre medlemmer, og Landbrugsraadet,  

 Dansk Industri, FDB og Dansk Handel og Service indstiller i fællesskab  

 ligeledes tre medlemmer.
Udvalget vælger sin formand blandt medlemmerne.  

 Ministeren fastsætter udvalgets forretningsorden og de nærmere regler om  

 udvalgets opgaver.
Stk. 3. Der oprettes en revisionsenhed under Ministeriet for  

 Fødevarer, Landbrug og Fiskeri.
Revisionsenheden bistår  

 Fødevarekontroludvalget.
Revisionsenhedens leder er sekretær for udvalget.  

 Ministeren fastsætter de nærmere regler om enhedens organisation og opgaver.
 Stk. 4. Dokumenter, der i henhold til lov om offentlighed i  

 forvaltningen og forvaltningsloven er interne, mister ikke som følge af  

 udveksling mellem Fødevarekontroludvalget og revisionsenheden deres interne  

 karakter.
 Stk. 5. Ministeren udarbejder årligt en redegørelse til  

 Folketinget om fødevarekontrollen.
 § 68. Ministeren for fødevarer, landbrug og fiskeri kan fastsætte  

 regler om offentliggørelse med navns nævnelse af resultater af og sanktioner  

 på grundlag af kontrol, som gennemføres i henhold til loven eller regler  

 udstedt i medfør af loven.
 Stk. 2. Ministeren kan fastsætte regler om formen for og omfanget  

 af offentliggørelse, herunder at offentliggørelse kan ske elektronisk.  

 Ministeren kan bestemme, at visse resultater ikke skal offentliggøres.
Stk. 3. Ministeren kan bestemme, at offentliggørelse skal ske på  

 grundlag af et af ministeren oprettet edb-informationssystem vedrørende  

 kontrolresultater.
Til brug for offentliggørelse kan ministeren på ethvert  

 tidspunkt, herunder periodisk, videregive såvel enkeltstående oplysninger som  

 masseoplysninger fra informationssystemet til en ubestemt kreds af modtagere.  

 Enhver har adgang til fra informationssystemet at få meddelt oplysninger, som  

 enten har været offentliggjort, eller som skal offentliggøres.
Adgangen  

 omfatter såvel enkeltstående oplysninger som masseoplysninger.
Kapitel 13 Det Rådgivende Fødevareudvalg § 69. Ministeren for fødevarer, landbrug og fiskeri nedsætter Det  

 Rådgivende Fødevareudvalg.
Udvalget afgiver udtalelse om væsentlige  

 fødevarepolitiske emner, herunder om udkast til ny lovgivning på området.
Stk. 2. Ministeren kan fastsætte nærmere regler om udvalgets  

 sammensætning og virksomhed.
Ministeren fastsætter udvalgets  

 forretningsorden.
Kapitel 14 Kost og ernæring § 70. Ministeren for fødevarer, landbrug og fiskeri har til opgave  

 at formidle oplysning til forbrugerne om forhold, der er omfattet af loven,  

 herunder om ernæring.
 Stk. 2. Ministeren kan iværksætte overvågningsprogrammer for  

 fødevarer og undersøgelser af fødevarer og af befolkningens kost og ernæring  

 med henblik på udstedelse af regler inden for lovens område og på  

 udarbejdelse af kost- og næringsstofanbefalinger, vejledninger til  

 myndigheder og virksomheder samt forbrugeroplysning om kost og ernæring.
 § 71. Ministeren for fødevarer, landbrug og fiskeri kan fastsætte  

 regler og træffe bestemmelse om privates, herunder virksomheders, oplysning  

 om kost og ernæring.
 Stk. 2. Ministeren kan fastsætte regler om, at fødevarer skal  

 mærkes med angivelse af næringsværdi, herunder om, hvorledes næringsværdien  

 skal angives på emballagen, i reklamer og lignende. § 26 finder tilsvarende  

 anvendelse for næringsdeklarationer.
 § 72. Ministeren for fødevarer, landbrug og fiskeri kan rådgive om  

 og fastsætte regler for offentlig kostforplejning.
 § 73. Ministeren for fødevarer, landbrug og fiskeri nedsætter et  

 ernæringsråd, der skal være rådgivende i ernæringsvidenskabelige spørgsmål.
Stk. 2. Ministeren for fødevarer, landbrug og fiskeri kan  

 fastsætte nærmere regler om rådets sammensætning og virksomhed.
Ministeren  

 fastsætter rådets forretningsorden.
Kapitel 15 Klage og dispensation.
§ 74. Ministeren for fødevarer, landbrug og fiskeri kan fastsætte  

 regler om adgangen til at klage over de i § 58 omhandlede myndigheders,  

 udvalgs og private institutioners afgørelser, herunder om, at en myndigheds  

 afgørelser ikke kan indbringes for anden administrativ myndighed.
Ministeren  

 kan endvidere fastsætte regler om myndighedernes, udvalgenes og de private  

 institutioners adgang til at genvurdere en sag, efter at der er indgivet  

 klage.
§ 75. Klagefristen er 4 uger fra den dag, hvor afgørelsen er  

 meddelt den pågældende.
Klage skal sendes til den myndighed, der har truffet  

 afgørelsen.
 Stk. 2. Klagemyndigheden kan inden for 6 måneder efter afgørelsen  

 se bort fra overskridelser af klagefristen, når særlige grunde taler herfor.
 § 76. Ministeren for fødevarer, landbrug og fiskeri kan, når  

 forholdene taler derfor, meddele dispensation fra bestemmelserne i § 15, stk.  

 1, § 23, § 49, stk. 2, § 54, stk. 1, og § 55, stk. 1.
§ 77. Ministeren for fødevarer, landbrug og fiskeri kan under  

 større katastrofer, herunder krise eller krig, fastsætte de regler og træffe  

 de bestemmelser, der er nødvendige for at sikre den mest fordelagtige  

 anvendelse af fødevarer, undgå forurening m.v. og sikre befolkningens  

 forsyning med fødevarer.
Ministeren kan herunder fastsætte regler eller  

 træffe bestemmelse om fravigelse af de i loven fastsatte regler.
Stk. 2. Såfremt de i medfør af stk. 1 fastsatte regler eller  

 trufne bestemmelser medfører økonomisk tab for en virksomhed eller for en  

 producent, er staten erstatningspligtig.
De pågældende virksomheder må ikke  

 derved stilles mindre gunstigt end andre i samme branche.
 Stk. 3. Erstatning ansættes i mangel af mindelig overenskomst i  

 overensstemmelse med regler, der fastsættes af ministeren.
Kapitel 16 Straffebestemmelser § 78. Medmindre højere straf er forskyldt efter den øvrige  

 lovgivning, straffes med bøde den, der 1) behandler, sælger, indfører eller udfører fødevarer i strid med § 7, §  

 9, stk. 1, § 15, stk. 1, § 20, stk. 1, § 23, § 27, stk. 1, § 38, stk. 1, §  

 39, § 49, stk. 3, § 51, stk. 1, og § 55, stk. 1 og 3, 2) behandler, sælger eller indfører fødevarer, tilsætningsstoffer eller  

 materialer og genstande bestemt til at komme i berøring med fødevarer i strid  

 med § 19, stk. 1 og 2, § 21, § 24, stk. 3, og § 54, stk. 1, for  

 tilsætningsstoffer, jf. § 18, nr. 1, og for materialer og genstande, jf. §  

 30, nr. 1, 3) uden autorisation, godkendelse eller registrering, udøver virksomhed  

 som omhandlet i §§ 44-46, 4) beskæftiger personer i strid med § 11, stk. 1, og § 18, 5) undlader at efterkomme påbud og forbud efter § 10, stk. 2 og 3, og §  

 63, 6) undlader at efterkomme påbud og forbud efter § 64, stk. 1, 7) undlader at give tilsynsmyndighederne adgang til virksomheden efter §  

 65, stk. 1, 8) undlader at afgive oplysninger eller at yde tilsynsmyndigheden bistand  

 efter § 66, stk. 1, eller 9) undlader at udtage prøver efter § 66, stk. 2.
Stk. 2. Straffen kan stige til hæfte eller fængsel i indtil 2 år,  

 hvis overtrædelsen er begået med forsæt eller grov uagtsomhed og der ved  

 overtrædelsen er 1) forvoldt skade på sundheden eller fremkaldt fare herfor eller 2) opnået eller tilsigtet opnået en økonomisk fordel for den pågældende  

 selv eller andre, herunder ved besparelser.
Stk. 3. I regler, der udstedes i medfør af loven, kan der  

 fastsættes straf af bøde for overtrædelse af bestemmelser i reglerne eller af  

 vilkår, der meddeles efter reglerne.
I reglerne kan der endvidere fastsættes  

 straf af bøde for overtrædelse af bestemmelser i regler fastsat af Det  

 Europæiske Fællesskab om forhold, som er omfattet af denne lov.
Det kan  

 endvidere fastsættes, at straffen kan stige til hæfte eller fængsel i indtil  

 2 år under tilsvarende betingelser som anført i stk. 2.
 Stk. 4. Der kan pålægges selskaber m. v. (juridiske personer)  

 strafansvar efter reglerne i straffelovens 5. kapitel.
 § 79. Skønnes en overtrædelse ikke at ville medføre højere straf  

 end bøde, kan ministeren for fødevarer, landbrug og fiskeri tilkendegive, at  

 sagen kan afgøres uden retslig forfølgning, hvis den, der har begået  

 overtrædelsen, erklærer sig skyldig i overtrædelsen og erklærer sig rede til  

 inden en nærmere angivet frist, der efter begæring kan forlænges, at betale  

 en i tilkendegivelsen angivet bøde.
 Stk. 2 . Med hensyn til den i stk. 1 nævnte tilkendegivelse finder  

 bestemmelsen om tiltalerejsning i retsplejelovens § 930, jf. § 926,  

 tilsvarende anvendelse.
 Stk. 3. Betales bøden i rette tid, eller bliver den efter  

 stedfunden vedtagelse inddrevet eller afsonet, bortfalder videre forfølgning.
Kapitel 17 Ikrafttræden m.m.
 § 80. Staten tilbyder de kommunale tjenestemænd, som på  

 tidspunktet for ikrafttræden af § 59 er beskæftiget med varetagelsen af  

 opgaver i henhold til denne lov eller de i § 81, stk. 2, nævnte love,  

 ansættelse fra dette tidspunkt som statstjenestemænd i tilsvarende stillinger  

 med henblik på varetagelse af opgaverne i de enheder, der er nævnt i § 59.  

 Ansættelsen tilbydes på de vilkår, der gælder for tjenestemænd i staten, dog  

 således at der ikke herved sker en forringelse af de pågældendes hidtidige  

 løn- og andre ansættelsesvilkår.
 Stk. 2. Hvis en kommunal tjenestemand, der har fået tilbudt  

 ansættelse i henhold til stk. 1, ikke ønsker ansættelse som  

 statstjenestemand, opretholdes den kommunale ansættelse og de herfor gældende  

 vilkår under tjenestemandens udførelse af de opgaver, der er henlagt til den  

 tilbudte statslige stilling.
Stk. 3. En tjenestemand, som i henhold til stk. 2 vælger at  

 opretholde den kommunale ansættelse under udførelse af de opgaver, der er  

 henlagt til den tilbudte statslige stilling, har ikke krav på ventepenge,  

 rådighedsløn eller pension på grund af den opgaveomlægning, der sker i  

 forbindelse med oprettelsen af de i § 59 nævnte enheder.
Tjenestemanden har  

 pligt til at underkaste sig de forandringer i sine tjenesteforretningers  

 omfang og beskaffenhed, som følger af denne opgaveomlægning.
 Stk. 4. En tjenestemand, som vælger at opretholde den kommunale  

 ansættelse, kan senest 5 år efter det i stk. 1 nævnte tidspunkt søge overgang  

 til ansættelse som statstjenestemand på vilkår som nævnt i stk. 1.
 Stk. 5. Staten refunderer kommunen udgifterne til løn til de  

 kommunale tjenestemænd, der i henhold til stk. 2 vælger at opretholde den  

 kommunale ansættelse, så længe de udfører arbejde for staten.
 Stk. 6. Hvis staten ikke længere har behov for beskæftigelse af en  

 tjenestemand, som har valgt at opretholde den kommunale ansættelse, kan  

 staten efter forudgående varsling af vedkommende kommune bringe  

 tjenestemandens arbejdsforhold til staten til ophør med det for  

 tjenestemanden gældende opsigelsesvarsel.
Stk. 7. Staten afholder eventuelle udgifter til rådighedsløn eller  

 ventepenge og udbetaler pension til de tjenestemænd, der i henhold til stk. 1  

 og 4 overgår til ansættelse som statstjenestemænd.
Kommunen refunderer staten  

 den del af tjenestemandens pension, der forholdsmæssigt svarer til  

 tjenestemandens pensionsalder ved overgangen til tjeneste i staten.
 Stk. 8. Staten refunderer kommunen eventuelle udgifter til  

 rådighedsløn eller ventepenge til de tjenestemænd, der i henhold til stk. 2  

 vælger at opretholde den kommunale ansættelse, og hvis tjeneste i staten  

 senere bringes til ophør efter stk. 6.
Stk. 9. Kommunen udbetaler pensionen til de tjenestemænd, der i  

 henhold til stk. 2 vælger at opretholde den kommunale ansættelse.
Staten  

 refunderer kommunen den del af tjenestemandens pension, der forholdsmæssigt  

 svarer til den pensionsalder, tjenestemanden har optjent efter overgangen til  

 tjeneste i staten.
 Stk. 10. Den endelige administrative afgørelse af tvivlsspørgsmål  

 efter stk. 1-9 træffes af finansministeren efter forhandling med de  

 involverede parter.
 § 81. Tidspunktet for lovens eller dele af lovens ikrafttræden  

 fastsættes af ministeren for fødevarer, landbrug og fiskeri.
 Stk. 2. Ministeren kan i den forbindelse fastsætte, at følgende  

 lovbestemmelser helt eller delvis ophæves:
 1) Lov om kvalitetskontrol med fisk og fiskevarer, jf. lovbekendtgørelse  

 nr. 649 af 4. august 1993.
 2) Lov nr. 310 af 6. juni 1973 om levnedsmidler.
 3) Lov nr. 538 af 17. november 1976 om international transport af  

 letfordærvelige levnedsmidler.
 4) Lov nr. 343 af 25. maj 1990 om administration af Det Europæiske  

 Fællesskabs retsakter om levnedsmidler m. m.
 5) Lov nr. 290 af 29. april 1992 om æg og ægprodukter.
 6) Lov nr. 342 af 14. maj 1992 om mælk, mælkeprodukter, margarine m. v.  

 (mælkeproduktloven).
 7) Lov nr. 343 af 14. maj 1992 om kød (kødloven).
 8) Lov nr. 481 af 12. juni 1996 om offentliggørelse af kontrolresultater  

 og om ændring af visse love under Landbrugs- og Fiskeriministeriet.
 9) Lov nr. 402 af 10. juni 1997 om fødevarekvalitet.
 10) §§ 11 og 12 i lov nr. 356 af 6. juni 1991 om miljø og  

 genteknologi, som ændret ved § 2 i lov nr. 921 af 25. november 1992.
Stk. 3. Regler, der er udstedt i medfør af de i stk. 2 nævnte  

 love, forbliver i kraft, indtil de afløses af regler udstedt i medfør af  

 denne lov.
Overtrædelse af reglerne straffes efter de hidtil gældende regler.
 § 82. Loven gælder ikke for Færøerne og Grønland, men kan ved  

 kongelig anordning helt eller delvis sættes i kraft for Grønland med de  

 afvigelser, som de særlige grønlandske forhold tilsiger.
 (* 1) §§ 31-35 er tidligere notificeret som en del af lov nr. 402 af 10.  

 juni 1997 om fødevarekvalitet i overensstemmelse med bestemmelserne i Rådets  

 direktiv af 28. marts 1983 (83/189/EØF) om en informationsprocedure med  

 hensyn til tekniske standarder og forskrifter, som ændret ved Rådets direktiv  

 af 22. marts 1988 (88/182/EØF) og Europa-Parlamentets og Rådets direktiv af  

 23. marts 1994 (94/10/EF).
 Loven indeholder bestemmelser, som gennemfører dele af Rådets direktiv af  

 18. december 1978 (79/112/EØF) om mærkning og præsentationsmåder for  

 levnedsmidler bestemt til den endelige forbruger samt om reklame for sådanne  

 levnedsmidler med senere ændringer, Rådets direktiv af 21. december 1988  

 (89/109/EØF) om materialer og genstande bestemt til at komme i berøring med  

 levnedsmidler og Rådets direktiv af 14. juni 1993 (93/43/EØF) om  

 levnedsmiddelhygiejne.
