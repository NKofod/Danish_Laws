Betænkning afgivet af Udvalget for  

 Forretningsordenen den 3. maj 2000 Betænkning over Forslag til folketingsbeslutning om  

 ændring af forretningsorden for Folketinget (Frist for vedtagelse af lovforslag) [af Jes Lunde (SF) m. fl.] Udvalget har behandlet beslutningsforslaget i en  

 række møder og har herunder stillet spørgsmål til  

 finansministeren, som denne har besvaret i et samråd.
 Der er af udvalget stillet  

 ændringsforslag, hvorom henvises til de ledsagende  

 bemærkninger.
 De hensyn, der indgår i tilrettelæggelsen af  

 lovgivningsarbejdet i Folketinget, er komplekse og ofte modsatrettede.
 På den ene side ønskes der god tid til  

 forberedelsen af behandlingen i Folketingssalen for såvel medlemmer som  

 offentligheden og god tid til udvalgsbehandlingen, og på den anden side  

 er lovgivningsarbejdet i visse tilfælde underlagt tidspres.
 Tidspres kan være begrundet i et eller flere af  

 følgende forhold:
formelle tidsfrister, f.eks. finansloven, diskontinuitetsprincippet   det forhold, at forslag, der ikke er  

 vedtaget ved folketingsårets udgang, bortfalder og skal  

 genfremsættes, praktiske ønsker om en hurtig behandling, f.eks.  

 afgiftslovgivning, hvor hamstring skal undgås, og sidst, men ikke  

 mindst, politisk ønske om handlekraft, f.eks. rockerloven, eller  

 lovgivning om erhvervelse af indfødsret ved erklæring.
 Bestemmelserne i Folketingets forretningsorden kan i et  

 vist omfang regulere disse modsatrettede hensyn, og der er i udvalget  

 tilslutning til SF s forslag, der indebærer, at der som udgangspunkt  

 skal sikres minimum 30 dage til lovbehandling i Folketinget regnet fra  

 fremsættelsen af lovforslaget til dets vedtagelse ved 3.  

 behandling.
 Udvalget har på baggrund af et notat fra  

 Folketingets administration drøftet yderligere muligheder for at  

 modvirke den ophobning af sager, der traditionelt sker i december og maj, jf.  

 nedenfor.
 Udvalget ønsker dog at slå fast, at lige  

 så vigtigt som formelle regler er det, at både Folketinget og  

 regeringen viser vilje til at sikre en både forsvarlig og hurtig  

 behandling af forslag.
Regeringen skal fremsætte sine lovforslag så  

 tidligt som muligt, så både behandlingen i salen og i udvalg kan  

 planlægges.
Regeringen skal endvidere besvare udvalgets  

 spørgsmål inden for de frister, der er aftalt med udvalget,  

 eller inden den 4-ugers-frist, der fremgår af Folketingets  

 forretningsorden, og regeringen skal sikre, at udvalget modtager eventuelle  

 ændringsforslag i god tid inden tidspunktet for  

 betænkningsafgivelse.
 Udvalgene og udvalgenes medlemmer skal sørge for at  

 disponere behandlingen af forslag således, at spørgsmål  

 stilles tidligt under behandlingen, og således, at medlemmerne er parat  

 til at afgive betænkning og har ændringsforslag og  

 betænkningsbidrag klar på det tidspunkt, der er aftalt i  

 udvalget.
 Udvalget skal endvidere henstille til medlemmerne  

 (grupperne), at man nøje overvejer behovet for at stille  

 forespørgsler specielt hen imod folketingsårets afslutning (i  

 april og maj måned), således at tilrettelæggelsen af  

 arbejdet i salen i den afsluttende del af folketingssamlingen kan  

 forbedres.
 Som nævnt har udvalget drøftet yderligere  

 muligheder for at modvirke den ophobning af sager, der traditionelt sker i  

 december og maj:
 Udvalget har bedt såvel Finansudvalget som  

 finansministeren om kommentarer til forslag om at fremrykke  

 finanslovforhandlingerne, så der bliver bedre tid til behandlingen af  

 de lovforslag, der følger af aftalerne om finansloven.
Både finansministeren og Finansudvalget har  

 tilkendegivet, at man er indstillet på, at finanslovforhandlingerne  

 afsluttes tidligere.
Finansudvalget har særligt anført, at man  

 kan tiltræde, at forhandlingerne fremrykkes, gerne med henblik på  

 at de afsluttes primo november, således at der bliver bedre tid for  

 Folketinget til at behandle de lovforslag og ændringsforslag til  

 finanslovforslaget, som måtte følge af aftaler om finansloven  

 (brevet fra Finansudvalget er optrykt som bilag 1).
 Efter Udvalget for Forretningsordenens opfattelse  

 bør finanslovforhandlingerne være afsluttet så tidligt, at  

 den foreslåede minimumsbehandlingstid for lovforslag kan overholdes,  

 for så vidt angår de lovforslag, der følger af  

 aftalerne.
 Til illustration af konsekvenserne af en fremrykning af  

 finanslovforhandlingerne er som bilag 2 optrykt en oversigt over den  

 forventede køreplan for behandling af finanslovforslaget for 2001.  

 Udvalget for Forretningsordenen skal i den forbindelse henstille, at der i  

 forbindelse med finanslovforhandlingerne i højere grad foretages en  

 nøje vurdering af behovet for at gennemføre  

 følgelovgivningen inden årsskiftet.
Det fremgår af det notat, Udvalget for  

 Forretningsordenen har fået fra Folketingets administration, at af de  

 82 forslag, der blev færdigbehandlet umiddelbart før jul, havde  

 kun de 32 sammenhæng med finansloven.
For de øvrige 50 forslag  

 havde den gennemsnitlige behandlingstid været 51 dage og  

 udvalgsbehandlingen 24 dage.
Problemet, for så vidt angår disse  

 forslag, synes således først og fremmest at være, at  

 færdiggørelsen skal foregå samtidig med  

 færdiggørelsen af de mange forslag, der er led i  

 finanslovforliget.
Et tilsvarende problem opstår i maj måned,  

 hvor forslag, der har været under behandling i Folketinget i flere  

 måneder, skal færdigbehandles inden for en forholdsvis kort  

 periode og sammen med den større eller mindre lovpakke, der  

 næsten hvert år fremsættes hen imod afslutningen af  

 samlingen.
 Udvalget kan tilslutte sig, at der medio november afholdes  

 et møde i Udvalget for Forretningsordenen eller mellem Folketingets  

 formand og formændene for de øvrige udvalg med henblik på  

 en spredning af forslag, der ønskes færdiggjort før jul.
 I forbindelse hermed kunne det henstilles til regeringen  

 at overveje, om ikke ikrafttrædelsestidspunktet kunne ændres til  

 en senere dato end 1. januar.
 Et tilsvarende møde i Udvalget for  

 Forretningsordenen eller mellem Folketingets formand og formændene for  

 de øvrige udvalg bør afholdes medio april med henblik på  

 færdiggørelsen af de resterende forslag inden grundlovsdag.
 Der vil utvivlsomt også i fremtiden være  

 eksempler på forslag, som et stort flertal er indstillet på skal  

 gennemføres hurtigere end den i beslutningsforslaget foreslåede  

 mindstebehandlingstid på 30 dage, f.eks. forslag, der er såvel  

 juridisk som teknisk ukomplicerede, og der kan være behov for, at der  

 på et tidligt tidspunkt træffes politisk beslutning om  

 fravigelser af de nuværende regler for behandling af sådanne  

 forslag.
 Ved tilrettelæggelsen af folketingsarbejdet  

 lægges der således bl.a. vægt på, at der er god tid  

 til forberedelsen af behandlingen i salen for såvel medlemmer som  

 offentligheden og god tid til udvalgsbehandlingen.
 Skal et forslag behandles inden for snævre  

 tidsfrister, er der behov for, at der foretages en afvejning af disse  

 hensyn.
Følges reglerne i Folketingets forretningsorden og  

 de hensigtserklæringer, som Udvalget for Forretningsordenen har fremsat  

 for at tilgodese god tid til forberedelsen af behandlingen i salen, skal der  

 gå mindst 10 dage mellem fremsættelsen og 1. behandling, 5 dage fra omdeling af udvalgets betænkning til 2. behandling  

 og 2 dage mellem 2. og 3. behandling.
 Det betyder, at forslagene normalt »ligger stille« i ca.  

 18 af de 30 dage, der med SF s forslag afsættes som  

 minimumsbehandlingstid i Folketinget, og at der således kun er ca. 12  

 dage til udvalgsbehandling.
 For at sikre, at forslag, der ønskes  

 hastebehandlet, hurtigt kommer til udvalgsbehandling, finder udvalget, at  

 forslagsstillere f.eks. i fremsættelsestalen bør melde klarere  

 ud om et eventuelt ønske om en hurtig behandling, således at et  

 sådant ønske kan behandles i det relevante politiske forum  

 straks efter fremsættelsen.
 I øvrigt finder udvalget, at udvalgene med den  

 stadig forbedrede planlægning af arbejdet bør sikre, at forslag  

 som overvejende hovedregel er undergivet en udvalgsbehandling på mindst  

 14 dage.
 Som bilag 3 er optrykt et notat om  

 langtidsplanlægningen af arbejdet i det norske Stortinget, den svenske  

 Riksdagen og det finske Eduskunta.
 Udvalget kan tilslutte sig, at man fortsat i Folketinget  

 overvejer mulighederne for at forbedre planlægningen og herunder er  

 opmærksom på sikkerheden af regeringens og udvalgenes  

 forudsigelser om fremsættelser og betænkningsafgivelser,  

 således at de kan anvendes i en langtidsplanlægning.
Udvalget kan endvidere tilslutte sig, at der  

 iværksættes et forsøg, der omfatter 3-4 udvalg, der efter  

 det første udvalgsmøde, hvor forslaget er behandlet, afgiver en  

 meddelelse til Præsidiet om, hvornår udvalget forventer at afgive  

 betænkning over forslaget.
Det bemærkes i den forbindelse, at det  

 er vigtigt, at den relevante fagminister inddrages i planlægningen,  

 således at der kan træffes aftaler om frister for besvarelse af  

 spørgsmål og for eventuelle ændringsforslag.
Udvalget har endvidere anmodet administrationen om at  

 overveje mulighederne for, at udvalgene på et tidligere tidspunkt  

 eventuelt straks efter fremsættelsen   kan påbegynde arbejdet med  

 forslagene.
En redegørelse herom vil foreligge i det nye  

 folketingsår.
Ikke mindst når et politisk forlig skal  

 udmøntes i lovforslag, vil det være nærliggende for  

 ministerierne at samle lovændringer i forskellige love i ét  

 lovforslag.
Problemet er imidlertid, at samlelove i et vist omfang kan give  

 anledning til såvel politiske som juridiske overvejelser.
De vil ofte  

 resultere i modsatrettede ønsker om at dele et lovforslag,  

 således at det bliver muligt at differentiere stemmeafgivelsen i  

 forhold til de enkelte bestanddele.
Dette kan give anledning til en  

 række juridisk-tekniske problemer.
Er der overhovedet mulighed for at udmønte dele af  

 forliget i lovgivning i form af ændringsforslag til allerede fremsatte  

 forslag, vil dette naturligvis være ulige lettere end at udarbejde et  

 nyt lovforslag, der skal igennem ministermøder, statsråd og 1.  

 behandling.
Ud over spørgsmålet om, hvorvidt det identitetskrav,  

 som udledes af grundlovens § 41, stk. 2, er opfyldt, rejser  

 ændringsforslag imidlertid lovkvalitetsmæssigt det problem, at et  

 ændringsforslag erfaringsmæssigt ikke får den samme  

 grundige behandling som egentlige lovforslag.
 Som bilag 4 er optrykt et notat om retlige problemer  

 forbundet med ændringsforslag.
 Udvalget er meget opmærksom på, at der ikke i  

 travle perioder bør ske en fravigelse af de almindelige  

 begrænsninger i, hvilke emner der kan samles i ét lovforslag, og  

 hvor vidtgående ændringsforslag der kan gennemføres til et  

 lovforslag.
 Udvalget vil snarest tage op til undersøgelse, om  

 der kan ske en nærmere præcisering af, hvor vidtgående  

 ændringer der kan gennemføres i et fremsat lovforslag under  

 behandlingen i Folketinget.
Der er i udvalget tilslutning til, at SF s forslag  

 bør gennemføres.
Som beslutningsforslaget er formuleret, vil  

 den foreslåede forretningsordensbestemmelse være omfattet af den  

 almindelige regel i § 42 om fravigelser fra forretningsordenen.
Fravigelser  

 kræver således en tilslutning på ¾ af de stemmende.
I  

 bemærkningerne til beslutningsforslaget er det anført, at der  

 alene skal kunne dispenseres fra 30-dages-fristen i tilfælde af  

 uopsættelig hastelovgivning i forbindelse med kriseindgreb, men  

 udvalget finder ikke, at dispensationsadgangen i denne henseende bør  

 administreres anderledes end normalt, for så vidt angår  

 dispensationer.
 Såfremt et udvalg ønsker 3. behandling  

 tidligere end 30 dage efter lovforslagets fremsættelse, bør  

 dette fremgå af udvalgets betænkning.
 Herefter indstiller udvalget beslutningsforslaget  

 til vedtagelse med det stillede ændringsforslag.
Ændringsforslag Af	udvalget:
Til § 2 1) Datoen »den 1. april 2000« ændres til: »fra  

 begyndelsen af folketingsåret 2000-01«.
Bemærkninger Til nr. 1 Under hensyn til tidspunktet for afgivelsen af  

 betænkning er det nødvendigt at foretage en udskydelse af det  

 oprindeligt foreslåede ikrafttrædelsestidspunkt.
Ivar Hansen (V) fmd.  

  Ole Løvig Simonsen (S) nfmd.  

  Henning Grove (KF)  Poul Nødgaard (DF)  

  Margrete Auken (SF) Pernille Blach Hansen (S)  

  Grete Schødts (S)  Jan Petersen (S)  

  Helge Mortensen (S)  Dorte Bennedsen (S)  

  Jes Lunde (SF)  Peter Duetoft (CD)  

  Jette Gottlieb (EL) Elisabeth Arnold (RV)  

  Anders Fogh Rasmussen (V)  

  Birthe Rønn Hornbech (V)  

  Christian Mejdahl (V)  Bendt Bendtsen (KF)  

  Kristian Thulesen Dahl (DF) Kirsten Jacobsen (FRI)  

  Jann Sjursen (KRF) FINANSUDVALGET Formanden Tlf.: 33 37 55 60 Folketingets formand Hr.
Ivar Hansen Den  26. april 2000 Den 27. april 2000 Kære Ivar Tak for brev af 12. april 2000 vedrørende det til Udvalget for  

 Forretningsordenen henviste Forslag til folketingsbeslutning (B 69) om  

 ændring af forretningsordenen for Folketinget.
Finansudvalget har på et møde den 26. april 2000  

 drøftet henvendelsen.
Udvalget har ikke taget stilling til indholdet  

 af B 69, men kan tiltræde, at forhandlingerne vedrørende  

 finansloven fremrykkes, gerne med henblik på, at de afsluttes primo  

 november, således at der bliver bedre tid for Folketinget til at  

 behandle de lovforslag og ændringsforslag til finanslovforslaget, som  

 måtte følge af aftaler om finansloven.
I denne forbindelse  

 bemærkes, at Finansudvalget finder, at såfremt afslutningen af  

 finanslovforhandlingerne fremrykkes væsentligt, er der ikke  

 længere behov for, at finansministeren medio oktober stiller  

 ændringsforslag af overvejende teknisk karakter bl.a. vedrørende  

 ajourføring af skøn over lovbundne udgifter m.v.
Hvad  

 angår tidspunktet for fremsættelsen af finanslovforslaget, har  

 finansministeren på baggrund af en henvendelse fra Finansudvalget ved  

 skrivelse af 29. november 1999 givet tilsagn om, at fremsættelsen  

 fremover vil finde sted mellem den 25. og 29. august og dermed tidligere end  

 den ved grundlovens § 45, stk. 1, foreskrevne sidste frist den 31. august.  

 Udvalget finder ikke, at der er tvingende grunde til yderligere at fremskynde  

 fremsættelsen af finanslovforslaget.
Med venlig hilsen Peter Duetoft Finansudvalget  

                                                          BILAG 2 Christiansborg, den 3. maj 2000 Uddrag af forventet køreplan for behandling af forslag til finanslov for 2001 Tirsdag den 29. august 2000         	Forslag til  

 finanslov for 2001 fremsættes Mandag den 4. september               	Finansudvalget  

 gennemgår FFL 2001 og tirsdag den 5. september Torsdag den 7. september            	1. behandling af FFL  

 2001 Tirsdag den 3. oktober               	Frist for besvarelse af  

 spørgsmål til FFL 2001 FFL 2001  

 genfremsættes Torsdag den 5. oktober              	(kort) 1. behandling af det  

 genfremsatte FFL 2001 Onsdag den 25. oktober		Finansudvalget afgiver  

betænkning over FFL 2001 Primo november                	2. behandling af FFL 2001 Mandag den 6. november	Forhandlinger vedrørende FFL 2001  

 afsluttes Fredag den 10. november	Sidste frist for fremsættelse af  

 regeringens ændringsforslag til FFL 2001 Medio november 	Sidste frist for fremsættelse af partiernes  

 ændringsforslag til FFL 2001 Onsdag den 6. december	Finansudvalget afgiver  

tillægsbetænkning over FFL 2001 Onsdag den 13. december og		3. behandling af FFL 2001 torsdag den 14. december BILAG 3 Lov- og Parlamentssekretariatet Den 24. marts 2000 Notat Om langtidsplanlægning af arbejdet i det norske  

 Stortinget, den svenske Riksdagen og det finske Eduskunta.
Stortinget i Norge Den faste valgperiode på 4 år er inddelt i årlige  

 Stortingssesjoner, f.eks.
Stortingssesjonen 1999-2000. Fremsatte forslag  

 bortfalder ikke med udgangen af en sesjon, men kan behandles gennem  

 hele valgperioden.
De årlige Stortingssesjoner inddeles i en  

 høstsesjon fra begyndelsen af oktober til medio december og en  

 vårsesjon fra begyndelsen af januar til medio juni.
Der fremsættes årligt ca. 150 Odelstingspropositioner,  

 svarende til regeringslovforslag, fordelt med ca. 25 i høstsesjonen og  

 60 i vårsesjonen, ca. 125 Stortingspropositioner, der i det  

 væsentlige vedrører budget/bevilling og tillægsbevilling.  

 Hertil kommer ca. 50 Stortingsmeldinger (redegørelser).  

 Regeringsforslagene udarbejdes ofte i eksterne lovkommissioner.
Forslagene  

 sendes til høring, normalt med en frist på 3 måneder.  

 Reglerne herom kan fraviges, hvilket dog kun sker undtagelsesvis.
 Der behandles ca. 10 private lovforslag i udvalgene, men de bliver  

 sjældent vedtaget i plenum.
Ifølge forretningsordenen skal regeringen en gang i hver sesjon  

 fremsende en oversigt til Stortinget over forslag, der forventes fremsat.
Det  

 skal ske ved indledningen af høstsesjonen, dvs. i oktober.
Efter  

 praksis fremsendes yderligere en redegørelse i januar for  

 vårsesjonen.
Den revideres i april.
Forud for udarbejdelsen i statsministerens kontor indkaldes bidrag fra de  

 enkelte ministerier.
Den herefter sammensatte liste gennemgås på  

 et ministermøde, hvorefter statsministeren træffer endelig  

 beslutning om dens sammensætning.
Regeringens planer for kommende  

 forslag og redegørelser udarbejdes i flere udgaver.
Til regeringens  

 eget brug udgives en oversigt, der dels omfatter flere forslag, idet  

 også usikre (af politiske eller tekniske grunde) forslag er medtaget,  

 og dels indeholder et resume af forslagene.
Den oversigt, der fremsendes til Stortinget, indeholder alene titler og  

 forventet fremsættelse inden for en måned.
Oversigten optrykkes i  

 Stortinget under betegnelsen »Saker som Regjeringen vil oversende i  

 høstsesjonen« i en særlig publikationsrække, der desuden  

 omfatter »Saker som komiteene har til behandling samt interpellasjoner og  

 spørgsmål« og »Saker som er behandlet i denne sesjon samt  

 interpellationer og spørgsmål«.
 Kan et forslag ikke fremsættes som anført i oversigten, skal  

 den pågældende minister give Stortinget besked, hvilket  

 naturligvis sker med kopi til regeringen.
 Førnævnte publikation revideres løbende af Stortingets  

 kontor med de oplysninger, der fremsendes af de enkelte ministre om  

 yderligere forslag og ændringer i forventet  

 fremsættelsestidspunkt.
 Efter hvert statsråd, typisk ugentligt, fremsender regeringen en  

 oversigt til Stortinget over de forslag, som det er besluttet at  

 fremsætte i Stortinget.
Lovforslagene (Odelstingspropositioner) fremsættes i Odelstinget.
De  

 optages i den forbindelse på dagsordenen på grundlag af den  

 liste, der er fremkommet fra Statsrådsmødet.
Formålet med  

 dagsordenspunktet er en referering af forslagene til udvalg.
Undtagelsesvis  

 kan der tillades en debat herom, men ikke om forslagenes substans.
Det  

 enkelte udvalg er sammensat af såvel Odelstings- som  

 Lagtingsmedlemmer.
Efter udvalgets betænkningsafgivelse sættes forslaget til  

 eneste behandling i Odelstinget.
Den efterfølges af en  

 plenumbehandling i Lagtinget kort tid derefter.
Det hænder, at en  

 plenumbehandling må afbrydes og forslaget henvises til fornyet  

 udvalgsbehandling.
Stortingets Præsidentskab varetager den overordnede  

 planlægning af Stortingsarbejdet.
Det består af formand og  

 næstformand i henholdsvis Storting, Odelsting og Lagting, dvs. i alt 6  

 personer.
 Der udarbejdes en kalender med angivelse af mødedage det kommende  

 halve år.
Regeringens forhåndsanmeldelser af forslag er omtalt ovenfor.
Den  

 indgår ikke direkte i langtidsplanlægningen i Stortinget, idet  

 denne i det væsentlige kun omfatter allerede fremsatte forslag.
Udvalgene skal inden 4 dage oplyse Præsidentskabet, hvornår  

 man forventer at kunne afgive betænkning.
Udvalgene vælger en  

 ordfører for hvert forslag.
Denne er ansvarlig for planlægningen  

 og overholdelsen heraf. 4-dages-fristen tages ikke altid lige alvorligt.  

 Derimod vil udvalgene gøre meget for at overholde angivne frist for  

 færdiggørelse af udvalgsarbejdet, fordi denne frist er  

 offentliggjort.
Kan dette tidspunkt ikke overholdes, skal udvalgene endvidere  

 søge Præsidentskabet om lov til at fravige fristen.
På  

 grundlag af tilbagemeldingerne fra ordførerne til de enkelte forslag  

 udarbejder udvalgssekretæren en langtidsplan for udvalgets arbejde.
Tilbagemeldingerne fra udvalgene indeholder også en angivelse af  

 forventet samlet taletid ved behandlingen af det pågældende  

 forslag.
Denne taletid er inden for udvalget fordelt på de enkelte  

 partier.
På grundlag af disse tilbagemeldinger om færdiggørelsen  

 af de enkelte forslag udarbejder Stortingets ekspeditionskontor en  

 langtidsplan for arbejdet i hhv.
Storting (kontrol og budget), Odelsting og  

 Lagting (lovforslag). Lovforslag sættes typisk til plenumbehandling ca.  

 2 uger efter den oplyste dato for betænkningsafgivelsen.
Det sker efter  

 aftale med ministrene.
Der er en gennemsnitlig behandlingstid for lovforslag på 1-2  

 måneder.
Da forslagene bliver sat på langtidsplanen ca. 1 uge  

 efter fremsættelsen, dækker langtidsplanen typisk lovbehandlingen  

 ca. 6 uger frem i tiden.
 På grundlag af langtidsplanen udsendes en ugeplan, der dog  

 sjældent adskiller sig fra de sidst udsendte langtidsplaner.
 Det er en »gentlemanaftale« mellem Storting og regering, at forslag, der  

 fremsættes inden påske, bliver færdigbehandlet inden  

 sommerferien.
 Mange forslag fremsættes i vårsesjonen med henblik på  

 færdigbehandling i løbet af efteråret.
Riksdagen i Sverige Der er også i Sverige en fast valgperiode.
Valg afholdes hvert 4.  

 år i september.
Valgperioden er inddelt i årlige Riksmöter,  

 f.eks.
Riksmötet 1999-2000. Der gælder ikke regler om bortfald af  

 ikke færdigbehandlede forslag ved afslutningen af et Riksmöte.
Det  

 årlige Riksmöte indledes medio september med møder (i  

 hösten) frem til medio december, hvor statsbudgettet vedtages, og fra  

 medio januar frem til medio juni (våren).
Riksdagen behandler årligt ca. 200 propositioner fra regeringen,  

 hvortil kommer ca. 20 skrivelser, der som udgangspunkt behandles som  

 propositioner med udvalgs- og plenumbehandling, men uden en afsluttende  

 afstemning.
Hertil kommer 3000 private forslag, de såkaldte motioner,  

 der er en kombination af beslutningsforslag og ændringsforslag.
Ifølge Riksdagsordningen skal regeringen en gang årligt give  

 Riksdagen en oversigt over de propositioner, den forventer at  

 fremsætte.
I praksis gives årligt to sådanne fortegnelser,  

 nemlig lige forud for efterårssamlingen og forårssamlingen.  

 Fortegnelsen udarbejdes af Regeringskansliet, Statsrådsberedningen.
Ud  

 over at være en præsentation af regeringens politik udgør  

 fortegnelsen et internt styringsinstrument for regeringen.
Regeringens planer udarbejdes i flere udgaver.
I den udgave, der  

 fremsendes til Riksdagen, er forslagene angivet med titler og fordelt  

 på ministerier.
Fremsættelsesdagen er angivet med dato, for  

 så vidt angår de forslag, der ønskes gennemført  

 inden for det halvår, hvori de fremsættes, og ellers med  

 måned.
Fortegnelserne udsendes ikke i revideret udgave, men suppleres dog i et  

 vist omfang officielt af regeringsmeddelelser, f.eks. under budgetdebatten,  

 om yderligere forslag.
Herudover er der løbende kontakt  

 (morgenmøder) mellem Kammarkansliet og Regeringskansliet om  

 ændringer i fortegnelserne.
Men den primære oplysningskilde er  

 dog kontakten mellem fagudvalg og fagministerier.
Af 234 regeringsforslag i 1997/98 blev 102 fremsat til den angivne tid, 57  

 fremsattes for sent, der fremsattes 22 ikke annoncerede forslag, og 53  

 annoncerede forslag fremsattes ikke.
Denne fejlmargen er for  

 nedadgående.
 Propositionerne fremsættes som nævnt løbende gennem  

 hele året.
Hovedparten af motionerne fremsættes i den almänna motionstid  

 (i september og oktober) uafhængigt af konkrete propositioner.
Resten  

 fremsættes inden for 15 dage efter fremsættelsen af et  

 regeringsforslag som en form for ændringsforslag til dette.
Efter  

 fremsættelsen af en proposition henvises den til en behandling i et  

 udvalg.
Under denne remisbehandling kan forslaget drøftes i  

 hovedtræk, men bliver det i praksis næsten aldrig.
Efter  

 udvalgsbehandlingen undergives forslaget én behandling i salen.  

 Ændringsforslag/ønsker fra regeringen forekommer aldrig.
Hvis  

 der under udvalgsbehandlingen viser sig flertal for en anden udformning af  

 forslaget, indstiller udvalget et nyt forslag til vedtagelse.
Under  

 plenumbehandlingen stemmes om de forskellige reservationer og modifikationer.  

 Det hænder, at en plenumbehandling må afbrydes og forslaget  

 henvises til fornyet udvalgsbehandling.
 Det er Riksdagens Talmann, der sammen med Tallmannskonferensen  

 planlægger arbejdet og godkender de ärendeplaner, der udarbejdes i  

 Kammarkansliet.
 Som udgangspunkt er høstsamlingen reserveret til budgetbehandlingen  

 og vårsamlingen til behandling af forslag.
 Interpellationer (250 årligt a ca. 30 minutter med frist på 14  

 dage, der dog ofte fraviges efter aftale med forespørgeren), den  

 ugentlige spørgetid (hvor der er indført en halvårsplan  

 for ministrenes (ca. 5 pr. gang) og statsministerens månedlige  

 deltagelse), aktuelle debatter (der gennemføres efter forslag fra  

 grupperne med ca. 14 dages varsel), information fra regeringen (dvs. en kort  

 redegørelse fra regeringen med nogle få dages varsel, hvori der  

 gives oplysninger om f.eks. det på et ministermøde eller et  

 EU-rådsmøde passerede og med mulighed for, at hver gruppe meget  

 kort kommenterer), aktuelle debatter ca. en gang om ugen, partilederdebatter  

 m.m. udgør en så stor del af arbejdet i plenum, at arbejdet med  

 behandling af lovforslag normalt begrænses til 2 dage om ugen.
 Da behandlingen i plenum som nævnt sker efter udvalgsbehandlingen,  

 gennemføres udfyldningen på grundlag af udvalgenes planer.
Udvalgene får følgende input til gennemførelse af  

 plan for udvalgsarbejdet under den almänne motionstid i efteråret henvises et  

 større antal motioner til udvalgene   for nogle udvalgs vedkommende  

 adskillige hundreder.
Der udarbejdes en liste herover opstillet i emner.
 Regeringen afgiver de to årlige fortegnelser over kommende  

 forslag.
 Regeringen annoncerer herudover, f.eks. under finanslovsdebatten, at  

 der vil komme yderligere forslag.
På denne baggrund udarbejder hvert udvalgskansli en  

 "ärendelista", der løbende konfereres med ministerier  

 og andre udvalg.
Der udarbejdes et egentligt plandokument.
Hvert forslag behandles mindst tre gange i udvalget efter  

 fremsættelsen og udløbet af den specielle motionstid på 14  

 dage.
Først behandles sekretariatsoversigter over propositionen og  

 tilknyttede motioner.
På baggrund af de herved fremkomne indstillinger  

 drøftes et udkast til betænkning med diverse reservationer og  

 modifikationer.
På det tredje møde afgives betænkning.  

 Ønskes der indhentet nærmere information til belysning af  

 forslaget, sker det ved at invitere organisationer og de (af regeringen)  

 uafhængige styrelser.
Normalt betragtes det dog som udvalgskansliernes  

 opgave at sikre det saglige indhold i betænkningerne.
Der er en uformel  

 kontakt mellem udvalgskansliet og de sagkyndige i  

 forvaltningsværkerne.
I udvalgets planlægning indgår også udvalgsrejser og  

 besluttede kontrolopgaver.
Dokumentet konfereres med udvalgspræsidiet,  

 bestående af en formand fra regeringspartierne og en næstformand  

 fra oppositionen.
Dette plandokument sendes til Kammarkansliet.  

 Forudsigelserne om forventet betænkningsafgivelse anses for at holde i  

 80 pct. af tilfældene.
I Kammarkansliet samles de forskellige udvalgs  

 planer, og der afholdes fællesmøder med udvalgsskanslierne med  

 henblik på at finde en dag for bordlægning, herunder at sprede  

 antallet af forslag mest muligt, så de ikke skal  

 færdiggøres den sidste dag før en plenumfri periode.
 Regeringen spørges normalt ikke om tidspunktet for  

 plenumbehandlingen, idet denne normalt gennemføres uden ministrenes  

 tilstedeværelse. Ønsker en minister at være til stede, og  

 kan han ikke på den berammede dag, gennemføres der dog så  

 vidt muligt en udsættelse.
Ifølge Riksdagsordningen fastsætter Riksdagen efter forslag  

 fra formanden frist for, hvornår propositioner, som regeringen finder  

 bør færdigbehandles i det pågældende riksmöte,  

 senest skal fremsættes.
I 1999/2000 er sidste frist for  

 fremsættelse af propositioner, der skal færdigbehandles  

 i Vårsamlingen, 22. marts Høstsamlingen, 30. maj.
Eduskunta i Finland 1) Intervaller for parlamentsarbejdet, herunder faste valgperioder Der er også i Finland en fast valgperiode.
Valg afholdes hvert 4.  

 år.
Valgperioden er inddelt i årlige Riksmöter, f.eks.  

 Riksmötet 2000. Der gælder ikke regler om bortfald af ikke  

 færdigbehandlede forslag ved afslutningen af et Riksmöte.  

 Riksmötet inddeles i en vårsession (primo februar   sankthans) og  

 en høstsession (primo september   jul).
 2) Antal regeringsforslag og udarbejdelsen af disse  

 (kommissionsarbejde/høring).
 Der fremsættes årligt ca. 200 propositioner.
3) Regeringens udmelding til parlament og offentlighed Regeringen udarbejder en liste over forslag, som forventes fremsat det  

 kommende halve år.
Listen fremsendes til Rigsdagen umiddelbart  

 før samlingens begyndelse.
Forslagene, der er inddelt efter  

 ministerium, angives alene med titel.
Der er ikke angivet forventet  

 fremsættelsestidspunkt, men derimod er forslag, der ønskes  

 hurtigt gennemført, markeret med en stjerne.
Listen fra regeringen  

 over forventede fremsættelser antages at holde i ca. 75 pct. af  

 tilfældene.
4) Lovbehandlingen i parlamentet Regeringsforslagene fremsættes normalt om fredagen.
Der omdeles en  

 liste til medlemmerne med et kort resumé af de enkelte forslag.  

 Normalt allerede den følgende tirsdag sættes alle forslag til  

 remisbehandling.
Det primære formål med denne remisbehandling er  

 udvalgshenvisningen, men den kan udvikle sig til en mindre eller  

 større debat i lighed med en dansk førstebehandling med visse  

 overordnede pålæg fra salens side til udvalget. 1. behandling kan  

 tidligst finde sted dagen efter omdeling af forslaget. 2. behandling kan  

 tidligst finde sted 3.-dagen efter 1. behandling.
Udvalgsbehandlingen består primært af afholdelse af  

 høringer, dels af de ansvarlige embedsmænd, dels af eksterne  

 eksperter.
Behovet for yderligere informationer imødekommes  

 således ved mundtlige høringer.
Det er muligt at fremsætte  

 ændringsforslag i udvalgets betænkning også fra regeringens  

 side.
Der stemmes om de enkelte ændringsforslag.
Efter betænkningsafgivelsen undergives forslaget 2 behandlinger i  

 plenum.
Den første behandling kan tidligst finde sted dagen efter, at  

 betænkningen er omdelt.
5) Planlægningen Riksdagens Talmann og Talmannskonferencen er ansvarlig for  

 planlægningen og tilrettelæggelsen af arbejdet i salen.
Listen fra regeringen over forventede fremsættelser antages som  

 nævnt at holde i ca. 75 pct. af tilfældene.
Listen drøftes  

 løbende mellem Lagstiftningsdirektøren og statssekretæren  

 i Statsrådets Kancelli.
Riksdagen udsender en plenarplan for 1 til 2 måneder   indimellem  

 for endnu længere tid   med angivelse af mødedag og -tid.
De  

 enkelte forslag, der skal behandles, er som udgangspunkt ikke med i planen,  

 men har man oplysninger   f.eks. om visse større vigtige forslag, der  

 skal færdigbehandles inden f.eks. grundlovens ikrafttræden  

 angives dette.
På førsteudgaven af tirsdagens dagsorden, der  

 udsendes fredag, er optaget en ugeplan, der dog kun i begrænset omfang  

 indeholder oplysninger om de enkelte forslag.
Således fremgår  

 hverken remisbehandlingen eller behandlingen af  

 forslag/udvalgsbetænkninger efter udvalgsbehandlingen.
Den endelige  

 dagsorden for et møde udsendes først 2 timer før  

 mødets start.
Der er løbende en tæt kontakt mellem Kammarkansliet og  

 ministerierne og mellem disse og udvalgssekretariaterne om kommende forslag,  

 men end ikke denne kontakt gør det muligt hverken for sal eller udvalg  

 at angive tidspunkterne bedre.
Især synes udvalgsbehandlingen ret  

 svær at planlægge.
 Der er en aftale om, at forslag, der skal behandles inden sommerferien,  

 dvs. før sankthans, skal være fremsat senest den 12. maj og  

 betænkningen være afgivet senest den 5. juni.
BILAG 4 Lov- og Parlamentssekretariatet Den 31. marts 2000 J.nr. 31 Notat om retlige problemer forbundet med ændringsforslag Retlige problemer forbundet med ændringsforslag Indledning:
Sager om, hvorvidt et konkret ændringsforslag kan stilles til et  

 fremsat lovforslag, opstår relativt hyppigt i praksis, navnlig i  

 forbindelse med Folketingets travle perioder i december og maj.  

 Ændringsforslag rejser typisk problemer i to situationer, dels i  

 forhold til grundlovens § 41, stk. 2, hvorefter et lovforslag ikke endeligt  

 kan vedtages, forinden det tre gange har været behandlet i Folketinget  

 (identitetsproblematikken), dels i forhold til (andre) almindelige krav om  

 lovkvalitet.
Det bemærkes, at de lovkvalitetsmæssige problemer,  

 der er forbundet med ændringsforslag, bliver særligt udtalte i  

 Tingets travle perioder.
 I  Problemstilling vedrørende grundlovens § 41,  

 stk. 2:
Identitetsproblematikken drejer sig nærmere bestemt om, hvor  

 omfattende ændringer der kan foretages i et lovforslag under dets  

 behandling i Folketinget, uden at den nævnte bestemmelse i grundlovens  

 § 41, stk. 2, må anses for overtrådt.
På den ene side er  

 der ikke tvivl om, at der kan stilles ændringsforslag til fremsatte  

 lovforslag.
Det har altid været accepteret.
På den anden side  

 sætter grundlovens § 41, stk. 2, visse grænser.
 Konsekvensen af, at et ændringsforslag ikke kan stilles på  

 grund af manglende identitet, er, at det må fremsættes som et  

 selvstændigt lovforslag og gennemgå 3 behandlinger inden endelig  

 vedtagelse.
 Procedure:
Konkrete identitetssager opstår typisk på forespørgsel  

 fra den, der stiller ændringsforslaget, eller ved klage fra medlemmer  

 af Folketinget eller fra regeringen.
I praksis kommer forespørgsler  

 omkring problemstillingen fra begge sider af Folketinget, jf. nedenfor.
I første omgang afgør Folketingets formand, om et  

 ændringsforslag opfylder identitetskravet.
Hvis formanden mener, at det  

 er opfyldt, kan ændringsforslaget sættes til behandling.
Er det  

 derimod efter formandens umiddelbare vurdering tvivlsomt, om der er identitet  

 mellem ændringsforslaget og det oprindelige forslag, fører det  

 ofte til, at forslagsstilleren undlader at stille ændringsforslaget  

 eller trækker det tilbage.
Er situationen imidlertid den, at et  

 ændringsforslag, som efter formandens opfattelse ikke opfylder  

 identitetskravet, fastholdes af forslagsstilleren, indstiller formanden  

 efter forhandling med Udvalget for Forretningsordenen   til Tinget, at  

 forslaget afvises, jf.
Folketingets Forretningsordens § 16, hvorefter  

 ændringsforslag, der strider mod grundloven, afvises.
Der finder ingen  

 forhandling sted inden afstemningen om spørgsmålet i salen.
Det er yderst sjældent, at et identitetsspørgsmål  

 sættes til afstemning i salen.
Således er det 14 år siden,  

 der sidst har været en formel afstemning i salen om fremsættelsen  

 af et ændringsforslag.
Det drejede sig om et ændringsforslag fra  

 Fremskridtspartiet til lovforslaget om folkeafstemning om EF-pakken i 1986  

 (Folketingstidende 1985-86, sp. 6330). Ændringsforslaget gik ud  

 på, at der ved folkeafstemningen om EF-pakken også skulle stemmes  

 om reklamer i radio og tv.
Et flertal i salen afviste, at  

 ændringsforslaget kunne stilles.
 Grundlovens § 41, stk. 2:
Reglen om tre behandlinger af et lovforslag er navnlig begrundet i  

 ønsket om at sikre en grundig behandling af lovforslag.
Formålet  

 må desuden være at give andre end Folketinget mulighed for at  

 påvirke lovgivningsprocessen, herunder sikre en yderligere offentlig  

 debat om et lovforslag.
Bestemmelsen er således i vidt omfang med til  

 at sikre lovkvaliteten.
Grundlovens § 41, stk. 2, opstiller ikke klare grænser for,  

 hvornår identitetskravet er opfyldt.
Besvarelsen af  

 spørgsmålet må som anført i litteraturen bero  

 på en konkret vurdering i det enkelte tilfælde (jf. bilag A). Der  

 bør herved lægges vægt på, at alle  

 spørgsmål, der gøres til genstand for lovgivning, sikres  

 en grundig behandling i Folketinget, og at offentligheden (brugerne af  

 lovgivningen) bør have mulighed for at påvirke  

 lovgivningsprocessen.
Den afgørende retningslinje må på  

 den baggrund være, at hovedsubstansen i en af Folketinget vedtagen lov  

 faktisk er blevet undergivet 3 behandlinger.
Således må  

 ændringsforslaget i hvert fald vedrøre samme emne som  

 lovforslaget, dvs. at ændringsforslaget skal have indholdsmæssig  

 sammenhæng med lovforslaget (f.eks. kan der ikke i en lov om  

 forhøjelse af vægtafgift stilles ændringsforslag om  

 ophævelse af myndighedsloven).
Inden for de yderste rammer af grundlovens § 41, stk. 2, er der, som det  

 ses, tale om en skønsmæssig præget vurdering.
Inden for  

 rammerne af dette skøn er det i et vist omfang en »politisk«  

 beslutning, hvor man vælger at lægge snittet i forbindelse med  

 den konkrete vurdering.
En liberal praksis medfører, at flere  

 ændringsforslag kan stilles, mens restriktiv praksis medfører,  

 at færre ændringsforslag kan stilles.
 Momenter, der kan indgå i den konkrete vurdering, kan bl.a.  

 være:
På den anden side kan der under ganske særlige  

 omstændigheder lægges vægt på, om forslaget vil kunne  

 opnå meget bred opbakning (dvs. mere end almindeligt flertal) i Tinget.  

 I den situation kan det anføres, at der ikke er samme behov for en  

 debat som ellers.
Det bør dog i den forbindelse nævnes, at  

 hensynet til, at adressaterne m.fl. kan give relevant information til  

 medlemmerne af Folketinget om det pågældende forslag, ikke  

 tilgodeses i den situation.
 Er der derimod tale om, at et ændringsforslag kun vil kunne  

 opnå et snævert flertal, kan det ikke tale for identitet, uanset  

 om det ville være en formssag at få ændringsforslaget  

 vedtaget som et selvstændigt lovforslag.
 For så vidt angår domstolenes mulighed for  

 efterfølgende at efterprøve, om identitetskravet er opfyldt for  

 et konkret ændringsforslag, gjorde Alf Ross gældende, at  

 identitetsproblemet næppe kunne tænkes indbragt for domstolene.  

 Hvis det alligevel skulle ske, ville domstolene formentlig afvise sagen under  

 henvisning til, at grundlovens § 41, stk. 2, måtte betragtes som en  

 intern ordensforskrift, som det måtte tilkomme Folketingets formand  

 eller Tinget at påse.
Derimod mente Max Sørensen, at domstolene i sidste instans  

 måtte kunne efterprøve, om grundlovens krav om tre behandlinger  

 var opfyldt.
Peter Germer er af den opfattelse, at domstolene vil kunne  

 efterprøve, om grundlovens krav er opfyldt, når en lov er kommet  

 til eksistens.
Det kan derfor ikke udelukkes, at domstolene vil  

 realitetsbehandle en påstand om, at grundlovens § 41, stk. 2, ikke er  

 opfyldt.
 Folketingets praksis:
Folketingets praksis var indtil 1994 ganske liberal, idet der dog med  

 jævne mellemrum opstod diskussioner om konkrete forslag, hvoraf nogle  

 dog blev afvist.
Generelt kan om denne periode dog siges, at kun hvis der var  

 tale om klar strid med grundloven, blev identitetskravet anset for  

 overtrådt.
På baggrund af debatten ved andenbehandlingen den 14. december 1994  

 af L 76 (Forslag til lov om ændring af lov om visse spil, lotterier og  

 væddemål (Midler til almene formål)), (FF 1994-95, side  

 1709-10) blev der  efter formandens beslutning imidlertid  

 indført en mere restriktiv praksis.
Under denne debat blev der af SF s  

 ordfører rejst indsigelse mod nogle aftenen i forvejen omdelte  

 ændringsforslag.
Dette spørgsmål blev løst under  

 samme andenbehandling ved, at skatteministeren trak sine  

 ændringsforslag tilbage.
 Efter den mere restriktive praksis er det opfattelsen, at eventuel tvivl  

 om opfyldelse af identitetskravet bør føre til afvisning af  

 ændringsforslaget.
Sammenholdes den restriktive praksis med den tidligere fulgte liberale  

 praksis, kan visse fællestræk identificeres.
Det er således  

 bl.a. et gennemgående træk, at initiativet til at rejse  

 identitetsspørgsmålet i en konkret sag i praksis er kommet fra  

 alle sider af Folketinget.
Alle partier i Folketinget synes således i  

 en given sag at have påberåbt sig manglende identitet.
Det er  

 desuden et fællestræk, at spørgsmålet yderst  

 sjældent afgøres ved afstemning i salen, men derimod typisk  

 afklares mere uformelt.
Den restriktive praksis er blevet fraveget i en konkret sag fra  

 folketingsåret 1998-99, hvor der var fremsat forslag til lov om  

 ændring af lov om indgåelse af registreret partnerskab og lov om  

 personnavne.
Lovforslaget angik betingelserne for indgåelse af  

 registreret partnerskab og ændring af gebyrer for udstedelse af  

 navnebevis.
Der blev stillet et ændringsforslag om, at registrerede  

 partnere skulle have adgang til stedbarnsadoption.
Spørgsmålet  

 om identitet blev drøftet i Udvalget for Forretningsordenen, og det  

 var flertallets opfattelse, at der forelå identitet mellem lovforslaget  

 og ændringsforslaget.
Lovforslaget med det stillede  

 ændringsforslag blev efterfølgende endeligt vedtaget ved  

 tredjebehandlingen i Folketinget.
De nærmere grænser for Folketingets praksis vedrørende  

 identitet kan på den baggrund give anledning til en vis tvivl.
Der er  

 derfor behov for, at det fra politisk side præciseres, hvor  

 restriktiv/liberal praksis skal være fremover.
Folketingets praksis siden 1994 er beskrevet gennem eksempler (herunder  

 sagen om stedbarnsadoption) i bilag B.
Som det fremgår af praksis, er  

 der tale om ganske forskelligartede situationer, hvor  

 spørgsmålet om identitet er opstået.
II  Andre lovkvalitetsmæssige problemer forbundet  

 med ændringsforslag Det forekommer ofte, at der i forbindelse med udvalgenes behandling af  

 lovforslag fremsættes ændringsforslag, der ændrer det  

 oprindelige lovforslag væsentligt.
Som nævnt ovenfor påses  

 det, at ændringerne ikke er så omfattende, at der foreligger en  

 tilsidesættelse af grundlovens § 41, stk. 2. Selv om  

 ændringsforslaget ligger inden for rammerne af bestemmelsen, kan  

 ændringsforslaget dog have vidtrækkende konsekvenser for dem, der  

 efterfølgende bliver berørt af loven.
Det kan ikke mindst  

 være et spørgsmål om, hvordan de politiske intentioner  

 rent praktisk kan gennemføres mest hensigtsmæssigt.
Der er ikke tradition for, at der i udvalgene foretages en høring  

 over ændringsforslag, uanset om de stilles af ministeren eller af et  

 medlem af Tinget.
I Udvalget for Forretningsordenens betænkning og  

 indstilling af 5. maj 1999 om lovkvalitet blev der givet udtryk for, at  

 udvalgene i forbindelse med behandling af lovforslag burde overveje, om de  

 ændringsforslag, som påtænkes stillet i udvalgets  

 betænkning, har en sådan karakter, at det vil være  

 hensigtsmæssigt at gennemføre en høring.
Høring  

 over ændringsforslag må i givet fald foregå inden for  

 snævrere tidsfrister end dem, der typisk gælder for høring  

 over lovudkast.
Det er imidlertid ikke kun den manglende høring over  

 ændringsforslag af de berørte parter, som kan skabe problemer af  

 lovkvalitetsmæssig karakter.
Således underkastes  

 ændringsforslag ikke den grundige juridisk-tekniske behandling i  

 Justitsministeriets Lovafdeling, som lovforslag gør.
Hertil kommer, at  

 ændringsforslag typisk heller ikke giver befolkningen mulighed for at  

 få kendskab til ændringsforslaget så betids, at det reelt  

 er muligt at komme med eventuelle kommentarer.
BILAG A: DEN STATSRETLIGE LITTERATUR Max Sørensen skrev kort om identitetsproblematikken i sin  

 Statsforfatningsret (2. udg. 1973 ved Peter Germer):
»Hvad der her er sagt om folketingets tre behandlinger af et lovforslag,  

 forudsætter at det drejer sig om samme forslag på alle stadier.  

 På den anden side er det udtrykkeligt forudsat, at ændringer kan  

 ske undervejs.
Hvor vidtgående ændringer kan der vedtages uden at  

 forslaget mister sin identitet? Spørgsmålet kan ikke besvares  

 abstrakt, men kun på grundlag af en konkret vurdering.
Det må  

 være formandens opgave at afvise ændringsforslag der er så  

 vidtgående, at forslaget reelt er et andet end det oprindeligt  

 forelagte (jfr.
Jur.
Grundbog p. 100-102.)  « Alf Ross anførte bl.a. følgende (i Dansk Statsforfatningsret  

 I, 3. udg. 1980, ved Ole Espersen, side 321 f):
»Den nævnte grundlovsbestemmelse må forudsætte at det er  

 det samme forslag der har været genstand for tre behandlinger.  

 Herved opstår spørgsmålet om, hvor vidtgående  

 ændringsforslag der kan stilles uden at sprænge forslagets  

identitet.
Bortset fra klare men usandsynlige ydertilfælde   fx  

 at der ikke til et forslag til motorlov kan stilles ændringsforslag der  

 vedrører ægteskab og skilsmisse   er det svært at sige  

 noget præcist herom.
Spørgsmålet kan især  

 tænkes at opstå dersom lovforslaget selv angår  

 ændringer i og tilføjelser til en omfattende lov, fx  

 retsplejeloven.
Hvis der ikke er tale om en total revision, men fx om en  

 ændring af reglerne om Sø- og Handelsretten i København,  

 kan det ikke være berettiget som ændringsforslag hertil at komme  

 ind på alle andre emner der omhandles i retsplejeloven.
En vis  

 umiddelbar saglig forbindelse må kræves.
Spørgsmålet  

 er ikke uden praktisk betydning.
Ved vurderingen af om identiteten er  

 gået tabt, må der lægges vægt på den reelle  

 forskel mellem det oprindelige fremsatte lovforslag og de senere  

 ændringer.
At ændringsforslagene f.eks. medtager ændringer  

 i det oprindelige forslags titel eller består i en total omskrivning af  

 det oprindelige forslag med indføjelse af de ønskede  

 ændringer, er ikke i sig selv afgørende.
Ved vurderingen bør der, når der er tale om  

 ændringsforslag til fremsatte ændringsforslag til en bestemt lov,  

 ske en vurdering af den ønskede ændrings forhold til det  

 først fremsatte ændringsforslag og ikke til loven som helhed.  

 Der kan i øvrigt om praksis henvises til en omfattende gennemgang,  

 foranlediget af uenighed i tinget om identitetsproblemerne, i beretning fra  

 udvalget for forretningsordenen af 14. juni 1974 (Folketingstidende 1973-74,  

 2. samling, B, sp. 1002) hvor der gives eksempler på både  

 accepterede og ikke-accepterede ændringsforslag.
Problemet kan  

 næppe tænkes indbragt for domstolene og skulle dette ske ville  

 disse formentlig afvise sagen under henvisning til, at grdl. § 41, stk. 2,  

 må betragtes som en intern ordensforskrift som det må tilkomme  

 Folketingets formand eller tinget at påse (FF §§ 4 og 23).« I Juridisk Grundbog, bind 2, Loven, 1989, er på side 118  

 anført:
»Der lader sig ikke opstille nogen fast retningslinie for  

 afgørelsen.
Den i teorien formulerede sætning, hvorefter  

 vægten lægges på, om forslagets identitet er ændret,  

 giver næppe megen vejledning.
Og der kan næppe generelt siges  

 andet og mere, end at der må anlægges en konkret vurdering af, om  

 ændringsforslagene under hensyn til deres indhold og formål er  

 så forskellige fra det fremsatte forslag, at det ikke er forsvarligt at  

 unddrage dem en fuldstændig tingsbehandling.« Peter Germer har kort (i Statsforfatningsret, 2. udg. 1995, side 70)  

 skrevet følgende om spørgsmålet:
»Grundlovens krav om tre behandlinger forudsætter, at der på  

 alle trin i lovgivningsprocessen er tale om samme lovforslag, således  

 at ændringsforslag, der er så vidtgående, at lovforslagets  

 identitet bringes i fare, må afvises.
Om et ændringsforslag skal  

 anses som for vidtgående, beror på en konkret vurdering.« Henrik Zahle skriver følgende om problemstillingen (i Dansk  

 Forfatningsret, bind 1, side 264 f):
»Ændringsforslag kan ikke angå hvad som helst.
Uden en vis  

 emnemæssig nærhed mellem forslag og ændringsforslag ville  

 kravet om tre behandlinger miste sin mening.
Man siger, at lovforslaget skal  

 bevare sin »identitet«, A.
Ross 1980, s. 321, P.
Germer 1988, s. 85, men  

 dette kan ikke forstås bogstaveligt. Ændringsforslaget må  

 have en vis emnemæssig forbindelse med det oprindelige lovforslag.
Det  

 er ikke tilstrækkeligt, at ændringsforslaget vedrører  

 samme lov som lovforslaget, f.eks. kan et forslag om (ændring af) fvl.  

 Kap 14 om vederlag til folketingsmedlemmer ikke »ændres« ved et forslag  

 om at tilføje ændring af lovens regler om stemmeafgivning.
Et  

 ændringsforslag kan være en anden måde at løse det  

 problem, som forslaget vil løse, hvilket kan tale for at tage det  

 under behandling   også selv om den alternative løsning er  

 ubehagelig for en anden personkreds, jf.
J.
Albæk Jensen i UfR 1990 B  

 s. 178 om nedlæggelse af forskellige seminarier.
Den emnemæssige  

 nærhed påses af formanden, og hvis formanden indstiller, at  

 forslaget afvises, afgøres spørgsmålet af plenum.
Et  

 ændringsforslag, der som alternativ træder i stedet for det  

 oprindelige forslag, ligger i almindelighed nærmere end en  

 ændring, der supplerer det oprindelige.
Emnet for den foregående  

 politiske debat kan have forberedt ændringsforslaget.« Spørgsmålet har endvidere været behandlet hos fhv.  

 folketingssekretær Johs.
Thorborg, Kommentar til Folketingets  

 Forretningsorden, 1969, side 54 ff, hvor det bl.a. anføres:
»Der kan være tilfælde, hvor et ændringsforslag må  

afvises af formanden, fordi det er så vidtgående, at dets  

 gennemførelse ville betyde, at det pågældende lovforslag  

 eller forslag til folketingsbeslutning næsten kunne siges at miste sin  

 identitet.
Man må i tvivlstilfælde lægge nogen vægt  

 på, om de foreslåede ændringer har været på  

 tale allerede ved sagens 1. behandling, eller de først er blevet  

 inddraget i debatten ved 2. behandlingen eller måske endda ved 3.  

 behandlingen, idet der i sidstnævnte tilfælde må vises  

 særlig stor tilbageholdenhed i betragtning af grundlovens krav om, at  

 et lovforslag skal undergives 3 behandlinger inden dets endelige vedtagelse.  

 Hvad der også må tages i betragtning er, om  

 ændringsforslaget kan påregnes vedtaget med bred tilslutning  

 eller der   hvilket opfordrer til nogen forsigtighed   kun er et knebent  

 flertal for det.« BILAG B: PRAKSIS EFTER 1994 Ændring af betingelserne for indgåelse af registreret  

 partnerskab, således at personer fra lande med tilsvarende regler kan  

 lade sig registrere her i landet.
 Ændring af gebyrer for udstedelse af navnebevis.
Et antal medlemmer af Retsudvalget ønskede, at der til L 70 (eller  

 L 40) blev stillet ændringsforslag om, at registrerede partnere fik  

 mulighed for at stedbarnsadoptere.
Om identitetsspørgsmålet blev  

 følgende anført:
» For identitet taler i den konkrete sag, at problemstillingen rent faktisk  

 blev debatteret under 1. behandling af L 70. Dette argument svækkes dog  

 i den konkrete sag derved, at der er tale om et emne, hvor der ofte er  

 forskellige holdninger inden for partierne.
De medlemmer, som måtte  

 have en anden holdning, havde derfor reelt ikke mulighed for at argumentere  

 for deres synspunkter under 1. behandling.
 Imod taler navnlig:
« Sagen blev efterfølgende drøftet i Præsidiet, og det  

 var flertallets opfattelse, at der forelå identitet mellem lovforslaget  

 og ændringsforslaget.
 Under andenbehandlingen i Folketinget udtalte justitsministeren  

 følgende:
»Hr.
Jann Sjursen var også inde på at ville afvise  

 ændringsforslaget med henvisning til identitet, og det tilkommer  

 selvfølgelig ikke mig som justitsminister at afgøre  

 identitetsspørgsmål.
Jeg vil bare sige, at hvis  

 ændringsforslaget her ville blive afvist med henvisning til  

 identiteten, ville det være en ændring i den praksis, der har  

 været gældende for Folketinget hidtil.« Videre anførte han:
»Jeg har været inde på identitet, og det vil jeg ikke knytte  

 flere bemærkninger til.
Det er noget, vi normalt ikke bruger i den  

 almindelige politiske kamp her, men det kan jeg forstå Venstre synes  

 man skal gøre.
Det er jeg ikke tilhænger af.
Jeg synes, man ved  

 identitet skal holde sig til det, det drejer sig om, nemlig en klinisk,  

 juridisk vurdering af identiteten.
Og i forhold til den vurdering, som  

 normalt foretages af Folketinget, er der identitet.
Da det er et lovforslag, der drejer sig om registreret partnerskab, og da  

 det her indgik under førstebehandlingen i Folketinget og er  

 indgået under udvalgsbehandlingen, er der ikke efter mine vurderinger  

 og efter traditionel juridisk vurdering i Justitsministeriet noget, der ikke  

 lever op til sædvanlig praksis for identitet.« Lovforslaget med det stillede ændringsforslag blev  

 efterfølgende endeligt vedtaget ved tredjebehandlingen i  

 Folketinget.
