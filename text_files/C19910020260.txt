Indholdsfortegnelse Indledning Ved ændring af boligbyggeriloven ved lov nr. 229 af 13.
 april 1991 blev der etableret grundlag for decentralisering af  

 støttesagsbehandling og tilsagnsgivning for alt støttet byggeri efter  

 boligbyggeriloven.
 Decentraliseringen iværksættes den 1. januar 1992.
 Fra denne dato vil kommunalbestyrelsen have kompetencen til at give  

 tilsagn om støtte på både statens og egne vegne.
Fra samme tidspunkt har kommunalbestyrelsen ligeledes det fulde ansvar for  

 sagsbehandlingen af ansøgningerne om støtte.
I de tilfælde, hvor der søges om  

 støtte efter lovens § 62 a (forsøg), skal Bygge- og Boligstyrelsens  

 godkendelse dog indhentes.
I tilknytning til den ændrede støtteprocedure pålægges kommunalbestyrelsen  

 at indberette de oplysninger, der er nødvendige, for at den decentrale  

 støttesagsbehandling og tilsagnsgivning kan gennemføres.
Kommunalbestyrelsen  

 forpligtes også til at indberette statistiske oplysninger vedrørende det  

 byggeri, der tilvejebringes efter boligbyggeriloven.
Med decentraliseringen er det overladt til kommunalbestyrelsen at vurdere  

 og tage stilling i tilfælde, hvor der kan opstå tvivl om, hvorvidt konkrete  

 forhold er omfattet af de gældende bestemmelser.
Det er kommunalbestyrelsens  

 ansvar at foretage de nødvendige skøn og fortolkninger i sagen ud fra loven  

 og øvrige gældende regler.
 I forbindelse med lovændringen har Bygge- og Boligstyrelsen udstedt en  

 bekendtgørelse om offentligt støttet byggeri efter lov om boligbyggeri  

 (støttebekendtgørelsen). Der er samtidig gennemført en harmonisering af  

 reglerne for de forskellige typer af støttet byggeri, således at der fremover  

 som altovervejende hovedregel vil være tale om at følge den samme procedure,  

 uanset hvilken af de støttede boligtyper, der er tale om.
 Bygge- og Boligstyrelsen har ligeledes udarbejdet nye skemaer til brug for  

 støttesagsbehandlingen og vejledninger til udfyldelse af disse, jf. afsnit 7  

 nedenfor.
 Med de gennemførte ændringer vil støttesagsbehandlingen fremover blive  

 enklere og mindre ressourcekrævende.
 Støttebekendtgørelsen med bilag erstatter sammen med denne vejledning en  

 række tidligere bestemmelser, jf cirkulæreskrivelse herom, optrykt som bilag  

 A til vejledningen.
1. Boligtyper Vejledningen omfatter alle typer af byggeri, som får støtte efter lov om  

 boligbyggeri.
Det drejer sig om - almennyttige boliger efter § 48, - private andelsboliger efter § 63 og - ungdomsboliger efter § 67 2. Bygherrekredsen Bygherrekredsen er afhængig af boligtypen.
 For almennyttige boliger er bygherrekredsen begrænset til  

 almennyttige boligselskaber, dvs. dels selskaber, der i medfør af  

 boligbyggeriloven er godkendt til at udøve almennyttig boligvirksomhed på  

 grundlag af reglerne i loven, dels selskaber, der inden boligbyggerilovens  

 ikrafttræden, er godkendt til at udøve almennyttig boligvirksomhed.
For private andelsboliger kan enhver være bygherre, i den  

 udstrækning anden lovgivning ikke er til hinder herfor.
Bygherrekredsen  

 omfatter således andelsboligforeninger, der er dannet med henblik på  

 opførelse af boliger til foreningens medlemmer samt personer, selskaber,  

 institutioner, fonds og lignende, som ønsker at opføre boliger med henblik på  

 overdragelse til en andelsboligforening.
Der gælder forskellige regler, alt  

 efter om bygherren er en andelsboligforening bestående af de kommende beboere  

 eller ej.
Der henvises til afsnit 6.1.3 nedenfor.
 Bygherrekredsen for ungdomsboliger kan være en afdeling af et  

 almennyttigt boligselskab, eller en selvejende institution, hvis vedtægter  

 kan godkendes af boligministeren eller af kommunalbestyrelsen efter  

 boligministerens bemyndigelse, såfremt vedtægterne følger Normalvedtægten for  

 selvejende ungdomsboliginstitutioner.
 Bygherrerne, der opfører støttet byggeri efter lov om boligbyggeri, har et  

 ansvar for, at de for byggeriet gældende støtteregler overholdes.  

 Kommunalbestyrelserne har således mulighed for at afkræve bygherrerne det  

 materiale, som i hvert enkelt tilfælde måtte findes påkrævet for at  

 kommunalbestyrelsen kan vurdere, om bygherren lever op til dette ansvar.
3. Bevillingsprogram Bygge- og Boligstyrelsen vil som hidtil udmelde en tilsagnsramme  

 (boligkvote) til kommunerne, så tidligt i tilsagnsåret som muligt.
Udmeldingen sker på grundlag af kommunalbestyrelsens ønsker, der  

 indberettes i december måned året forud for udmeldingsåret til et  

 administrativt informationssystem - BOSSINF - som føres på Kommunedata.  

 Bygge- og Boligstyrelsen vil ligeledes som hidtil indkalde ønsker fra  

 kommunalbestyrelserne ved en særlig skrivelse herom.
De nærmere procedurer og  

 tidsfrister for indberetningen vil fremgå af indkaldelsesskrivelsen.
Kommunalbestyrelsen skal i forbindelse med indberetning af ønsker om  

 støttet byggeri nøje vurdere den lokale boligsituation og behovet for  

 nybyggeri, herunder særligt behovet for støttet byggeri.
Er der  

 udlejningsvanskeligheder i det eksisterende støttede byggeri, må  

 kommunalbestyrelsen overveje, hvorledes man kan komme disse til livs, og  

 hvorvidt dette bør give anledning til ændringer i kommunens udbygningsplaner.  

 Det forudsættes således, at kommunalbestyrelsen nøje vurderer det lokale  

 boligbehov, før der træffes beslutning om igangsætning af nyt støttet  

 byggeri.
Den enkelte kommunalbestyrelse kan ikke give tilsagn om støtte, før der er  

 udmeldt tilsagnsramme til kommunen.
Får kommunen ikke udmeldt nogen ramme,  

 kan kommunalbestyrelsen ikke give tilsagn om støtte, men må afvente eventuel  

 tildeling af ramme på et senere tidspunkt.
Bygge- og Boligstyrelsen udmelder  

 samtidig en foreløbig reserveramme til kommuner, som kan forvente at komme i  

 betragtning, hvis andre kommuner ikke udnytter deres ramme indenfor en  

 fastsat frist, jf. nedenfor.
 Indenfor den udmeldte tilsagnsramme kan kommunalbestyrelsen give tilsagn  

 om støtte til de projekter, der ønskes gennemført det pågældende år.  

 Kommunalbestyrelsen kan ligeledes give tilsagn om projektudvidelser, men kun  

 indenfor den tildelte ramme.
Såfremt kommunalbestyrelsen giver tilsagn om støtte udover, hvad der kan  

 omfattes af kommunens tilsagnsramme, vil der ikke kunne ydes statslig støtte  

 til de pågældende boliger.
Det vil i så fald påhvile kommunalbestyrelsen at  

 betale den fulde offentlige støtte.
 Bortfalder et projekt, hvortil der er givet tilsagn indenfor samme år, kan  

 kommunalbestyrelsen erstatte projektet med et andet projekt af maksimalt  

 tilsvarende størrelse (antal boliger/værelsesenheder). Det er en betingelse,  

 at tilsagn om støtte til det nye projekt kan gives inden den fastsatte frist  

 for indberetning af uudnyttede rammer.
 Bortfalder et projekt, hvortil der er givet tilsagn i et tidligere år,  

 skal kommunalbestyrelsen indberette dette til Bygge- og Boligstyrelsen.  

 Kommunalbestyrelsen kan således ikke genanvende den ledige kvote.
Hvis kommunalbestyrelsen ikke udnytter sin tilsagnsramme/kvote fuldt ud,  

 skal dette meddeles til Bygge- og Boligstyrelsen på et nærmere fastsat  

 tidspunkt.
Indberetningen foretages til informationssystemet - BOSSINF.  

 Herefter foretager styrelsen en reserverammeudmelding, svarende til det antal  

 boliger, der ikke er udnyttet af kommunerne på dette tidspunkt, eller som  

 kommunalbestyrelserne ikke med sikkerhed har angivet vil blive udnyttet inden  

 årets udgang.
 Reserverammeudmeldingen sker til de kommuner, der allerede ved årets start  

 har fået udmeldt en foreløbig reserveramme.
 Tidsfrister for indberetning af ikke forbrugte rammer vil blive meddelt  

 kommunerne samtidig med udmelding af tilsagnsrammerne.
 3.1. Udvidelse af tilsagnsrammer.
 Kommunalbestyrelsen kan ikke tillade udvidelse af projekter, hvortil der  

 tidligere er givet tilsagn om støtte, medmindre udvidelsen kan holdes  

 indenfor kommunens tilsagnsramme for det pågældende år.
Ønskes et projekt udvidet med et antal boliger, der overstiger kommunens  

 tilsagnsramme, skal kommunalbestyrelsen ansøge Bygge- og Boligstyrelsen om  

 udvidelse af tilsagnsrammen.
Styrelsen undersøger herefter, om der er  

 mulighed for at imødekomme ansøgningen og meddeler en eventuel udvidelse til  

 kommunen.
 Det er altid kommunalbestyrelsen - ikke bygherren - der ansøger om  

 udvidelse af kommunens tilsagnsramme.
 Kommunalbestyrelsens tilsagn om støtte til projektudvidelse kan først  

 gives, når Bygge- og Boligstyrelsen har givet tilladelse til udvidelse af  

 kommunens tilsagnsramme.
4. Kommunalbestyrelsens rolle 4.1. Meddelelse af tilsagn, tilsagn før påbegyndelse og godkendelse af  

 byggeregnskab.
 Kommunalbestyrelsen giver tilsagn om offentlig støtte til boliger, der  

 opføres eller indrettes ved ombygning i henhold til boligbyggeriloven.  

 Kommunalbestyrelsen giver således tilsagn om støtte både på egne og statens  

 vegne.
 Tilsagnet om støtte gives skriftligt på et skema, som er udarbejdet af  

 eller som indeholder oplysninger svarende til det af Bygge- og Boligstyrelsen  

 udarbejdede skema, jf. nedenfor under afsnit 7.
Kommunalbestyrelsen afgør, hvornår tilsagnet skal gives, dog skal de  

 frister, som styrelsen fastsætter for indberetning af uudnyttede  

 tilsagnsrammer, iagttages.
Fristerne fastsættes i styrelsens  

 udmeldingsskrivelse ved årets begyndelse.
Kommunalbestyrelsen vurderer, hvorledes en hensigtsmæssig fordeling af  

 byggearbejderne kan sikres ved at tilpasse tilsagnsgivningen til de lokale  

 beskæftigelsesforhold på bygge- og anlægsområdet.
Kommunalbestyrelsen bør i  

 denne forbindelse tilrettelægge tilsagnsgivningen, således at byggeriet så  

 vidt muligt kan gennemføres som vinterbyggeri.
 Kommunalbestyrelsen giver på baggrund af indsendt projektmateriale  

 endeligt tilsagn om støtte før byggeriets påbegyndelse, jf.
Kommunalbestyrelsen godkender som hidtil  

 det endelige byggeregnskab Kommunalbestyrelsen kan ikke godkende merudgifter udover de i afsnit 10.10  

 angivne, jf. kapitel 2 i støttebekendtgørelsen.
 Vedrørende overgangssager henvises til afsnit 12 nedenfor.
 4.2. Kun støtte efter boligbyggeriloven.
 Kommunalbestyrelsen kan ikke give tilsagn om støtte til et projekt efter  

 boligbyggeriloven, hvis projektet allerede har fået støtte efter  

 saneringsloven eller lov om byfornyelse og boligforbedring.
 Der kan således ikke, som det tidligere er sket i visse tilfælde, ydes  

 støtte til ombygning af en bygning, der allerede er delvist istandsat efter  

 sanerings- eller byfornyelsesloven.
Undtaget fra denne regel er dog byggeri på ryddede grunde i sanerings-  

 eller byfornyelsesområder.
En grund, der er ryddet med støtte efter  

 sanerings- eller byfornyelsesloven, kan således fortsat bebygges med støttet  

 byggeri i henhold til boligbyggeriloven.
 Nedrivningsudgifterne påføres sanerings- eller byfornyelsesregnskabet,  

 hvorefter grunden overdrages til den bygherre, der skal forestå nybyggeriet.
 Det vil være muligt at tilvejebringe ungdomsboligboliger efter § 15, stk.  

 3, i lov om byfornyelse og boligforbedring.
 4.3. Forsøgsbyggeri i henhold til boligbyggerilovens § 62 a.
 Projekter, der ikke kan gennemføres efter de almindelige bestemmelser i  

 boligbyggeriloven, har hidtil i et vist omfang kunnet gennemføres som  

 forsøgsprojekter i henhold til lovens § 62 a.
Decentraliseringen af støttesagsbehandlingen pr. 1.januar 1992 omfatter  

 ikke kompetencen til at godkende dispensationer efter lovens § 62 a.
Sådanne  

 forsøgsprojekter skal derfor fortsat forelægges Bygge- og Boligstyrelsen til  

 godkendelse.
For så vidt angår almennyttigt byggeri og privat andelsboligbyggeri, er  

 der, siden forsøgsbestemmelsens ikrafttræden i juni 1984, gennemført en del  

 ombygningsprojekter og påbygningsprojekter, som ikke kunne gennemføres efter  

 de almindelige bestemmelser.
Ombygningsprojekter og påbygningsprojekter  

 forudsætter for disse boligtyper dispensation fra de gældende  

 støttebestemmelser, da disse bestemmelser kun omfatter nybyggeri.  

 Ungdomsboliger kan etableres ved ombygning uden dispensation.
Andre former for forsøgsprojekter har kun været gennemført i begrænset  

 omfang.
Et eksempel er indretning af almennyttige boliger til brug for  

 bofællesskab, hvor der kræves dispensation fra de gældende udlejningsregler.
 Er der tale om et ombygningsprojekt, skal der foreligge en førsynsrapport,  

 forinden kommunalbestyrelsen tager stilling til projektet, jf. afsnit 7.1.
Det er en forudsætning for, at der kan ydes støtte til et  

 ombygningsprojekt, at der er tale om en tilvækst af boliger.
Projekter, der  

 alene har til hensigt at ombygge og renovere et eksisterende antal boliger,  

 uden at der herved sker en tilvækst i antallet af boliger, kan ikke godkendes  

 efter lovens § 62 a.
 Er der tale om et påbygningsprojekt eller andre former for  

 fortætningsbyggeri, hvor der ikke er tale om udgifter til grundkøb, skal der  

 ske en reduktion i rammebeløbet, jf. herom i § 9, stk. 6, i  

 støttebekendtgørelsen og nedenfor under afsnit 6.1.1.
 Forsøgsprojekter efter lovens § 62 a skal overholde de almindelige  

 bestemmelser om økonomiske rammer efter kapitel 2 i støttebekendtgørelsen.
 Ansøgning om tilladelse til forsøg fremsendes med støtteansøgningen til  

 kommunalbestyrelsen, som - såfremt projektet kan anbefales - videresender  

 ansøgningen til endelig godkendelse hos Bygge- og Boligstyrelsen.  

 Støtteansøgningen fremsendes med en redegørelse for de særlige forhold, der  

 gør, at projektet ønskes gennemført som forsøg.
Efter behandling af ansøgningen om tilladelse til forsøg meddeler Bygge-  

 og Boligstyrelsen, om projektet kan godkendes som forsøgsprojekt.
Meddelelsen  

 sker skriftligt med angivelse af, hvilke retningslinier der eventuelt skal  

 følges ved kommunalbestyrelsens videre behandling af projektet.
 Når styrelsens godkendelse foreligger, giver kommunalbestyrelsen herefter  

 tilsagn om støtte til projektet (skema A) under forudsætning af, at projektet  

 kan omfattes af kommunens tilsagnsramme.
 Kommunalbestyrelsen godkender efterfølgende - uden at dette forelægges  

 styrelsen - byggeriets igangsætning (skema B) og byggeregnskabet (skema C)  

 efter de retningslinier, der er angivet i styrelsens godkendelse af  

 forsøgsprojektet.
 4.4. Udviklingsbyggeri.
 Kompetencen til at godkende udviklingsprojekter indenfor den særlige  

 udviklingskvote, der har været afsat af den samlede kvote siden 1989,  

 decentraliseres ikke.
Ansøgning om del i udviklingskvoten indsendes til Bygge- og  

 Boligstyrelsens udviklingskontor.
Ansøgningen skal indeholde en beskrivelse  

 af de særlige udviklingsmuligheder, som projektet rummer, samt oplysning om  

 deltagerne i udviklingssamarbejdet.
Efter behandling af ansøgningen, meddeler Bygge- og Boligstyrelsen, om  

 projektet kan accepteres som udviklingsprojekt og tildeler samtidig kvote til  

 projektet.
Meddelelsen sker skriftligt med angivelse af, hvilke  

 retningslinier der skal følges ved kommunalbestyrelsens videre behandling af  

 projektet, samt med angivelse af retningslinier for afrapportering af  

 projektet.
 Udviklingsprojekter skal overholde de almindelige bestemmelser om  

 økonomiske rammer for støttet byggeri efter kapitel 2 i  

 støttebekendtgørelsen.
Når styrelsens godkendelse og kvotetildeling foreligger, giver  

 kommunalbestyrelsen herefter tilsagn om støtte til projektet (skema A).  

 Kvotetildelingen er nøje knyttet til det i ansøgningen beskrevne  

 udviklingspotentiale, og såfremt dette ikke realiseres i projektet, skal  

 kommunalbestyrelsen underrette styrelsens udviklingskontor, som tager  

 stilling til, om kommunalbestyrelsen skal tilbagekalde tilsagnet.
Det må som  

 udgangspunkt forventes, at tilsagnet kræves tilbagekaldt.
 Kommunalbestyrelsen godkender efterfølgende - uden at dette forelægges  

 styrelsen - byggeriets igangsætning (skema B) og byggeregnskabet (skema C)  

 efter de retningslinier, der er angivet i styrelsens godkendelse af  

 udviklingsprojektet.
 Projektgruppen, der forestår udviklingsprojektet, er ansvarlig for  

 afrapporteringen af projektet efter de retningslinier, styrelsen har angivet  

 herfor.
 4.5. Planlægningsforhold.
 Kommunalbestyrelsen skal som hidtil påse, at de planlægningsmæssige  

 forudsætninger for det påtænkte byggeri er i orden.
Kommunalbestyrelsen kan ikke give tilsagn til et projekt, hvis det  

 fornødne plangrundlag ikke er tilstede.
Det vil normalt sige, at der skal  

 foreligge en lokalplan, og at byggeriet skal være i overensstemmelse med  

 bestemmelserne i lokalplanen eller tilladt ved en dispensation, jf. § 19 i  

 lov nr. 388 af 6. juni 1991 om planlægning.
Opmærksomheden henledes på byggelovens § 10 a, som er trådt i kraft den  

 1.april 1991, og hvorefter der skal sikres mulighed for, at der kan ske  

 udstykning af alle enfamiliehuse.
Dette krav gælder også støttet byggeri,  

 uanset øvrige gældende bestemmelser vedrørende begrænsninger i mulighederne  

 for afhændelse af støttet byggeri.
4.6. Klausulering af ældreegnede almennyttige boliger Kommunalbestyrelsen vurderer, som hidtil, hvor mange lejligheder der, i de  

 enkelte projekter, er velegnede for ældre og handicappede.
Kommunalbestyrelsen kan desuden , hvis det skønnes hensigtsmæssigt,  

 klausulere et antal boliger til fortrinsvis anvendelse for ældre og  

 handicappede.
Klausuleringen af boligerne giver ikke kommunen anvisningsret  

 til de pågældende boliger, og kommunalbestyrelsen kan ikke gøre sit  

 støttetilsagn betinget af en sådan anvisningsret.
 Eventuel kommunal anvisningsret til almennyttige boliger må fastsættes  

 eller aftales med boligselskabet efter reglerne herom i lovens § 14.
 Vedrørende indretning af disse boliger kan der hentes inspiration i  

 Boligstyrelsens vejledning af 3. november 1987 om indretning af ældreboliger.
5. Finansiering For det byggeri, som får støtte efter lov om boligbyggeri, finansieres  

 anskaffelsessummen således:
 Bygherren (støttemodtageren) skal stå som debitor ved optagelse af lån.  

 Dette gælder både byggelån og realkreditlån.
For private andelsboliger, med andre end andelsboligforeningen som  

 bygherre, optages lån i bygherrens navn.
Når kommunalbestyrelsen har godkendt  

 en overførsel af støttetilsagnet til andelsboligforeningen, udfærdiges, når  

 endeligt tinglyst skøde foreligger, en gældsovertagelseserklæring for  

 realkreditlånet.
 5.1. Realkreditlån.
 Til alle boligtyper ydes samme form for realkreditlån, nemlig et indekslån  

 (type IS), hvis restgæld bliver reguleret i takt med udviklingen i det  

 almindelige prisniveau.
Indekslån ydes som kontantlån.
Dette indebærer, at realkreditinstituttet  

 sælger den nødvendige obligationsmængde for at fremskaffe kontantlånet og  

 herefter udbetaler provenuet til låntager.
 Til dækning af stiftelsesprovision på lånet foretages mersalg af  

 obligationer.
Indekslånet tilbagebetales til realkreditinstituttet med halvårlige  

 ydelser.
I det første halvår, hvor lånet optages, betales der kun renter på  

 lånet, det vil sige, at første termin er afdragsfri.
Afdraget på lånet beregnes af indekslånets regulerede hovedstol og udgør  

 den første gang 1,4 pct. heraf.
Reguleringen foretages på grundlag af  

 udviklingen i nettoprisindekset (det af Danmarks Statistik offentliggjorte  

 nettoprisindeks) eller timelønsindekset (det af Danmarks Statistik  

 offentliggjorte timelønsindeks for industriens arbejdere).
 Restgælden på lånene, der danner grundlag for beregningen af renterne,  

 reguleres altid efter udviklingen i nettoprisindekset.
 Den periode, der ligger til grund for reguleringen, er en 6 måneders  

 periode, der er afsluttet ca. 1 år før, ydelsen skal betales.
Som hovedregel gælder, at en stigning i nettoprisindekset medfører, at  

 afdraget reguleres med 3/4 af stigningen i dette indeks.
Til lånene er  

 imidlertidig knyttet en såkaldt reallønsklausul, der indebærer, at hvis  

 timelønsindekset for industriens arbejdere i samme periode er steget mindre,  

 reguleres i stedet for med 3/4 af stigningen i dette lønindeks.
Ved fald i  

 timelønsindekset nedsættes afdragene med den afdragsprocent, der svarer til  

 det procentvise fald i timelønsindekset, uafhængigt af den samtidige  

 udvikling i nettoprisindekset.
Ved fald i nettoprisindekset samtidig med at  

 timelønsindekset er uændret eller stigende, reguleres afdraget ikke.
Indekslånet kan højst løbe i 50 år.
Lånets løbetid vil indenfor dette  

 maksimum afhænge af inflationstakten.
Eventuel restgæld på lånet kan da af  

 realkreditinstituttet opsiges til indfrielse med 1 måneds varsel.  

 Boligministeren kan dog i medfør af lov om realkredit fastsætte nærmere  

 regler om finansiering af en eventuel restgæld.
 Ved en inflationstakt på omkring 5 pct. p.a. udnyttes den maksimale  

 løbetid fuldt ud.
Indekslånet kan ikke optages som forhåndslån.
Se dog nærmere om etapevis  

 udbetaling af lån under afsnit 5.6.
 5.2. Beboerindskud.
Ved indflytning i almennyttigt byggeri og andelsboligbyggeri betaler  

 beboerne et indskud.
I ungdomsboligbyggeri betales ikke indskud.
 5.2.1. Almennyttigt byggeri.
 Som det fremgår af ovenstående oversigt, betaler beboerne i almennyttigt  

 byggeri et indskud på 2 pct. af den endelige anskaffelsessum.
 Efter lov om individuel boligstøtte vil beboere, der opfylder lovens  

 betingelser, kunne opnå støtte til betaling af beboerindskuddet, samt til  

 betaling af boligafgiften.
 Kan der ikke opnås støtte efter ovennævnte lov, må beboeren selv  

 finansiere beboerindskuddet, eventuelt ved låneoptagelse.
 5.2.2. Andelsboligbyggeri.
 Andelshaverne skal selv tilvejebringe 20 pct. af den endelige  

 anskaffelsessum.
 Kun pensionister har efter lov om individuel boligstøtte mulighed for at  

 opnå lån/ tilskud til betaling af boligafgiften.
 Der kan herudover ikke ydes støtte efter loven om individuel boligstøtte  

 til andelshavere.
 Har andelshaverne ikke selv midler til at betale et indskud af denne  

 størrelsesorden, kan beløbet eventuelt lånes helt eller delvist i et  

 pengeinstitut.
 5.3. Kommunal grundkapital.
Til almennyttige boliger og ungdomsboliger yder kommunalbestyrelsen et  

 grundkapitallån på 4 pct. af anskaffelsessummen.
Lånet er rente- og  

 afdragsfrit i indtil 50 år efter ejendommens ibrugtagelse.
Til sikkerhed for grundkapitallånet udstedes et pantebrev, som tinglyses  

 på den faste ejendom.
Pantebrevet tinglyses med prioritet efter  

 realkreditlånet.
Det tinglyste pantebrev til sikkerhed for grundkapitallånet  

 respekterer herudover kun andre indestående stats- eller kommunelån.
Grundkapitallånet udbetales af Boligselskabernes Landsbyggefond, når  

 bygherren er et almennyttigt boligselskab.
Dette gælder uanset, om  

 boligselskabet opfører almennyttigt byggeri eller ungdomsboliger.  

 Landsbyggefonden anmoder kommunalbestyrelserne om indbetaling af  

 grundkapitallånet, når der er sikkerhed for lånet, og der er dokumenteret  

 forfaldne udgifter.
Når Boligselskabernes Landsbyggefond har modtaget det  

 tilsagte lån fra kommunen, udbetales lånet i takt med de dokumenterede  

 afholdte udgifter til grundkøb og byggeriets projektering og udførelse.
Er  

 der ikke tinglyst et anmærkningsfrit pantebrev, når der dokumenteres afholdt  

 udgifter, kan lånet udbetales, hvis boligselskabet giver en tidsubestemt,  

 uigenkaldelig garanti eller indeståelse for, at det udbetalte lån  

 tilbagebetales, hvis der ikke kan tinglyses et pantebrev uden præjudicerende  

 retsanmærkninger.
For ungdomsboliger, opført af en selvejende ungdomsboliginstitution,  

 udbetales grundkapitallånet af kommunalbestyrelsen, når der foreligger et  

 tinglyst anmærkningsfrit pantebrev.
Er der ikke tinglyst et anmærkningsfrit  

 pantebrev, skal et pengeinstitut give samme garanti eller indeståelse, som er  

 nævnt ovenfor for udbetaling af lån fra Boligselskabernes Landsbyggefond.
 5.4. Ydelsesstøtte.
 Den offentlige støtte (ydelsesstøtte) består i , at staten og kommunerne  

 betaler den del af ydelserne (renter og afdrag samt administrations- og  

 reservefondsbidrag), som ikke betales af beboerne.
Låntagers betaling af ydelser på indekslånet sker første gang ved lånets  

 2. termin og udgør et beløb, som svarer til de nedenfor nævnte procentsatser  

 af den regulerede bogførte hovedstol.
Betalingen reguleres 2 gange årligt pr.  

 1. januar og 1. juli efter samme regler, som gælder for regulering af afdrag  

 på indekslån, type IS, jf. afsnit 5.1. Reguleringen sker indtil låntagers  

 betaling svarer til de samlede ydelser på lånet.
 Ydelsesstøtten udgør forskellen mellem den fulde ydelse på realkreditlånet  

 ( der ydes som et indekslån jf. ovenfor) og beboernes (låntagers) betaling.
 Beboernes betaling indenfor de tre boligtyper er forskellige.
 Beboerbetalingen og den kommunale støtte fremgår af nedenstående oversigt,  

 idet staten betaler resten:
 5.5. Statslig og kommunal garanti.
5.5.1. Statsgaranti med kommunal regaranti For almennyttige boliger og ungdomsboliger ydes en statslig garanti for  

 den del af realkreditlånet, der har sikkerhed ud over 65 pct. og op til den  

 gældende lånegrænse på 94 henholdsvis 96 pct. af den endelige anskaffelsessum  

 (for ombygninger uden erhvervelse af grund eller ejendom: ombygningsudgiften,  

 som godkendes af kommunalbestyrelsen ).
 Garantien beregnes til 30,85 pct. for almennyttigt byggeri og 32,29 pct.  

 for ungdomsboliger af det ydede lån.
Garantierklæringen afgives af Kongeriget Danmarks Hypotekbank og  

 Finansforvaltning over for det långivende realkreditinstitut.
Det er dog en  

 betingelse for den statslige garanti, at kommunalbestyrelsen påtager sig en  

 regaranti for halvdelen af statens eventuelle tab, som måtte følge af  

 garantien.
Den statslige garanti og kommunale regaranti omfatter til enhver  

 tid så stor en del af lånets restgæld, som det oprindelige garantibeløb  

 udgjorde af hovedstolen.
Realkreditlånet kan ikke udbetales, før der foreligger en  

 garantierklæring.
Det er en forudsætning, at betingelserne for udbetaling af  

 lån er opfyldte , jf. nedenfor under afsnit 5.6.
 5.5.2. Kommunal garanti.
 For andelsboliger ydes en kommunal garanti for den del af  

 anskaffelsessummen, som har sikkerhed ud over 65 pct.
 Garantien beregnes til 18,8 pct. af det ydede lån.
 I øvrigt gælder det ovenfor under afsnit 5.5.1. anførte om den kommunale  

 garanti.
 5.6. Udbetaling af realkreditlån og støtte.
 5.6.1. Udbetaling af lån.
 I kapital 8 i støttebekendtgørelsen er fastsat regler for, hvornår  

 realkreditlånet kan udbetales til de forskellige boligtyper.
 For at billiggøre finansieringen af byggeriet bør realkreditlånet  

 hjemtages så tidligt som muligt . Hjemtagelsen af realkreditlånet indebærer,  

 at byggelånet samtidig hermed nedbringes.
 For almennyttigt byggeri og ungdomsboliger skal hjemtagelsen af  

 realkreditlånet ikke afvente godkendelsen af den endelige anskaffelsessum.  

 Lånet skal hjemtages på grundlag af den ved påbegyndelsen godkendte  

 anskaffelsessum, senest når sidste bolig er klar til indflytning, og  

 byggeriet efter byggelovgivningen er færdigmeldt, medmindre bygherren efter  

 byggeriets færdiggørelse er klar over, at de afholdte dokumenterede udgifter  

 vil være lavere end denne anskaffelsessum.
 Den endelige finansiering af byggeriet sker samtidig med  

 kommunalbestyrelsens godkendelse af den endelige anskaffelsessum efter  

 byggeriets afslutning og meddelelse af eventuel ibrugtagningstilladelse.
Hjemtages der et for stort realkreditlån i forhold til den  

 anskaffelsessum, som kommunalbestyrelsen kan godkende, foreligger der en  

 overfinansiering.
Udgør overfinansieringen mere end 1 pct. af  

 anskaffelsessummen, og/eller mere end 50.000 kr., skal der ske en indfrielse  

 af lånet, svarende til hele overfinansieringen.
Det er ikke muligt at  

 dispensere fra disse regler.
 For andelsboligbyggeri skal der, forinden lånet udbetales, være en  

 sikkerhed for, at der er dannet en andelsboligforening bestående af 8 boliger  

 (i særlige tilfælde dog 6 boliger, jf. afsnit 8.4.). Endvidere skal mindst 75  

 pct. af andelene være solgt inden udbetalingen.
Lånet kan endvidere kun frigives for bygherren for de andele, hvor der er  

 indbetalt indskud, og hvor boligerne er taget i brug af andelshaverne.
Lånet  

 kan dog frigives for bygherren, hvis der afgives en uigenkaldelig  

 penteinstitutgaranti for, at lånet vil blive indfriet for de boliger, som  

 ikke tages i brug af andelshavere indenfor en nærmere angivet frist på fx. 1  

 år.
 5.6.2. Etapevis udbetaling af lån.
 For almennyttige boliger og ungdomsboliger kan ske en etapevis udbetaling  

 af lånet, når hver enkelt etape er færdig og udgør en funktionsdygtig enhed.
For private andelsboliger kræves ved etapevis udbetaling, at etapen er  

 færdig, og at 75 pct. af samtlige boliger i bebyggelsen er taget i brug.
Der  

 skal tillige stilles sikkerhed for, at antallet af boliger, som er tilladt  

 påbegyndt, kommer til at omfatte mindst 8 (i særlige tilfælde 6) boliger.
En  

 etape kan eksempelvis omfatte en enkelt bolig, opført som et enkelt hus.
 Vedrørende udformningen af garantierklæringen henvises til bilag 8 til  

 støttebekendtgørelsen.
 5.6.3. Udbetaling af ydelsesstøtte.
Ydelsesstøtten udbetales for almennyttige boliger og ungdomsboliger i takt  

 med hjemtagelsen af realkreditlånet.
Støtten udbetales, uanset om de  

 pågældende boliger er udlejet og indflyttet.
For private andelsboliger udbetales støtten først, når de enkelte boliger  

 er taget i brug af andelshavere.
Det er endvidere en betingelse, at den  

 samlede bebyggelse er finansieret med indekslån, og mindst 75 pct. af  

 andelshaverne har indbetalt indskud.
 For private andelsboliger er der krav om tilbagebetaling til det  

 långivende realkreditinstitut af ydelsesstøtte, som har været udbetalt, uden  

 at betingelserne for at udbetale støtten har været tilstede.
 5.6.4. Opførelse af prøvehuse ved private andelsboliger.
For at fremme afsætningen af private andelsboliger, er det muligt for  

 kommunalbestyrelsen at godkende, at et hus i en andelsboligbebyggelse opføres  

 som et prøvehus for bygherrens egen regning og risiko.
Bygherren kan efter  

 indhentet tilladelse påbegynde huset, før kommunalbestyrelsen har meddelt et  

 endeligt tilsagn inden påbegyndelsen af byggeriet.
Byggeriet skal opføres  

 kontinuerligt i forbindelse med opførelsen af prøvehuset.
6. Rammebeløb og anskaffelsessummens bestanddele Det er en betingelse for, at kommunalbestyrelsen kan meddele tilsagn om  

 støtte, at den samlede anskaffelsessum (inklusive moms) pr. m2  

 støtteberettiget areal eller pr. støtteberettiget værelsesenhed ikke  

 overstiger det for projektet gældende rammebeløb, jf. kapitel 2 i  

 støttebekendtgørelsen.
Rammebeløbet justeres og reguleres en gang om året, ved offentliggørelse i  

 Statstidende den tredie tirsdag i januar måned.
Derudover foretages en  

 regulering af rammebeløbet, såfremt det fremgår af det i januar  

 offentliggjorte rammebeløb.
Eventuelle reguleringer offentliggøres i  

 Statstidende den 3. tirsdag i april, juli og oktober måned.
 Det støtteberettigede areal beregnes efter reglerne i bilag 6 til  

 støttebekendtgørelsen.
 For ungdomsboliger gælder særlige regler for beregning af det  

 støtteberettigede areal, jf. ligeledes bilag 6 til støttebekendtgørelsen.
 6.1. Anskaffelsessummens bestanddele.
 Den anskaffelsessum, som skal holdes indenfor det gældende rammebeløb,  

 består af grundudgifter, håndværkerudgifter og omkostninger.
6.1.1. Grundudgifter I denne del af anskaffelsessummen indgår grundens købesum.
 For ubebyggede grunde bør de samlede grundudgifter, incl. sædvanlige  

 modningsudgifter, tilslutningsafgifter mv., som vejledende udgangspunkt ikke  

 overstige 20 pct. af den samlede anskaffelsessum for projektet.  

 Kommunalbestyrelsen må i hvert enkelt konkret tilfælde vurdere, om  

 grundudgifternes størrelse i forhold til den samlede anskaffelsessum,  

 muliggør, opførelse af byggeri i en tilfredsstillende udformning og kvalitet.  

 Dette gælder i særlig grad, hvis grundudgifterne overstiger 20 pct. af den  

 samlede anskaffelsessum.
 For en bebygget grund gælder, at anskaffelsessummen ikke må overstige den  

 offentlig kontantværdi.
Kommunale grunde/ejendomme skal sælges til markedsprisen, d.v.s. den  

 højeste pris, der kan opnås i handel og vandel.
Dette gælder også ved salg  

 til bygherrer, der ønsker at etablere støttet byggeri på ejendommene.
Såfremt  

 markedsprisen for en ubebygget grund udgør mere end ca. 20 pct. af den  

 samlede anskaffelsessum, eller såfremt markedsprisen for en bebygget grund  

 overstiger den offentlige kontantværdi, vil grunden/ejendommen normalt ikke  

 være egnet til etablering af støttet byggeri.
Ved at begrænse de samlede grundudgifters størrelse opnås, at der indenfor  

 den af rammebeløbet betingede anskaffelsessum levnes tilstrækkelig plads til  

 håndværkerudgifterne.
Herved skulle det samtidig være muligt at minimere  

 risikoen for Byggeskadefonden.
 Det er et krav, at bygherren har skøde på den ejendom, hvor det støttede  

 byggeri skal opføres.
Kravet om skøde kan fraviges i de undtagelsestilfælde, hvor der er tale om  

 opførelse af nybyggeri på lejet grund.
Ved opførelse på lejet grund, samt ved  

 påbygning på og til- eller ombygning af en eksisterende ejendom eller anden  

 form for fortætningsbyggeri, hvor der ikke er tale om udgifter til grundkøb,  

 skal der ske en reduktion af rammebeløbet med 16 pct.
Reduktionen kan  

 eventuelt formindskes med grundudgiftslignende udgifter til projektet, som  

 f.eks. udgifter til terrænregulering eller ekstrafundering.
Det bemærkes, at  

 en løbende udgift til leje af grund betragtes som en driftsudgift.
 I den samlede grundudgift indgår endvidere udgifter til byggemodning,  

 jordbundsundersøgelser, fjernelse af forurenet jord, ekstrafundering og  

 pilotering, stikledninger til vand, el og kloak, anlæg af interne veje og  

 andre interne arealer, renter af grundkøbesummen og skatter for grunden frem  

 til byggeriets påbegyndelse mv.
 6.1.2. Håndværkerudgifter.
Håndværkerudgifterne skal være rimelige i forhold til den projekterede  

 byggemåde, byggeriets udformning, boligernes størrelse, kvalitet og udstyr  

 mv.
I håndværkerudgifterne indgår tillige eventuelle udgifter til opførelse  

 af garager eller carporte.
Udgifterne hertil skal være indeholdt i  

 rammebeløbet.
Den statslige eller kommunale garanti omfatter også sådanne  

 udgifter, men der gives ikke ydelsesstøtte til garager og carporte.
 6.1.3. Omkostninger.
Omkostningerne består af en række enkeltposter, hvis art og størrelse er  

 bestemt af det enkelte byggeri og de øvrige anlægsudgifter herfor.
For nogle  

 af disse udgiftsposter gælder særlige maksimumsbeløb, fastsat i medfør af  

 støttebekendtgørelsen.
Det er op til den enkelte bygherre selv at indgå  

 aftaler med leverandørerne af ydelserne.
Der kan herunder indgås aftaler, som  

 er lavere end de maksimale fastsatte beløb.
For nogle udgiftsposter gælder  

 særlige regler for størrelsen heraf, som bygherren er uden indflydelse på,  

 fx. stempelafgifter og advokatsalærtakster.
Der er ikke for salg af private  

 andelsboliger fastsat en salærtakst.
Arkitekt- og ingeniørydelser Der er ikke fastsat begrænsninger i størrelsen af disse honorarer, men  

 aftaler skal træffes i overensstemmelse med reglerne i »Almindelige  

 bestemmelser for teknisk rådgivning og bistand«, ABR 89. Disse kan kun  

 fraviges, når særlige forhold i det enkelte tilfælde kan begrunde det.
Byggesagshonorar Byggesagshonoraret kan maksimalt medtages efter de regler, der er medtaget  

 som bilag 1 til støttebekendtgørelsen.
 En bygherre, der opfører fx. private andelsboliger i eget regi, kan ikke  

 ud over dette byggesagshonorar beregne sig en særlig avance på byggeriet.
 Byggesagshonoraret beregnes af anskaffelsessummen eksklusiv honorar, men  

 inklusiv moms.
Særlige rådgivere for private andelsboligforeninger Når bygherren for private andelsboliger er en anden end en stiftet  

 andelsboligforening bestående af de kommende beboere, skal der afsættes 3  

 promille af den ved byggeriets påbegyndelse godkendte anskaffelsessum til  

 ansættelse af en teknisk og juridisk rådgiver efter foreningens eget valg.  

 Der henvises til afsnit 10.7.
Byggelånsrenter Som rimelige byggelånsrenter anses faktisk dokumenterede udgifter til  

 byggelånsrenter, der som udgangspunkt maksimalt svarer til en forrentning af  

 anskaffelsessummen i halvdelen af byggetiden til den rente ( inkl. løbende  

 provision), som et byggelån af den pågældende størrelse normalt vil kunne  

 optages til i et pengeinstitut.
For almennyttigt byggeri og ungdomsboliger  

 skal den ovenfor nævnte anskaffelsessum fratrækkes et beløb svarende til  

 grundkapitallånet.
 Byggelånsrenterne løber som alt overvejende hovedregel tidligst fra  

 tilsagnstidspunktet, dog kan ydelser, der normalt afholdes før  

 tilsagnstidspunktet, forrentes fra ydelsens forfaldstidspunkt.
I tilfælde, hvor bygherren har været selvfinansierende, kan ovennævnte  

 regel for rimelige byggelånsrenter anvendes tilsvarende.
I disse tilfælde vil  

 der i hele byggeperiodens længde som udgangspunkt ikke kunne anvendes en  

 højere rentesats end den, der var gældende ved byggeriets påbegyndelse for  

 sædvanlige byggelån til støttet byggeri.
 Det forekommer umiddelbart hensigtsmæssigt, at bygherren ved henvendelse  

 til forskellige pengeinstitutter søger at opnå de for byggeriet laveste  

 udgifter til byggelånsrenter og løbende provision.
 Omkring en godkendelse af udgifter til helt ekstraordinære byggelånsrenter  

 henvises til afsnit 6.3.
Udtørringsudgifter Som udgangspunkt udgør rimelige udtørringsudgifter 0,5 pct. af  

 anskaffelsessummen.
Kun helt særlige forhold bør kunne medføre, at der  

 godkendes mere end dette, selvom der foreligger dokumentation herfor.
Omkring  

 godkendelse af helt ekstraordinære udtørringsudgifter henvises til afsnit  

 6.3.
Gebyr til staten, promillegebyr Til dækning af statens administrationsudgifter ved den løbende udbetaling  

 af støtte opkræves et gebyr på 4,5 promille af den endeligt godkendte  

 anskaffelsessum eksklusive gebyr.
 For private andelsboliger skal kommunalbestyrelsen påse, at gebyret er  

 indbetalt, inden de deponerede indskud på 20 pct. af anskaffelsessummen  

 frigives for bygherren.
Gebyr til Byggeskadefonden Til dækning af Byggeskadefondens udgifter indbetales et bidrag på 1 pct.  

 af den ved byggeriets påbegyndelse senest godkendte anskaffelsessum incl.  

 bidrag.
Bidraget indbetales til Byggeskadefonden, Studiestræde 50, 1554  

 København V., senest på byggeriets afleveringstidspunkt, ved private  

 andelsboliger opført væsentlig i bygherrens eget regi dog senest på  

 skæringsdagen for byggeriets overgang fra anlæg til drift.
Bidraget udregnes  

 på følgende måde:
 For private andelsboliger skal kommunalbestyrelsen påse, at bidraget (og  

 eventuelle morarenter heraf) er betalt, inden de deponerede indskud frigives  

 for bygherren.
 6.2 Rammebeløb ved tilsagn og påbegyndelse.
Den anskaffelsessum, som godkendes, skal overholde det offentliggjorte  

 rammebeløb, som er gældende på dels det tidspunkt, hvor det pågældende  

 byggeri får tilsagn på grundlag af skema A, dels på det tidspunkt, hvor  

 projektet påbegyndes på grundlag af skema B.
Ved »påbegyndelse«  

 forstås det tidspunkt, hvor byggeriet fysisk er gået i gang.
Ved nybyggeri  

 vil det typisk være påbegyndelse af støbning af fundament.
Ombygninger  

 påbegyndes, når håndværkerne fysisk starter på ombygningsarbejdet.
 Der kan dog for alle tre boligtyper godkendes afholdt særlige udgifter ud  

 over rammebeløbet, jf. nedenfor under 6.2.1.
 Her ud over er det for almennyttigt byggeri og private andelsboliger  

 muligt at forhøje det støtteberettigede boligareal i de situationer, der er  

 beskrevet nedenfor under 6.2.2., hvorved opnås et større støtteberettiget  

 areal.
 6.2.1. Godkendelse af særlige udgifter ud over rammebeløbet.
Ved godkendelse af den endelige anskaffelsessum for begge typer af særlige  

 udgifter kan de godkendte merudgifter til disse formål ikke forhøjes, uanset  

 at bygherren kan dokumentere højere udgifter til disse formål.
Der kan ikke  

 dispenseres fra reglen om, at udgifterne kun kan godkendes med indtil 10 pct.  

 af anskaffelsessummen.
Udfyldningsprojekter Til udfyldningsprojekter, som omhandlet i § 9, stk. 4, i  

 støttebekendtgørelsen, kan der for alle boligtyper, inden byggeriet  

 påbegyndes, godkendes merudgifter inden for 10 pct. af anskaffelsessummen,  

 excl. tillæg.
Da kommunalbestyrelsens eventuelle godkendelse normalt skal ske  

 samtidig med meddelelse af tilsagn (skema A), skal ansøgning herom indsendes  

 til kommunlbestyrelsen sammen med skema A.
 Betingelsen om, at projektet skal være et led i en byfornyelsesbeslutning  

 eller en saneringsplan, kan ikke fraviges.
Alternative energiforsyningsanlæg Tilsvarende kan godkendes merudgifter til alternative  

 energiforsyningsanlæg  med indtil 10 pct. af anskaffelsessummen.
Det er  

 dog en forudsætning, at der er tale om anlæg, som kan opnå tilskud efter  

 Energiministeriets lovgivning, det vil sige enten de såkaldte standardtilskud  

 til aktiv solvarmeanlæg, varmepumpeanlæg og biogasanlæg eller projekttilskud  

 til udviklingsprojekter.
Opnås der tilskud i henhold til Energiministeriets lovgivning, eller andet  

 steds fra (f.eks.
EF), skal et sådant tilskud modregnes i ovennævnte tillæg.  

 De samlede merudgifter kan således ikke overstige 10 pct. af  

 anskaffelsessummen, eksklusive tillæg.
 6.2.2 Særlige tillæg til det støtteberettigede areal for almennyttige  

 boliger og private andelsboliger.
Lavt lejlighedsgennemsnit Af bilag 4 til støttebekendtgørelsen fremgår de tillæg pr. (m2), som  

 rammebeløbet kan forhøjes med ved lavere lejlighedsgennemsnit end 90 (m2).
Fælleslokaler Til indretning af fælleslokaler kan gives et tillæg på 3- 6 pct. af  

 boligarealet, afhængig af antallet af boliger i det konkrete projekt.
 Omkring den procentvise fordeling henvises nærmere til bilag 5 til  

 støttebekendtgørelsen.
Det forudsættes, at fælleshuset indrettes med sædvanlige køkken- og  

 toiletfaciliteter.
Herudover stilles der ikke krav til indretningen af  

 fælleslokalet.
Et fælleshus kan opføres til betjening af flere etaper af det støttede  

 byggeri.
Opføres fælleshuset til betjening af flere etaper allerede fuldt ud  

 i første etape, sker det for bygherrens egen risiko for så vidt angår den del  

 af fælleshuset, der skal indarbejdes i senere etaper.
Bygherren kan i stedet  

 vælge at afsætte midler til fælleshuset i første etape og herefter opføre  

 fælleshuset på et senere tidspunkt.
Der kan også etableres et fælleshus for både almennyttigt byggeri og  

 private andelsboliger.
Belåningen sker sammen med de pågældende  

 boligbebyggelser.
Det forudsætter dog, at fælleshuset, der udmatrikuleres  

 særskilt og ikke belånes, ejes af en grundejerforening bestående af de  

 støttede byggerier.
Det er desuden en betingelse, at der på de enkelte  

 ejendomme tinglyses en deklaration, der pålægger ejendommens ejer pligt til  

 dels at være medlem af grundejerforeningen, dels til at bidrage til at  

 afholde de nødvendige driftsudgifter - herunder til vedligeholdelse -  

 vedrørende fælleshuset.
Deklarationen skal herudover indeholde et forbud mod  

 pantsætning af fælleshuset.
Det er muligt at overføre boligareal med henblik på anvendelse til  

 indretning af fælleshus.
Det er dog en betingelse for en sådan overførsel, at  

 det samlede støtteberettigede areal ikke overstiger boligantallet gange det  

 maksimale gennemsnitlige støtteberettigede areal på 95 (m2) tillagt 3-6 pct.  

 (afhængig af antallet af boliger i det konkrete projekt). Når denne  

 overførselsadgang anvendes fuldt ud, kan der ikke samtidig beregnes et tillæg  

 for lavt lejlighedsgennemsnit, idet det gennemsnitlige boligareal medtages  

 maksimalt.
Overstiger det gennemsnitlige støtteberettigede boligareal med  

 tillæg af overført andel af boligareal til fællesareal ikke de i bilag 4 til  

 støttebekendtgørelsen opregnede arealgrænser, vil der kunne beregnes et  

 tillæg for lavt lejlighedsgennemsnit.
 Eksempel:
20 boliger x 95 (m2) = 1900 (m2) + 5 pct. til fælleslokale = 95 (m2) Samlet støtteberettiget areal = 1995 (m2) Støtteberettiget anskaffelsessum 1995 (m2) x rammebeløbet Støtteberettiget areal Kan der opføres flere (m2) end det maksimale gennemsnitlige  

 støtteberettigede areal på 95 (m2) til samme pris som de gennemsnitlige 95  

 (m2), kan dette godkendes.
De overskydende (m2) udløser ikke støtte.
Det er  

 dog en forudsætning, at ingen af boligerne får et areal, der er større end  

 lovens maksimum på 110 (m2)4 pr. bolig.
 Herudover kan der ydes støtte til opførelse af et fælleshus, som beskrevet  

 ovenfor.
 6.3. Godkendelse af endelig anskaffelsessum på grundlag af et  

 byggeregnskab.
Byggeregnskabet opgøres på skæringsdagen, som er byggeriets overgang fra  

 anlæg til drift.
Skæringsdagen fastsættes som sidste boligs færdiggørelse med  

 tillæg af højst 2 måneder til klargøring af udenomsarealerne.
 I byggeregnskabet skal indgå samtlige udgifter ved byggeriet.Eventuelle  

 indtægter fratrækkes den i byggeregnskabet opgjorte anskaffelsessum.
 Den anskaffelsessum, som blev godkendt ved byggeriets påbegyndelse skal  

 være overholdt, når byggeriet afsluttes.
 Der kan dog godkendes rimelige, dokumenterede merudgifter til  

 uforudseelige udgifter, dog max. 2 pct. af den ved påbegyndelsen godkendte  

 anskaffelsessum vinterforanstaltninger og udtørring i ekstraordinære  

 situationer indeksregulering efter 12 måneders fast pris og anerkendte godt-  

 gørelser over den faste pris skatte- og afgiftsforhøjelser tilbudsgivers  

 konkurs eller betalingsstandsning udgifter til byggelånsrenter, som er  

 forårsaget af, at renten på byggelånet siden dets etablering i gennemsnit er  

 steget med mere end 1 procentpoint, udgifter til attester, stempel mv, som  

 følge af godkendte mer- udgifter af de ovenfor anførte punkter.
 Udgifter til vinterforanstaltninger og udtørring i ekstraordinære  

 situationer omfatter ikke almindeligt forekommende udtørringsudgifter.  

 Godkendelse af ekstraordinære udtørringsudgifter forudsætter en helt særlig  

 langvarig våd vinter.
 Uforudseelige udgifter er udgifter, som en bygherre ikke på nogen måde  

 har kunnet forudse . Udgifter som bygherren kunne have taget med  

 tidligere, men f.eks. blot har glemt, kan ikke godkendes.
For merudgifter til byggelånsrenter gælder, at bygherren skal fremlægge  

 dokumentation for den ekstraordinære stigning.
Der kan kun godkendes  

 egentlige merudgifter og ikke den samlede post til byggelånsrenter.
 Merudgifterne beregnes således:
 Hvis den således beregnede gennemsnitslige rentestigning overstiger en  

 tærskelværdi på 1 procentværdi, åbnes der adgang til at få godkendt  

 merudgifter til byggelånsrenter ud over, hvad der kan rummes inden for den  

 generelle ramme på 2 pct., jf. § 8, stk. 1, nr.
 1. Størrelsen af de merudgifter til byggelånsrenter,  

 der kan godkendes ifølge § 8, stk. 1, nr. 6, beregnes ved at gange de  

 indbudgetterede udgifter til byggelånsrenter ifølge skema B med følgende  

 brøk:
Når der godkendes en eller flere af ovennævnte merudgifter, fremkommer en  

 endelig anskaffelsessum.
Der skal således ikke foretages modregning for  

 eventuelle mindreudgifter, jf. dog afsnit 10.10.
 Fra den opgjorte anskaffelsessum fratrækkes eventuelle indtægter i form af  

 leje eller boligafgift (der er forfaldne, uanset om de er betalt eller ej),  

 som ligger forud for skæringsdagen.
 Er der i byggeregnskabet medtaget poster, som ikke kan godkendes helt  

 eller delvist, skal den endelige anskaffelsessum nedsættes med det beløb, som  

 ikke kan godkendes.
 Der kan ikke godkendes merudgifter, som anført ovenfor, hvis bygherren har  

 aftalt en fast overdragelsessum, eller hvis kommunalbestyrelsen har krævet en  

 sådan, med en privat andelsboligforening.
Fremkommer der herefter overfinansiering må der ske en indfrielse heraf i  

 overensstemmelse med reglerne herom.
Disse er nærmere beskrevet ovenfor i  

 afsnit 5.
7. Brug af skemaer til støttesagsbehandlingen Bygge- og Boligstyrelsen har udarbejdet et skema, der er optaget som bilag  

 2 til støttebekendtgørelsen.
Omkring udfyldelsen af skemaet henvises til  

 vejledningen i samme bilag.
 7.1 Førsynsrapport ved ombygning af eller tilbygning til en  

 eksisterende bygning.
 I forbindelse med en ombygning eller en tilbygning til en eksisterende  

 ejendom, som er omfattet af Byggeskadefonden, jf. § 62 b, stk. 3, skal  

 bygherren lade udføre et førsyn inden ansøgning om offentlig støtte til  

 projektet.
En sagkyndig, der har byggeteknisk sagkundskab og erfaring fra  

 byggepraksis, skal foretage førsynet og udarbejde en rapport, som indeholder  

 en beskrivelse af den foretagne gennemgang af bygningen samt en opgørelse  

 over eventuelt konstaterede skader eller tegn på skader.
Rapporten skal  

 endvidere indeholde en beskrivelse og vurdering af bygningens tilstand og  

 egnethed for den påtænkte ombygning.
 Rapporten indsendes herefter til kommunalbestyrelsens vurdering senest  

 samtidig med indsendelse af ansøgning om offentlig støtte.
Kommunalbestyrelsen afgør på baggrund af en vurdering af rapporten, om  

 bygningen er egnet til formålet.
Skønner kommunalbestyrelsen ikke, at  

 bygningen er egnet, kan projektet ikke gennemføres.
 Reglerne for førsyn er nærmere uddybet i Boligstyrelsens bekendtgørelse  

 nr. 477 af 1.juli 1987 om bygningsgennemgang (førsyn) ved ombygning af og  

 tilbygning til en eksisterende bygning m.v., der er medtaget som bilag B.
 8. Byggeriets udformning m.v.
Det støttede byggeri skal have en tilfredsstillende udformning i  

 planmæssig og teknisk henseende.
Desuden skal boligerne udføres for det  

 lavest mulige beløb under hensyntagen til kvalitet, udstyr og beliggenhed.
 8.1. Forhold til byggelovgivningen.
For nybyggeri og ombygninger som helhed gælder byggelovgivningen, herunder  

 bestemmelserne i bygningsreglementet.
Bygningsreglementet for småhuse 1985  

 (BR-S85) gælder for enfamiliehuse, dobbelthuse, rækkehuse, kædehuse,  

 gruppehuse og lignende.
Bygningsreglementet 1982 (BR-82) gælder for  

 etageboligbyggeri herunder tofamiliehuse, det vil sige huse med vandret  

 lejlighedsskel.
 Kan et ombygningsprojekt ikke opfylde alle byggelovgivningens krav, må  

 forholdene nærmere afklares med de kommunale bygningsmyndigheder.
 Det er kommunalbestyrelsen som bygningsmyndighed, der i henhold til  

 byggelovgivningen i det enkelte tilfælde må afgøre, om der kan dispenseres  

 fra bygningsreglementernes bestemmelser.
 Bebyggelsens samlede bruttoetageareal beregnes i henhold til kap. 2.2.3 i  

 bygningsreglement 1982 og bilag A, 2.2.3 i bygningsreglement for småhuse.  

 Vedrørende beregning af det for rammebeløbet støtteberettigede etageareal  

 henvises til bilag 6 til støttebekendtgørelsen.
 8.2. Boligsammensætning.
Ud fra en vurdering af det lokale boligbehov, tager kommunalbestyrelsen  

 stilling til boligsammensætning, etageareal og antallet af beboelsesrum for  

 de enkelte projekter.
Boligsituationen, herunder udlejningssituationen i  

 kommunen, må nøje undersøges og indgå i kommunalbestyrelsens vurdering af  

 hvilke boligtyper og hvilke boligstørrelser, der er behov for.
 8.3. Private andelsboliger.
Et andelsboligprojekt skal indrettes med mindst 8 boliger.
Opføres et  

 andelsboligprojekt i landsbyer med indtil 600 indbyggere, kan antallet af  

 boliger nedsættes til 6. Da andelstanken bygger på ideen om et vist  

 fællesskab, er det et krav, at boligerne ligger samlet.
Der kan således ikke  

 oprettes en andelsboligforening med f.eks 5 boliger et sted i byen og 4 et  

 andet sted.
Kommunalbestyrelsen kan ikke dispensere fra disse bestemmelser.
For at imødegå en eventuel risiko for, at bebyggelser med et for stort  

 antal boliger vil fungere mindre godt og herved kan blive sårbare i økonomisk  

 henseende, skal kommunalbestyrelsen påse, at projekter med et stort antal  

 boliger opdeles i etaper.
Etaperne kan ikke opføres samtidigt, og etaperne  

 skal hver udgøre en selvstændig andelsboligforening.
Ungdomsboliger kan ikke integreres i privat andelsboligbyggeri, men kan  

 fysisk placeres i samme bebyggelse.
Dette indebærer, at der skal ske en  

 matrikulær udstykning eller en ejerlejlighedsopdeling.
 8.4. Erhvervsarealer.
Ingen af de tre boligtyper kan indeholde erhvervsarealer, dvs. butiks-,  

 kontor- eller værkstedslokaler.
Lokaler, der anvendes til ikke-beboelse,  

 f.eks. kontorlokaler for ejendomsfunktionærer, og for hvilke der ikke betales  

 leje, anses ikke som erhvervslokaler jf. afsnit 10.4. Der kan ikke ydes  

 offentlig støtte til erhvervsarealer.
Ønskes der indrettet erhvervslokaler i forbindelse med bebyggelsen, skal  

 der ske en ejerlejlighedsopdeling eller en matrikulær udstykning uanset  

 erhvervsarealets størrelse.
Ved ejerlejlighedsopdeling sker der en opdeling i  

 en beboelsesejerlejlighed, der ikke kan videreopdeles, og en eller flere  

 erhvervslejligheder.
 8.5. Størrelsen af almennyttige boliger og private andelsboliger.
 Boligernes gennemsnitlige bruttoetageareal i en bebyggelse må som  

 udgangspunkt ikke overstige 95 (m2). Indrettes boligerne med et højere  

 gennemsnitligt bruttoetageareal end 95 (m2), er det en betingelse, at  

 anskaffelsessummen for en 95 (m2)-bolig overholdes.
Den enkelte boligs maksimale bruttoetageareal må ikke overstige 110 (m2).  

 Der kan ikke dispenseres fra dette maksimum.
Der henvises til afsnit 6.2.2.
 8.6. Ungdomsboligers indretning og størrelse.
 Ungdomsboliger kan opføres som nybyggeri eller ved ombygning af  

 eksisterende ejendomme, eller ved integration i almennyttigt boligbyggeri.  

 For så vidt angår integrerede ungdomsboliger henvises til afsnit 8.4.
 Ved delvis indretning af ungdomsboliger i eksisterende ejendomme, der ikke  

 hidtil har været anvendt til boligformål f.eks. erhvervsbygninger eller  

 bygninger, der har været anvendt til institutionsformål, er det en  

 betingelse, at ungdomsboliginstitutionen efter opdelingen udgør en samlet  

 ejerlejlighed.
Er der tale om en bygning, der er kondemneret i henhold til § 15, stk. 3,  

 i lov om byfornyelse og boligforbedring eller den tidligere gældende lov om  

 boligtilsyn, kan mindst halvdelen af bygningernes bruttoetageareal efter  

 bygnings- og boligregistret indrettes til ungdomsboliger.
Den resterende del  

 af bruttoetagearealet skal indrettes til andet end beboelse.
Det er en  

 betingelse for denne indretning, at ejendommen kan opdeles i ejerlejligheder  

 jf. § 10, stk. 7, i ejerlejlighedsloven, og at ungdomsboligerne efter  

 opdeling udgør en samlet ejerlejlighed.
 Indrettes en eksisterende beboelsesejendom til ungdomsboliger er det en  

 betingelse, at der bl.a. sker en tilvækst af boliger, og at ejendommen er i  

 så ringe stand, at den med rimelighed ikke bør tillades anvendt til beboelse  

 i sin nuværende stand.
Ved indretning af ungdomsboliger i en tagetage på en almennyttig afdeling,  

 kan der ikke ske ejerlejlighedsopdeling.
Ungdomsboligerne bliver i dette  

 tilfælde en integreret del af den almennyttige afdeling.
 Uanset under hvilken form ungdomsboligerne opføres, vil det være unge  

 under uddannelse og andre unge med særligt behov, der er berettigede til at  

 bo i boligerne.
Erfaringerne har vist, at det er uhensigtsmæssigt at opføre eller indrette  

 meget store ungdomsboligbyggerier.
Bl.a. på grund af karakteren af  

 kategoribebyggelser, kan store bebyggelser blive sårbare i økonomisk  

 henseende.
En selvstændig ungdomsboligbebyggelse bør derfor ikke indrettes  

 med mere end 100 ungdomsboliger.
I almindelighed bør bebyggelsen være noget  

 mindre.
 Kravene til boligens indretning og størrelse er følgende:
 A. 1 værelsesenhed = 1 værelse (gulvareal) min. 12 (m2). Med kogeniche  

 min. 15 (m2).
 B. 1 1/2 værelsesenhed = 1 værelse (gulvareal) min. 12 (m2), og 1 værelse  

 på mellem 7 og 12 (m2).
 C. 2 værelsesenheder = 2 værelser, hver min. 12 (m2). Med kogeniche skal 1  

 værelse være min. 15 (m2).
 1 rums ungdomsboliger kan indrettes med eller uden selvstændigt bad/toilet  

 og køkken/kogeniche.
 1 1/2 og 2 rums ungdomsboliger skal have selvstændigt bad/toilet og  

 køkken/kogeniche.
Indrettes ungdomsboliger uden selvstændigt bad/toilet og selvstændigt  

 køkken/kogeniche, skal der indrettes fælles bad/toilet og fælles spisekøkken  

 for brugerne.
Eksempelvis må der regnes med fælles bad/toilet, der skal deles  

 af helst 2 og højst 3 brugere og fælles spisekøkken for ca. 6  

 værelsesenheder.
 Flerrumsboliger i nybyggeri kan højst udgøre halvdelen af  

 værelsesenhederne.
 Flerrumsboliger i ombygningsprojekter, der alene indrettes med  

 ungdomsboliger, kan tillades, i det omfang det er nødvendigt af hensyn til  

 ejendommens indretning og udformning.
 Flerrumsboliger bør beboes enten af 2 personer, hvoraf den ene tilhører  

 den berettigede personkreds eller 1 person tilhørende den berettigede  

 personkreds og 1 barn.
9. Udbud, ansvar, kvalitetssikring, driftsplaner,  

 5-års eftersyn og skadedækning Byggestyrelsen, nu Bygge- og Boligstyrelsen, har i egen publikationsserie  

 udgivet bl.a. følgende :
1983 Bygherrevejledning 1985 Vejledning om vinterbyggeri 1987 Basisbetonbeskrivelse for bygningskonstruktioner 1987 Kvalitetssikring 1987 Vejledning om ansvarsforhold ved byggearbejder 1990 Vejledning om 5- års eftersyn 1990 Vejledning om bygningsdrift Disse publikationer uddyber nærmere de emner, der er omtalt i dette  

 afsnit.
Publikationerne kan købes hos Statens Information, Postboks 1103,  

 1009 København K, tlf. 33 37 92 28.
 9.1. Udbud.
Som hovedregel skal alle arbejder udbydes i konkurrence efter  

 Byggestyrelsens cirkulære af 14.april 1989 om udbud af bygge- og  

 anlægsarbejder, som er medtaget som bilag C.
Dog gælder særlige regler for  

 underhåndsbud, som fremgår af cirkulærets § 4, nr. 4.
 For privat andelsboligbyggeri er der tillige fastsat særlige regler for  

 byggeri i bygherrens eget regi.
Efter udbudsreglerne skal kommunalbestyrelsen stille krav om, at projektet  

 udbydes i konkurrence.
Det vil sige, at projektet skal udbydes offentligt  

 eller begrænset.
Ved privat andelsboligbyggeri, hvor bygherren ikke er en  

 andelsboligforening bestående af de kommende andelshavere, kan  

 kommunalbestyrelsen endvidere stille krav om, at eget regi eller  

 underhåndsbud ikke kan anvendes, selvom bygherren ellers opfylder  

 betingelserne for at udføre arbejde i eget regi eller anvende denne  

 udbudsform.
 Alle aftaler om byggearbejder træffes på grundlag af »Almindelige  

 betingelser for arbejder og leverancer« (AB 72). Der kan kun blive tale  

 om fravigelser fra disse regler i tilfælde, hvor der måtte være en ganske  

 særlig begrundelse herfor.
Det påhviler kommunalbestyrelsen at påse, at udbudsreglerne er overholdt.  

 Det er således et vilkår for tilsagn om støtte, at bygherren benytter et  

 særligt skema udarbejdet af Bygge- og Boligstyrelsen (skema U) til  

 kommunalbestyrelsens kontrol af udbudsreglernes overholdelse.
Skema U skal  

 indsendes til kommunalbestyrelsen samtidig med bygherrens ansøgning om  

 godkendelse af en endelig anskaffelsessum før byggeriets påbegyndelse.
Skema  

 U med tilhørende vejledning er medtaget som bilag D til denne vejledning.
 9.1.1. Underhåndsbud.
I ganske særlige tilfælde kan kommunalbestyrelsen godkende, at arbejderne  

 ikke udbydes, og at der i stedet antages et underhåndsbud.
Reglerne om  

 underhåndsbud findes i §§ 16-17 i støttebekendtgørelsen.
Det er som hovedregel en betingelse for antagelse af underhåndsbud, at  

 dette kun udgør en begrænset del af de samlede byggearbejder.
Dette  

 indebærer, at 60 pct. af byggearbejderne som hovedregel skal udbydes i  

 entreprise.
 Der er 3 tilfælde, hvor der kan blive tale om at acceptere underhåndsbud  

 fortsættelsesarbejder forsøg større byggesager med særlige  

 planlægningsopgaver mv.
For fortsættelsesarbejder gælder det særlige forhold, at en  

 entreprenør, der allerede er i gang fx. med første etape af et byggeri kan  

 fortsætte, uden at arbejderne helt eller delvist udbydes i konkurrence.
Det  

 er afgørende, at byggepladsen ikke er forladt af den entreprenør, som er i  

 gang med at udføre byggearbejderne.
Dette skyldes, at der herved opnås den  

 største besparelse ved etablering af byggeplads mv.
 Kommunalbestyrelsen kan ved fortsættelsesarbejder tillade, at samtlige  

 arbejder udføres som underhåndsbud.
 Ved forsøg , produktudvikling og udviklingsprojekter er det  

 afgørende, at en overvejende del af byggeriet udføres som forsøg.
 Det er ikke tilstrækkeligt, at en mindre del eller ubetydelig del af  

 byggeriet er forbundet med et forsøg.
 Også arbejder i større byggesager, hvor entreprenøren påtager sig helt  

 særlige opgaver i forbindelse med planlægning og gennemførelse af  

 byggeriet kan tillades gennemført med indhentning af underhåndsbud.
 9.1.2. Byggeri i bygherrens eget regi.
 For privat andelsboligbyggeri kan kommunalbestyrelsen acceptere, at  

 byggeriet udføres helt eller delvist i bygherrens eget regi.
 Reglerne herfor er omtalt i kapitel 4 i støttebekendtgørelsen.
 Byggeri i bygherrens eget regi forudsætter, at bygherren (modtageren af  

 støttetilsagnet) skal have ansatte, som kan udføre de pågældende arbejder.  

 Det er ikke tilstrækkeligt, at bygherren antager medarbejdere, som er  

 faglærte inden for andre fag end dem, som hans ansatte i forvejen udfører,  

 til at udføre arbejderne i forbindelse med et konkret projekt.
 Ved byggeri i bygherrens eget regi sker der ikke udbud af de arbejder, som  

 bygherrens egne ansatte kan udføre.
 Selvom bygherren har mulighed for at udføre arbejder i eget regi, kan  

 kommunalbestyrelsen altid kræve, at samtlige arbejder udbydes i konkurrence.  

 Dette skal ses i sammenhæng med, at kommunalbestyrelsen skal vurdere, om  

 arbejderne udføres billigere ved at tillade eget regi, end hvis de udbydes.
 Omkring godkendelsen af udgifterne til udførelse af arbejder udført i  

 bygherrens eget regi henvises til afsnit 10.10.
9.2. Fast pris og tid For alle arbejder, der udbydes i konkurrence gælder, at der ved indgåelse  

 af entrepriseaftaler aftales en fast pris og tid efter Bygge- og  

 Boligstyrelsens cirkulære af 10. oktober 1991 om pris og tid på bygge- og  

 anlægsarbejder.
Dette cirkulære er medtaget som bilag E.
Det fastsatte rammebeløb forudsætter, at byggeriets anskaffelsessum er  

 baseret på priser, der er faste i et år fra tilbudsdagen.
Tilbudsdagen bør  

 derfor ligge så tæt på byggeriets forventede påbegyndelse som muligt.  

 Byggearbejderne må dog ikke påbegyndes, før kommunalbestyrelsens endelige  

 godkendelse foreligger.
 9.3. Vinterbyggeri.
Udgifter til overenskomstmæssige vinterforanstaltninger skal være  

 indeholdt i tilbudssummerne.
Se nærmere herom i Byggestyrelsens  

 bekendtgørelse nr. 551 af 11.november 1981 om byggeri i vinterperioden, der  

 er medtaget som bilag F.
 Også udgifter til såkaldte »særlige vinterforanstaltninger« skal  

 kunne indeholdes i den af rammebeløbet betingede anskaffelsessum.
 Omkring godkendelse af dokumenterede merudgifter til  

 vinterforanstaltninger i ganske særlige situationer henvises til afsnit 6.3.
9.4. Ansvar For ansvarsforhold ved byggearbejderne ( 5-årigt entreprenøransvar for  

 mangler og byggeleveranceklausul med 5-årigt ansvar for mangler) gælder  

 reglerne i Byggestyrelsens cirkulære af 25. juni 1986 om ansvarsforhold ved  

 byggearbejder, som er medtaget som bilag G.
 Opmærksomheden henledes specielt på cirkulærets § 2, hvorefter bygherren i  

 entrepriseaftaler skal forpligte entreprenøren til at sikre, at den i  

 bestemmelsen angivne byggeleveranceklausul indgår i entreprenørens og dennes  

 underentreprenørers aftaler om leverancer til entreprisens udførelse.
 Ved bygherreleverancer påhviler det bygherren at få leveranceklausulen  

 indføjet i leveranceaftalen.
 Endvidere skal man henlede opmærksomheden på cirkulærets § 6, om de  

 tilbudsforbehold, der kan anerkendes.
 Som et vilkår for støttetilsagnet skal fastsættes, at den i cirkulærets §  

 7 anførte samtidige aflevering af fagentrepriser finder sted.
9.5. Kvalitetssikring For byggearbejderne gælder Byggestyrelsens cirkulære af 12. november 1986  

 om kvalitetssikring af byggearbejder, der er medtaget som bilag H.
 Bygherren skal ifølge cirkulæret sikre, at det færdige byggeri opnår den  

 tilsigtede kvalitet ved at stille de nødvendige krav om kvalitetssikring til  

 rådgivere og entreprenører.
 Efter cirkulærets § 6 skal bygherren til sikring af kontraktsmæssige  

 ydelser i form af en kontrolplan fastsætte nærmere bestemmelser om  

 dokumentationen for de anvendte materialer, som entreprenørerne skal afgive  

 under arbejdet og ved dettes afslutning.
 Kravene til entreprenørerne skal fremgå af udbudsmaterialet.  

 Dokumentationen skal have et sådant omfang, at den kan indgå i udarbejdelse  

 af driftsplaner, jf. nedenfor under afsnit 9.7.
9.6. Brug af beton Byggestyrelsens cirkulære af 6. januar 1987 om brug af beton, der er  

 medtaget som bilag I, gælder for byggearbejderne.
 Efter cirkulæret skal bygherren forpligte sine rådgivere og entreprenører  

 til at lægge basisbetonbeskrivelsen (BBB) til grund ved projekteringen og  

 udførelsen af betonarbejder.
BBB er et led i byggeriets kvalitetssikring.
Beskrivelsen skal sikre  

 forsvarlig holdbarhed i beton, der anvendes i byggeriet, hvad enten det sker  

 i form af betonelementer, fabriksblandet beton eller beton fremstillet på  

 byggepladsen.
 9.7. Bygningsdrift.
Som følge af indsatsen for at sikre byggeriet under opførelse gælder  

 bestemmelserne i Byggestyrelsens bekendtgørelse nr. 540 af 18. juli 1990 om  

 bygningsdrift, der er medtaget som bilag J.
Når byggeriet er afleveret, og  

 der er gennemført afleverings- og overtagelsesforretning, må der antages at  

 være tale om begrænsede former for svigt i byggeriet.
Dette resultat følges  

 op af nogle overordnede krav til driften af byggeriet.
 Det afgørende er, at der udarbejdes planer for driften, og at disse planer  

 efterleves af bygningsejeren.
 Kommunalbestyrelsen skal særligt ved private andelsboliger, hvor bygherren  

 er en anden end en andelsboligforening bestående af de kommende andelshavere,  

 påse, at der foreligger driftsplaner, inden den endelige anskaffelsessum  

 godkendes.
 9.8. 5-års eftersyn.
De regler, der er omtalt i afsnit 9.4 om ansvarsforhold ved byggearbejder,  

 indebærer, at entreprenørers, leverandørers og rådgiveres ansvar udløber  

 efter en 5 årig periode.
Byggeskadefonden kan som hovedregel ikke efter  

 ansvarsperiodens udløb gøre regres gældende overfor den ansvarlige.
For at  

 sikre fonden, at bygningen ikke lider af væsentlige skader inden  

 regresmuligheden ophører, gennemføres et 5 års eftersyn efter reglerne i  

 Bygge- og Boligstyrelsens bekendtgørelse nr. 541 af 18. juli 1990 om 5- års  

 eftersyn, der er medtaget som bilag K.
 9.9. Skadedækning fra Byggeskadefonden.
 I Bygge- og Boligstyrelsens bekendtgørelse nr. 677 af 7. oktober 1991 om  

 skadedækning fra Byggeskadefonden, der er medtaget som bilag L, fastsættes  

 regler for fondens dækning af skader.
Byggeskadefonden er etableret som en forsikringslignende ordning.
Dette  

 indebærer, at en bygningsejer har et retskrav på dækning af op til 95 pct. af  

 udgifter til udbedring af byggeskader.
Det betyder, at fonden dækker  

 umiddelbart, når bygningsejeren har løftet sin bevisbyrde for, at der  

 foreligger en dækningsberettiget byggeskade.
Dette gælder også selvom skaden  

 indtræder i den periode, hvor entreprenørens ansvar fortsat løber.I disse  

 tilfælde har Byggeskadefonden regres mod entreprenøren, leverandøren eller  

 rådgiveren.
 I mangelafhjælpningsperioden bør bygningsejeren, samtidig med at skaden  

 anmeldes overfor fonden, dog rette henvendelse til entreprenøren med henblik  

 på at få udbedret skaden.
10. Støtteprocedure Som anført i afsnit 8.2 skal kommunalbestyrelsen vurdere boligbehov,  

 boligsammensætning og ønsker for støttet boligbyggeri i kommunen.
 Støtteproceduren for de 3 boligtyper er decentraliseret, således at  

 sagsbehandlingen og tilsagnsgivningen udelukkende varetages af  

 kommunalbestyrelsen på statens og kommunalbestyrelsens vegne.
 Kommunalbestyrelsen kan i forbindelse med sagsbehandlingen: stille krav og  

 fastsætte vilkår for tilsagn, meddele støttetilsagn, godkende byggeriet inden  

 igangsætning, samt godkende den endelige anskaffelsessum på grundlag af  

 bygge- regnskabet.
 Det er ligeledes kommunalbestyrelsen, der fører tilsyn med, at opførelse,  

 finansiering og senere drift af boligerne sker i overensstemmelse med lov om  

 boligbyggeri og de bekendtgørelser, cirkulærer m.v., der er udstedt i medfør  

 heraf.
 Det tilsyn, der skal føres under byggeriets gennemførelse fastsættes af  

 kommunalbestyrelsen efter en konkret vurdering.
 Bygge- og Boligstyrelsen skal således ikke medvirke ved behandlingen af de  

 konkrete støttesager bortset fra de tilfælde, hvor projektet enten i medfør  

 af lovens § 62 a søges opført som forsøg, eller hvor projektet søges opført  

 som udviklingsprojekt, jf. afsnit 4.3.
 og 4.4. I disse tilfælde skal de enkelte støtteansøgninger forelægges  

 Bygge- og Boligstyrelsen til godkendelse, inden kommunalbestyrelsen kan  

 meddele tilsagn.
 10.1. Selvstændig enhed, ejerlejlighedsopdeling.
For almennyttigt byggeri skal det enkelte byggeprojekt udgøre en  

 selvstændig afdeling, der er økonomisk uafhængig af andre afdelinger og  

 selskaber.
Hver afdeling skal have skøde på ejendommen.
Afdelingen skal stå  

 som debitor såvel ved byggelån som ved endelig finansiering efter byggeriets  

 afslutning.
Det samme gælder for selvejende ungdomsboliginstitutioner.
Der skal være tinglyst endeligt skøde på ejendommen senest ved  

 påbegyndelsen af byggeriet.
Tinglysning kan udskydes, hvis tinglysningen  

 alene er betinget af udstykningsmyndighedernes samtykke, og der er  

 forhåndsgodkendelser fra disse myndigheder af, at udstykningen kan godkendes.
 Krav om skøde kan fraviges i de undtagelsestilfælde, hvor der er tale om  

 opførelse af nybyggeri på lejet grund, jf. afsnit 6.1.1.
 For projekter, bestående af forskellige boligtyper, - det vil sige  

 selvstændige (ikke integrerede) ungdomsboliger og/eller private andelsboliger  

 og/eller almennyttige boliger, - som enten opføres samtidigt eller successivt  

 på et grundareal, og hvor matrikulær udstykning for byggeenhederne ikke er  

 mulig, skal der allerede ved projekteringen træffes beslutning om  

 ejerlejlighedsopdeling for hver enkelt boligtype, således at de forskelligt  

 finansierede bebyggelser holdes finansieringsmæssigt adskilt.
 Ved indretning af erhvervsareal skal der uanset dets størrelse ligeledes  

 ske opdeling i ejerlejligheder: en beboelsesejerlejlighed, der ikke kan  

 videreopdeles, og en eller flere erhvervsejerlejligheder, jf. afsnit 8.  

 Fordelingstallene skal fastsættes således, at beboelsesdelen får majoriteten  

 i de organer, som har beslutningsmyndigheden over det i fællesskab ejede -  

 friarealer mv.
For at ejerforeningen ikke påføres tab, skal kommunalbestyrelsen bl.a.  

 påse, at der i forbindelse med ejerlejlighedsopdelingen, stilles sikkerhed  

 for, at det samlede byggeri vil blive udført, og for at et erhvervsafsnit  

 bærer sin andel af fællesudgifterne.
Kommunalbestyrelsen skal påse, at det i  

 vedtægterne for ejerforeningen sikres, at den ejerlejlighed, der omfatter det  

 støttede byggeri, kun kan pålægges udgifter, der direkte vedrører dette.  

 Uanset det fordelingstal, som denne ejerlejlighed måtte få, vil den således  

 f.eks. ikke kunne pålægges udgifter til udsmykning af fællesarealer.
 Ejerlejlighedsnummer for ejerlejlighederne skal oplyses senest i  

 forbindelse med skema B.
 10.2. Byggeri uden grundudgifter.
Opføres projektet på egen eller lejet grund eller indrettes projektet ved  

 påbygning på og til- eller ombygning af en eksisterende ejendom eller som  

 anden form for fortætningsbyggeri, og hvor der ikke er udgifter til grundkøb,  

 skal kommunalbestyrelsen påse, at rammebeløbet er reduceret med 16 pct. for  

 manglende grundkøbesum.
Herudover vurderer kommunalbestyrelsen, hvorvidt  

 reduktionen for disse projekter kan mindskes som følge af rimelige  

 grundudgiftslignende udgifter, jf. afsnit 6.1.1.
 10.3. Ansøgning om støtte. (skema A).
 Kommunalbestyrelsen kan meddele tilsagn om offentlig støtte til de enkelte  

 projekter indenfor den fastsatte tilsagnsramme, der i henhold til det af  

 Bygge- og Boligstyrelsen udarbejdede bevillingsprogram er udmeldt til  

 kommunen.
Det er oplysningerne i ansøgningsmaterialet på tidspunktet for  

 fremsendelse af ansøgningen, der danner grundlag for kommunalbestyrelsens  

 stillingtagen til, om støtte kan ydes.
Bygherren må derfor være omhyggelig  

 med udarbejdelse og tilvejebringelse af alle nødvendige oplysninger.  

 Bygherren må på så tidligt et tidspunkt som muligt i planlægningsfasen søge  

 kontakt med kommunen med henblik på at opnå kommunens tilkendegivelse af, om  

 det påtænkte projekt i princippet kan godkendes.
Er bygherren en selvejende ungdomsboliginstitution, skal  

 kommunalbestyrelsen godkende vedtægterne og ændringer i disse, når der alene  

 er tale om en udfyldelse af normalvedtægten.
Afvigelser fra normalvedtægten  

 skal forelægges Bygge- og Boligstyrelsen til godkendelse, ledsaget af  

 kommunalbestyrelsens stillingtagen.
 Kommunalbestyrelsen skal ikke tage stilling til vedtægter for private  

 andelsboligforeninger, idet godkendelse heraf ligger uden for  

 kommunalbestyrelsens kompetance.
 Kommunalbestyrelsen skal i øvrigt påse, at et almennyttigt boligselskab  

 opfylder de i kapitel 2 i lov om boligbyggeri nævnte regler.
 10.4. Ansøgningsmateriale.
Kommunalbestyrelsen skal ved behandling af støtteansøgningen påse og  

 foretage en vurdering af, om projektet opfylder kravene for at opnå støtte  

 efter gældende regler.
Til brug for ansøgning om offentlig støtte har Bygge-  

 og Boligstyrelsen udarbejdet særligt skemamateriale (skema A,B,C og U) som  

 kan anvendes i forbindelse med kommunalbestyrelsens sagsbehandling.
Der er  

 ikke krav om, at det af Bygge- og Boligstyrelsen udarbejdede skemamateriale  

 skal anvendes.
Kommunalbestyrelsen skal dog påse, at bygherrens ansøgning  

 indeholder oplysninger, svarende til de oplysninger, der kræves i de af  

 Bygge- og Boligstyrelsens udfærdigede skemaer.
Skemamaterialet kan købes hos  

 Statens Information, Nørre Farimagsgade 65, Postboks 1103, 1364 København K.  

 tlf. 33-379228 Kommunalbestyrelsen kan stille krav om yderligere oplysninger herunder til  

 omfanget og karakteren af tegningsmateriale i forbindelse med  

 sagsbehandlingen.
Med henblik på at undgå unødige eller for tidlige  

 projekteringsudgifter bør kommunalbestyrelsen dog nøje overveje kravene til  

 materialet på skema A tidspunktet.
Kommunalbestyrelsen kan som udgangspunkt  

 basere sin vurdering på et tegningsmateriale, som svarer til et  

 dispositionsforslag, svarende til:
Bebyggelsens placering på grunden, bebyggelsens karakter og adgangsforhold, planer, snit og facader, projektets indhold og indretning, herunder antal boliger.
Kommunalbestyrelsen skal i forbindelse med sagsbehandling af projektet og inden tilsagnsgivning navnlig påse at: Der ved ombygning og  

 tilbygning til eksisterende bygning fore- ligger førsynsrapport, som  

 beskriver bygningens tilstand og egnethed for den påtænkte ombygning.
De for  

 projektet nødvendige planmæssige krav, jf. afsnit 4.5, er iagttaget.  

 Byggearbejderne ikke er påbegyndt.
Byggeriet er tilfredsstillende udformet  

 m.v. og tilgodeser et af kommunalbestyrelsen konstateret realistisk behov for  

 boliger.
Boligerne er tilfredsstillende udformet og indrettet og overholder  

 de under afsnit 8 nævnte krav.
Det er oplyst, hvor mange boliger, der er  

 velegnede for ældre og handicappede, jf.afsnit 4.6. Anskaffelsessummen,  

 herunder de enkelte udgiftsposter, er rime- lige, og at standarden for  

 boligerne står i nøje sammenhæng med udgifterne.
Rammebeløbet er overholdt og  

 korrekt beregnet, jf. afsnit 6. Kommunalbestyrelsen kan ikke godkende  

 overskridelse af ramme- beløbet.
Tilsagn kan ikke meddeles, såfremt  

 rammebeløbet er overskredet.
Der må i så fald gennemføres besparelser ved  

 pro- jektet, således at rammebeløbet overholdes.
Grundudgifterne er rimelige  

 og at de samlede grundudgifter ved nybyggeri som vejledende udgangspunkt ikke  

 overstiger 20 pct. af den samlede skønnede anskaffelsessum, jf. afsnit 6.  

 Byggesagshonorarer og bestyrelsesudgifter er korrekt beregnet, jf. bilag 1  

 til støttebekendtgørelsen.
Vedtægter for selvejende ungdomsboliginstitutioner  

 følger de normalvedtægter, som Bygge- og Boligstyrelsen har udarbejdet. 75  

 pct. af andelene ved private andelsboliger er indgået aftaler  

 (tegningsaftaler), hvor andelshaverne forpligter sig til at købe en andel,  

 når bygherren ved ansøgningen om støtte er en anden end en stiftet  

 andelsboligforening bestående af de kommende andelshavere.
Kravene til  

 reglerne, der er omtalt i afsnit 9 om udbud, ansvar m.v., er overholdt.
Det  

 enkelte byggeforetagende udgør en økonomisk selvstændig enhed, samt at skøde  

 kan tinglyses inden for et kortere tidsrum og normalt senest samtidig med  

 påbegyndelsen af byggeriet, jf. afsnit 10.1.
 Kommunalbestyrelsen kan stille sådanne særlige vilkår, som det enkelte  

 projekt måtte give anledning til.
 Finder kommunalbestyrelsen, at projektet opfylder kravene og vilkårene om  

 offentlig støtte, giver kommunalbestyrelsen tilsagn om kommunelån,  

 ydelsesstøtte og garanti.
 Er der tale om projekter, der kræver, at lovens § 62 a bringes i  

 anvendelse, skal Bygge- og Boligstyrelsens godkendelse af projektet  

 foreligge, før kommunalbestyrelsen kan give tilsagn om støtte m.v. jf. afsnit  

 4.
 For at opnå det bedst mulige grundlag for licitationen må  

 kommunalbestyrelsen nøje påse, at samtlige de med byggeriet forbundne  

 udgifter, som ikke udbydes, f.eks. tilslutningsafgifter, er realistisk  

 fastsat i skema A.
 10.5. Indberetning til Bygge- og Boligstyrelsen.
Kommunalbestyrelsen skal samtidig med tilsagnets meddelelse foretage en  

 indberetning af tilsagnet til det fælles datafangstsystem BOSSINF-STB på  

 Kommunedata.
Herfra kan de øvrige interessenter: Boligministeriet, Bygge- og  

 Boligstyrelsen, Kongeriget Danmarks Hypotekbank og Finansforvaltning og  

 Boligselskabernes Landsbyggefond hente de nødvendige oplysninger.
Det er  

 vigtigt af hensyn til systemets kvotestyring og den finanslovsmæssige  

 kontrol, at indtastningen sker samtidig med tilsagnets meddelelse til  

 bygherren, ligesom der først kan ske udbetaling af støtte fra  

 Boligselskabernes Landsbyggefond og Kongeriget Danmarks Hypotekbank og  

 Finansforvaltning, når indberetningen er foretaget.
 Indberetning kan ske ved indtastning til Kommunedata af skema A, eller  

 oplysninger, der svarer hertil, således som det er godkendt af  

 kommunalbesstyrelsen ved tilsagnet om støtte.
 10.6. Byggeriets igangsætning.
Når tilsagn er meddelt, skal bygherren indarbejde de myndighedskrav, der  

 måtte være stillet til projektet i den fase, der ligger forud for  

 tilsagnsgivningen.
Projektet må udarbejdes så omhyggeligt og detaljeret, at  

 senere ændringer kan undgås.
Kommunalbestyrelsen skal ved sagsbehandlingen  

 (skema B) påse, at projektet indeholder samtlige myndighedskrav m.v., der er  

 stillet til projektet, idet der efter byggeriets igangsætning ikke kan  

 stilles krav, der udløser merudgifter.
Herved opnås det bedst mulige grundlag  

 for prisfastsættelse.
 Byggeriet må ikke igangsættes, før kommunalbestyrelsen har givet  

 tilladelse hertil.
 10.7. Godkendelse af de endelige priser (skema B).
 Ved behandlingen af bygherrens ansøgning om godkendelse af endelige priser  

 inden byggeriets igangsætning, skal kommunalbestyrelsen påse, at indhentning  

 af priser er sket under iagttagelse af udbudsreglerne, samt at ansøgningen i  

 øvrigt er i overensstemmelse med de gældende regler om offentlig støtte.
Derudover skal kommunalbestyrelsen påse at: Ansøgningen er bilagt relevant  

 og nødvendigt tegningsmateriale, herunder skema U (udbud af arbejder og  

 leverancer i offentligt støttet byggeri). Udbudsformen i henhold til afsnit 9  

 er overholdt.
Kommunal- bestyrelsen kan kun godkende underhåndsbud i ganske  

 særlige tilfælde, jf. afsnit 9.1. Ansøgningen foreligger indsendt senest 9  

 måneder efter tilsagnets meddelelse.
Der kan ikke dispenseres fra den  

 fastsatte frist på 9 måneder.
Foreligger ansøgning om igangsætning ikke inden  

 fristens udløb, bortfalder tilsagnet, jf. afsnit 3. Byggeriets  

 igangsætningstidspunkt er oplyst.
Igangsættes byggeriet ikke inden udløbet af  

 en af kommunalbestyrelsen fastsat frist, kan kommunalbestyrelsen lade  

 tilsagnet bortfalde.
Eventuelle projektudvidelser kun godkendes, såfremt  

 udvidelsen kan holdes indenfor den til kommunen tildelte tilsagnsramme jf.  

 afsnit 3.1. Rammebeløbet er overholdt og korrekt beregnet, jf. afsnit 6.  

 Byggesagshonorar og bestyrelsesudgifter er korrekt beregnet, jf. bilag 1 til  

 støttebekendtgørelsen.
De ved skema B godkendte beløb kan ikke senere  

 forhøjes.
Der er aftalt dato for byggeriets forventede aflevering, for  

 private andelsboliger opført væsentligt i bygherrens eget regi den forventede  

 skæringsdag.
Byggeperiodens længde er oplyst.
Den forventede leje/boligafgift  

 ved ibrugtagelsen er oplyst.
Der i anskaffelsessummen er afsat 1 pct. til  

 Byggeskadefonden.
Ved private andelsboliger, hvor bygherren er en anden end en stiftet  

 andelsboligforening bestående af de kommende andelshavere, skal  

 kommunalbestyrelsen påse, at der er afsat 3 promille af anskaffelsessummen  

 til ansættelse af en teknisk og juridisk rådgiver efter foreningens valg, jf.  

 afsnit 6.1.3. Ligeledes skal kommunalbestyrelsen i disse tilfælde inden  

 godkendelse af skema B påse, at der for 75 pct. af boligerne foreligger  

 dokumentation for, at der foreligger bindende tilbud om tegning af andele og  

 at bygherren senest ved overdragelse af ejendommen til andelsboligforeningen  

 ved en uigenkaldelig pengeinstitutgaranti har sikret andelsboligforeningen  

 mod enhver prisreduktion og udgiftsdækning som følge af, at andelene ikke er  

 tegnet fuldt ud, når byggeriet overgår fra anlæg til drift.
Merudgifterne  

 består i ydelser på realkreditlånet og fællesudgifter i øvrigt i  

 andelsboligforeningen.
Finder kommunalbestyrelsen, at projektet opfylder kravene og de for  

 offentlig støtte stillede vilkår, godkender kommunalbestyrelsen de endelige  

 priser og byggeriets igangsætning.
Kommunalbestyrelsen meddeler samtidig  

 endeligt tilsagn om kommunelån, ydelsesstøtte og garanti.
Kommunalbestyrelsen fastsætter en frist for, hvornår byggeriet skal  

 påbegyndes.
Det er således overladt til bygherrene at aftale med  

 kommunalbestyrelsen, hvornår projektet kan forventes godkendt og tilladelse  

 til påbegyndelse kan forventes givet.
 10.8. Indberetning til Bygge- og Boligstyrelsen m.fl.
Kommunalbestyrelsen skal samtidig med godkendelsen af byggeriets  

 igangsætning foretage en indberetning til det fælles datafangstsystem  

 BOSSINF-STB på Kommunedata.
Herfra kan de øvrige interessenter:  

 Boligministeriet, Bygge- og Boligstyrelsen, Kongeriget Danmarks Hypotekbank  

 og Finansforvaltning, Boligselskabernes Landsbyggefond, Byggeskadefonden samt  

 det af bygherren anviste realkreditinstitut indhente de nødvendige  

 oplysninger.
Det er vigtigt af hensyn til systemets kvotestyring og den  

 finanslovsmæssige kontrol, at indtastningen sker samtidig med tilsagnets  

 meddelelse til bygherren, ligesom der først kan ske udbetaling af støtte fra  

 Boligselskabernes Landsbyggefond og Kongeriget Danmarks Hypoteksbank og  

 Finansforvaltning, når indberetningen er foretaget.
 Indberetning sker ved indtastning til Kommunedata af skema B, eller ved  

 oplysninger, der svarer hertil, således som det er godkendt af  

 kommunalbestyrelsen ved byggeriets igangsætning.
 10.9. Byggeriets gennemførelse.
 Under byggeriets gennemførelse fører kommunalbestyrelsen tilsyn med, at de  

 vilkår, der er stillet for at yde tilsagn, overholdes.
Der er ikke sket nogen realitetsændring af den kommunale  

 tilsynsforpligtigelse.
Kommunalbestyrelsen afgør i hvert enkelt tilfælde,  

 hvilket tilsyn der skal føres.
 Kommunalbestyrelsen kan i forbindelse med byggeriets gennemførelse ikke  

 stille nye krav, der medfører merudgifter, idet sådanne krav skulle have  

 været iagttaget og indarbejdet i det materiale, der ligger til grund for  

 kommunalbestyrelsens godkendelse af projektet inden byggeriets igangsætning  

 jf. afsnit 10.6.
Projektændringer kan kun helt undtagelsesvist godkendes.
Det er herved en  

 forudsætning, at det ved byggeriets igangsætning fastsatte rammebeløb for det  

 samlede projekt overholdes jf. afsnit 6.
 Dette vil formentlig indebære, at der må foretages besparelser, der  

 opvejer sådanne eventuelle merudgifter, der er forbundet med  

 projektændringen.
 Kommunalbestyrelsen kan under byggeriets gang ikke tillade  

 projektudvidelser udover den fastsatte tilsagnsramme for det pågældende  

 byggeri. Ønskes en udvidelse udover tilsagnsrammen må ansøgning herom  

 forelægges Bygge- og Boligstyrelsen til godkendelse, jf. afsnit 3.1.
 10.10. Byggeriets afslutning (skema C).
Når byggeriet er fuldført, skal byggeregnskabet senest 6 måneder efter  

 byggeriets afslutning forelægges kommunalbestyrelsen, der herefter tager  

 stilling til, om regnskabet kan godkendes.
Bygherren skal på forlangende give  

 kommunalbestyrelsen alle nødvendige oplysninger til belysning af bebyggelsens  

 økonomiske forhold.
 Byggeregnskabet skal revideres af enten en registreret eller  

 statsautoriseret revisor.
Ved revisors underskrift bekræftes ved aflæggelsen af byggeregnskabet, at  

 der er afholdt udgifter svarende til regnskabets enkelte poster.
Det er ikke  

 tilstrækkeligt, at revisor bekræfter, at bygherens beregning af posterne er i  

 overensstemmelse med de gældende støtteregler.
Det forudsættes, at revisor  

 har foretaget en bilagsgennemgang i overensstemmelse med god regnskabsskik.
I tilfælde, hvor byggearbejderne helt eller delvist er udført af  

 bygherrens eget personale, skal revisor tillige ved sin underskrift bekræfte,  

 at der har været afholdt udgifter for den del af arbejderne, som ikke har  

 været udbudt.
Det forudsættes, at revisor har gennemgået den fornødne  

 dokumentation.
Det forudsættes endvidere, at revisor har gennemgået den  

 fornødne dokumentation for bygherens forbrug af timer, jf. nedenfor.
 For alle andelsboligprojekter, hvor andelsboligforeningen, bestående af de  

 kommende andelshavere, ikke selv er bygherre, skal der gennemføres en  

 overtagelsesforretning mellem bygherren og andelsboligforeningen.  

 Overtagelsesforretningen sker på skæringsdagen (overgangen fra anlæg til  

 drift).
 Hensigten med overtagelsesforretningen er , at der indføres en  

 mangelafhjælpningsperiode, hvor andelsboligforeningens muligheder for at få  

 udbedret eventuelle mangler kan tilgodeses inden for en rimelig tid.
 Det er derfor et vilkår for støtten, at der foretages en  

 overtagelsesforretning efter reglerne i AB 72 § 17. Dette indebærer, at  

 bygherren herunder bl.a. skal forelægge dokumentation for kvalitetssikring og  

 fremlæggelse af driftsplaner.
 Udgifterne til overtagelsesforretningen skal holdes inden for det gældende  

 rammebeløb.
Kommunalbestyrelsen skal derudover påse at: Fristen for byggeregnskabets  

 indsendelse er overholdt.
Reglerne om fastsættelse af skæringsdato er  

 overholdt, jf. støttebekendtgørelsen, § 8, stk. 2. Dato for byggeriets  

 faktiske afleveringstidspunkt, for private andelsboliger opført væsentligt i  

 bygherrens eget regi, skærings- dag, er oplyst.
Afsatte beløb i  

 byggeregnskabet til endnu ikke udførte eller betalte arbejder nu afholdes  

 inden 6 måneder efter byggeregn- skabets godkendelse.Dokumentation for  

 afholdelse herfor skal indsendes til Kommunalbestyrelsen.
Kommunalbestyrelsen  

 kan und- tagelsesvis give en kortere fristforlængelse.
Bygherren må i disse  

 tilfælde redegøre for årsag hertil.
I det omfang afsatte beløb ikke anvendes eller ikke anvendes fuldt ud,  

 eller såfremt dokumentation for beløbets afholdelse ikke foreligger inden for  

 6 måneder, skal der ske nedsættelse af anskaffelsessummen.  

 Kommunalbestyrelsen skal via Kommunedata indberette den foretagne nedsættelse  

 til Bygge- og Boligstyrelsen, Kongeriget Danmarks Hypotekbank og  

 Finansforvaltning og Boligselskabernes Landsbyggefond.
Kun de merudgifter,  

 som i henhold til afsnit 6.3 kan medtages, kan godkendes.
Merudgifter, som efter kommunalbestyrelsens vurdering skyldes en  

 uhensigtsmæssig tilrettelæggelse af byggearbejderne og merudgifter, som kunne  

 eller burde havde været forudset af bygherren på tidspunktet for byggeriets  

 igangsætning, kan ikke godkendes medtaget i byggeregnskabet.
Det er en  

 forudsætning for godkendelse af uforudseelige udgifter med indtil 2 pct. af  

 den af kommunalbestyrelsen ved skema B godkendte anskaffelsessum, at  

 udgifterne kan anses for værende uforudseelige for bygherren på  

 igangsætningstidspunktet.
Merudgifter, som følge af kritisable dispositioner eller udvist  

 forsømmelse fra bestyrelsens eller bygherrens/forretningsførerens side vil  

 kunne medføre erstatningsansvar efter de almindelige erstatningsretlige  

 regler.
Herudover vil byggesagshonoraret og/eller boligselskabets frie  

 egenkapital kunne anvendes til dækning af udgiften.
Er tilsagn til støttet privat andelsboligbyggeri givet til andre end en  

 stiftet andelsboligforening bestående af de kommende andelshavere, skal  

 andelsboligforeningen ved fremsendelsen af skema C eller et tilsvarende skema  

 til kommunalbestyrelsen angive, at den er bekendt med det materiale, som er  

 fremsendt til kommunalbestyrelsen til brug for godkendelsen af  

 byggeregnskabet.
De kommende andelshavere opnår derved en medindflydelse på  

 andelsboligprojektet ved at kunne kommentere byggeregnskabet, inden  

 kommunalbestyrelsens træffer endelig afgørelse.
 For byggeri opført helt eller delvist i bygherrens eget regi skal  

 kommunalbestyrelsen påse, at der foreligger dokumentation for bygherrens  

 timeforbrug for udførelsen af egne arbejder, det vil sige, at kommunen skal  

 se dokumentation for, at egne arbejder som minimum er opgjort i  

 overensstemmelse med sædvanlige regler for udførelse af entrepriser.
 Dette indebærer, at bygherren ligesom ved udførelse af andre entrepriser  

 skal udarbejde en regning efter sædvanlige regler herfor for de arbejder, der  

 udføres i eget regi.
 Finder kommunalbestyrelsen, at byggeregnskabet opfylder kravene og  

 vilkårene om offentlig støtte, godkender kommunalbestyrelsen det endelige  

 byggeregnskab herunder størrelsen af kommunalbestyrelsens lån, ydelsesstøtte  

 og garanti.
For så vidt angår private andelsboligforeninger skal kommunalbestyrelsen  

 påse, at det indskud andelshaverne har indbetalt på en særlig konto i et  

 pengeinstitut først udbetales til bygherren, når kommunalbestyrelsens  

 endelige godkendelse af byggeregnskabet foreligger, og når mindst 75 pct. af  

 foreningens boliger er indflyttet af andelshaverne.
Kommunalbestyrelsen skal  

 endvidere inden frigivelsen af andelshavernes indskud til bygherren påse, at  

 bidraget til byggeskadefonden og promillegebyret til staten er betalt  

 rettidigt.
 10.11. Indberetning til Bygge- og Boligstyrelsen m.fl.
Kommunalbestyrelsen skal samtidig med byggeregnskabets godkendelse  

 foretage en indberetning til det fælles datafangstsystem BOSSINF-STB på  

 Kommunedata.
Herfra kan de øvrige interessenter: Boligministeriet, Bygge- og  

 Boligstyrelsen, Kongeriget Danmarks Hypotekbank og Finansforvaltning,  

 Boligselskabernes Landsbyggefond, Byggeskadefonden og det af bygherren  

 anviste realkreditinstitut indhente de nødvendige oplysninger.
Det er vigtigt  

 af hensyn til systemets registrering og ajourføring og den finanslovsmæssige  

 kontrol, at indtastningen sker samtidig med meddelelsen af byggeregnskabets  

 godkendelse til bygherren, ligesom der først kan endelig ske udbetaling af  

 støtte fra Boligselskabernes Landsbyggefond og Kongeriget Danmarks  

 Hypotekbank og Finansforvaltning, når indberetningen er foretaget.
11. Kommunalbestyrelsen øverste administrative  

 myndighed Med udlægningen af den konkrete støttesagsbehandling til  

 kommunalbestyrelserne er det samtidig fastsat i boligbyggeriloven, at  

 kommunalbestyrelsens afgørelser vedrørende tilsagn ikke kan indbringes for  

 anden administrativ myndighed.
Dette indebærer, at en eventuel prøvelse af  

 kommunalbestyrelsernes afgørelser må foretages af domstolene.
Dog vil den  

 kommunale tilsynsmyndighed kunne tage stilling til, hvorvidt  

 kommunalbestyrelsen har tilsidesat lovgivningen ,jf. § 61 i lov om  

 kommunernes styrelse og§ 58 i lov om Københavns Kommunes styrelse.
Bygge- og Boligstyrelsen vil således ikke kunne ændre de afgørelser, som  

 kommunalbestyrelsen har truffet vedrørende f.eks. byggeriets udformning og  

 godkendelse af byggeregnskabet.
Der henvises til boligbyggerilovens § 48,  

 stk. 5, § 63, stk. 8, og § 67, stk. 9.
 12. Overgangsregler mv.
 Reglerne om udlægning af støttesagsbehandlingen af de konkrete sager til  

 kommunalbestyrelserne træder i kraft den 1. januar 1992.
 Dette indebærer, at kommunalbestyrelsen for projekter, der ikke har fået  

 tilsagn inden den 1. januar 1992, ikke skal indhente godkendelse i Bygge- og  

 Boligstyrelsen hverken i forbindelse med ansøgningens godkendelse ved skema A  

 eller B eller ved godkendelse af byggeregnskabet (skema C). Styrelsen skal  

 dog, jf. pkt 4.3. ovenfor give tilladelse til forsøgsprojekter.
For projekter, der har fået tilsagn før den 1. januar 1992, men hvor  

 påbegyndelsen eller byggeregnskabet endnu ikke er godkendt, overlades det til  

 kommunalbestyrelsen at godkende projektet inden påbegyndelse samt at godkende  

 byggeregnskabet.
Grundlaget, hvorpå godkendelsen af projektet før  

 påbegyndelse samt godkendelsen af byggeregnskabet skal ske, er det , som var  

 gældende, da projektet fik tilsagn.
Kommunalbestyrelsen indsender dog som  

 hidtil de af kommunalbestyrelsen godkendte skemaer vedrørende byggeriets  

 påbegyndelse og afslutning til Bygge- og Boligstyrelsen (skema 2 og 3 samt  

 PÅ- og AF-skema).
 I forbindelse med godkendelse af projektet før påbegyndelse kan  

 kommunalbestyrelsen dog kun godkende merudgifter til in fill-projekter og til  

 energibesparende foranstaltninger på indtil 10 pct.
af den af rammebeløbet betingede anskaffelsessum.
Dette svarer til den af  

 styrelsen hidtil fulgte praksis.
 For så vidt angår kommunalbestyrelsens adgang til at godkende  

 overskridelser i forbindelse med godkendelse af byggeregnskabet forudsættes,  

 at kommunalbestyrelsen følger samme restriktive praksis, som styrelsen hidtil  

 har udvist.
 Er det nødvendigt at ændre et projekt, hvortil styrelsen før 1.
januar 1992 har givet tilsagn, således at der sker en udvidelse af  

 boligantallet - for ungdomsboliger antallet af værelsesenheder - skal der  

 gives et nyt tilsagn til udvidelsen.
Dette indebærer, at for den del af  

 projektet, der svarer til det antal boliger/værelsesenheder, der har fået  

 tilsagn før 1. januar 1992, finder de regler, der gjaldt på  

 tilsagnstidspunktet, anvendelse.
Mens udvidelsen vil være omfattet af de på  

 tilsagnstidspunktet for udvidelsen gældende regler.
Til udvidelsen skal der  

 på sædvanlig vis skaffes kvoteplads enten inden for den tilsagnsramme, som  

 kommunen har fået udmeldt, eller ved ansøgning til Bygge- og Boligstyrelsen  

 om forøgelse af kvoten.
Bygge- og Boligstyrelsen, den 29.  

 november 1991 H.E.
Rasmussen /Vibeke Køie Bekendtgørelse nr. 783 af 3. december 1991 om støttet byggeri  

 efter lov om boligbyggeri (Støttebekendtgørelsen) er  

 udeladt her, da BILAG A Cirkulæreskrivelse om ophævelse af cirkulærer og cirkulæreskrivelser  

 for det støttede boligbyggeri efter boligbyggeriloven.
Cirkulæreskrivelsen  

 træder i kraft den 1.1.1992 Cirkulærer.
 Cirkulære af 11. maj 1962 om administrationsudgifter i byggeri med  

 statsstøtte.
 Cirkulære af 4. juni 1975 om støtte til almennyttigt nybyggeri m.v.
 Cirkulære af 8. november 1977 om ændringer i lov om boligbyggeri m.v.  

 (pkt. 9 er dog ophævet).
 Cirkulære af 25. marts 1982 om boliger for ældre og handicappede i  

 almennyttigt byggeri.
 Cirkulære af 23. april 1982 om støtte til almennyttigt boligbyggeri, der  

 finansieres med indekslån.
 Cirkulære af 28. december 1982 om regulering af udgiftsrammerne for  

 statsstøttet boligbyggeri (almennyttigt boligbyggeri, ungdomsboliger, private  

 andelsboliger og lette kollektive boliger).
 Cirkulære af 9. maj 1984 om forskellige forhold i forbindelse med  

 underhåndsbud inden for byggeri, der opføres med støtte i henhold til lov om  

 boligbyggeri.
 Cirkulære af 10. juli 1985 om støtte til opførelse af private  

 andelsboliger.
 Cirkulære af 30. juni 1987 om støtteproceduren m.v. for almennyttigt  

 byggeri samt om regulering af udgiftsrammerne.
 Cirkulære af 30. november 1987 om offentlig støtte til opførelse eller  

 indretning af ungdomsboliger.
 § 5,  stk. 3-4 i cirkulære nr. 167 af 5. september  

 1990 om kommunalbestyrelsens tilsyn med udbud af byggearbejder i det  

 offentligt støttede byggeri.
 Cirkulæreskrivelser.
 Cirkulæreskrivelse af 7. juni 1978 om beregning af etagearealer i  

 almennyttigt boligbyggeri.
 Cirkulæreskrivelse af 4. marts 1983 om overgangsbestemmelser m.v.  

 vedrørende indhentning af underhåndsbud i henhold til Byggestyrelsens  

 cirkulære af 6.1.1983 om udbud af bygge- og anlægsarbejder.
 Cirkulæreskrivelse af 18. oktober 1984 om forhøjelse af gebyret til staten  

 for behandling af ansøgninger om statsstøtte i henhold til lov om  

 boligbyggeri (promillegebyret).
 Cirkulæreskrivelse af 11. april 1986 om selvgroede andelsboligforeninger.
 Cirkulæreskrivelse af 12. januar 1987 om regulering af rammebeløb for  

 statsstøttet boligbyggeri, almennyttigt boligbyggeri, private andelsboliger,  

 ungdomsboliger, lette kollektive boliger efter timelønsindeks for industriens  

 arbejdere.
 Cirkulæreskrivelse af 15. januar 1987 om indberetning af påbegyndelse af  

 private andelsboliger.
 Cirkulæreskrivelse af 3. juni 1987 om begrænset udbud af arbejder i  

 almennyttigt byggeri.
Cirkulæreskrivelse af 27. juni 1988 om ny praksis for indsendelse af  

 ansøgninger om støtte til opførelse af private andelsboliger Cirkulæreskrivelse af 9. september 1988 om ungdomsboligkvotens udnyttelse.
Cirkulæreskrivelse af 26. oktober 1988 om udfyldning af oplysningsskema  

 for private andelsboliger i 1989 Cirkulæreskrivelse af 15. december 1988 om udformning af kommunale  

 garantierklæringer for private andelsboliger, ældreboliger og ejendomme med  

 støtte efter saneringsloven og byfornyelsesloven, for så vidt angår private  

 andelsboliger.
 Cirkulæreskrivelse af 2. februar 1989 om rammebeløb for almennyttigt  

 boligbyggeri, private andelsboliger, ungdomsboliger og ældreboliger.
 Cirkulæreskrivelse af 31. marts 1989 om lejlighedssammensætning og  

 gennemsnitslejlighedsstørrelser for det almennyttige boligbyggeri, herunder  

 integrerede ungdomsboliger.
 Cirkulæreskrivelse af 5. januar 1990 om rammebeløbsfastsættelsen pr. 1.  

 januar 1990.
 Cirkulæreskrivelse af 5. marts 1990 om tidsfrister i forbindelse med  

 påbegyndelse af opførelse af private andelsboliger.
 Cirkulæreskrivelse af 10. august 1990 om godkendelse af endelig  

 anskaffelsessum for private andelsboliger mv.
 Cirkulæreskrivelse af 6. september 1990 om kontrol med indbetaling af  

 bidrag til Byggeskadefonden ved godkendelse af endelig anskaffelsessum ved  

 afslutning af støttede private andelsboliger.
 Cirkulæreskrivelse af 2. oktober 1990 om udbud af byggearbejder i det  

 offentligt støttede byggeri (Almennyttigt byggeri, ungdoms-, andels- og  

 ældreboliger).
 Cirkulæreskrivelse af 27. maj 1991 om nye vilkår for støtte til opførelse  

 af private andelsboliger.
Bygge- og Boligstyrelsen, den 3.  

 december 1991 H.E.Rasmussen/Vibeke Køie BILAG B Bekendtgørelse nr. 477 af 1. juli 1987 om bygningsgennemgang (førsyn) ved  

 ombygning af og tilbygning til en eksisterende bygning m.v. er udeladt her,  

 da forskriften forefindes i Lovtidende samt i Retsinformation.
BILAG C Cirkulære nr. 50 af 14. april 1989 om udbud af bygge- og anlægsarbejder er  

 udeladt her, da forskriften forefindes i Ministerialtidende samt i  

 Retsinformation.
BILAG D SKEMA U - UDBUD AF ARBEJDER OG LEVERANCER I OFFENTLIGT STØTTET BYGGERI.
(Almennyttigt byggeri, ungdomsboliger, private andelsboliger og  

 ældreboliger) BILAG E Cirkulære nr. 174 af 10. oktober 1991 om pris og tid på bygge- og  

 anlægsarbejder m.v. er udeladt her, da forskriften forefindes i  

 Minesterialtidende samt Retsinformation.
BILAG F Bekendtgørelse nr. 551 af 11. november 1981 om byggeri i vinterperioden er  

 udeladt her, da forskriften forefindes i Ministerialtidende samt i  

 Retsinformation.
BILAG G Cirkulære nr. 91 af 25. juni 1986 om ansvarsforhold ved byggearbejder er  

 udeladt her, da forskriften forefindes i Ministerialtidende samt i  

 Retsinformation.
BILAH H Cirkulære nr. 166 af 12. november 1986 om kvalitetssikring af  

 byggearbejder er udeladt her, da forskriften forefindes i Ministerialtidende  

 samt i Retsinformation.
BILAG I Cirkulære nr. 2 af 6. januar 1987 om brug af beton er udeladt her, da  

 forskriften forefindes i Ministerialtidende samt i Retsinformation.
BILAG J Bekendtgørelse nr. 540 af 18. juli 1990 om bygningsdrift er udeladt her,  

 da forskriften forefindes i Lovtidende samt i Retsinformation.
BILAG K Bekendtgørelse nr. 541 af 18. juli 1990 om 5-års eftersyn er udeladt her,  

 da forskriften forefindes i Lovtidende samt i Retsinformation.
BILAG L Bekendtgørelse nr. 677 af 7. oktober 1991 om skadedækning fra  

 Byggeskadefonden er udeladt her, da forskriften forefindes i Lovtidende samt  

 i Retsinformation.
