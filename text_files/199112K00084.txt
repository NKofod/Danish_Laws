Nr LSF 84 Forslag til Lov om ændring af straffeloven og retsplejeloven  

 (Samfundstjeneste m.v.) Fremsat af justitsministeren (Engell) den 30. oktober 1991 Vedtaget ved tredjebehandling den 19. december 1991 Lov nr. 6 af 03/01/1992 § 1 I borgerlig straffelov, jf. lovbekendtgørelse nr. 607 af 6. september  

 1986, som ændret senest ved lov nr. 793 af 27. november 1990, foretages  

 følgende ændringer:
 1. Lovens titel affattes således:
 »Straffeloven«.
 2. I § 2 udgår »borgerlige«.
 3. § 56, stk. 2, 2. pkt., ophæves.
 4. I § 58, stk. 1, 1. pkt., ændres »3 måneder«  

 til: »6 måneder«.
 5. § 60, stk. 1, nr. 3, affattes således:
»3) ved dom fastsætte straf eller anden retsfølge for den begåede  

 lovovertrædelse eller - hvis straf er fastsat i den betingede dom - træffe  

 afgørelse om fuldbyrdelse af denne straf. § 58, stk. 1, finder tilsvarende  

 anvendelse.« 6. I § 61, stk. 2, nr. 2, ændres »dette kapitel«  

 til: »dette eller det følgende kapitel«.
 7. 8. kapitel affattes således:
»8. kapitel Samfundstjeneste § 62. Såfremt betinget dom efter reglerne i §§ 56 og 57 ikke  

 findes tilstrækkelig, kan retten, hvis tiltalte findes egnet hertil, afsige  

 betinget dom med vilkår om samfundstjeneste.
 Stk. 2. Afgørelsen om udsættelse af frihedsstraf træffes efter  

 reglerne i § 56, stk. 1 og 2.
 Stk. 3. Udsættelsen betinges af, at den dømte ikke i en prøvetid  

 begår strafbart forhold, og at han overholder de i medfør af § 63 fastsatte  

 vilkår.
 § 63. Som vilkår for udsættelsen af frihedsstraf bestemmes, at den  

 dømte skal udføre ulønnet samfundstjeneste i mindst 40 og højst 240 timer.  

 Den fastsatte arbejdspligt skal opfyldes inden for en længstetid, der udmåles  

 i forhold til antallet af arbejdstimer.
 Stk. 2. Der fastsættes en prøvetid, som i almindelighed svarer til  

 længstetiden for arbejdspligtens opfyldelse, men, hvis det findes  

 formålstjenligt, kan være længere, dog højst 2 år.
Stk. 3. Den dømte undergives tilsyn i prøvetiden.
Der kan  

 endvidere fastsættes vilkår om, at den dømte undergives ambulant  

 afvænningsbehandling for misbrug af alkohol eller narkotika eller ambulant  

 psykiatrisk behandling.
 § 64. Foreligger flere uligeartede lovovertrædelser til samlet  

 pådømmelse, kan retten, såfremt særlige grunde taler derfor, i forbindelse  

 med betinget dom med vilkår om samfundstjeneste fastsætte en bøde eller en  

 kort ubetinget frihedsstraf for en eller nogle af lovovertrædelserne.  

 Ubetinget hæftestraf kan idømmes, selv om der fastsættes straf af fængsel i  

 den betingede dom.
 § 65. Bestemmelserne i § 59 om tilsynsmyndighedens forskrifter og  

 om ændring eller ophævelse af vilkår finder tilsvarende anvendelse på de i  

 medfør af § 63 trufne bestemmelser.
§ 66. Hvis den dømte overtræder vilkåret om samfundstjeneste eller  

 andet vilkår, kan retten 1) træffe afgørelse om ubetinget frihedsstraf for den begåede  

 lovovertrædelse eller 2) bestemme, at betinget dom skal opretholdes, eventuelt i forbindelse med  

 en forlængelse af længstetiden for samfundstjeneste og af prøvetiden inden  

 for den i § 63 nævnte grænse.
Stk. 2. Ved fastsættelse af ubetinget straf efter stk. 1, nr. 1,  

 kan § 58, stk. 1, anvendes.
En betinget delstraf efter denne bestemmelse  

 træder da i stedet for dommen til samfundstjeneste, og hertil kan knyttes de  

 i medfør af § 63, stk. 3, fastsatte vilkår.
Uanset disse bestemmelser kan der  

 i forbindelse med fortsat samfundstjeneste idømmes en ubetinget frihedsstraf  

 på indtil 3 måneder.
Stk. 3. Ved fastsættelse af straf skal der tages hensyn til  

 omfanget af den samfundstjeneste, som den dømte har udført.
En i medfør af §  

 56, stk. 2, fastsat straf kan nedsættes.
 Stk. 4. Afgørelser om fuldbyrdelse af en udsat straf træffes ved  

 dom, andre afgørelser ved kendelse. § 59, stk. 3, finder tilsvarende  

 anvendelse.
 § 67. Reglerne i § 61 finder tilsvarende anvendelse i sager om  

 personer, som efter betinget dom med vilkår om samfundstjeneste sigtes for et  

 strafbart forhold begået før eller efter dommen.
 Stk. 2. Såfremt en ubetinget delstraf idømmes efter § 58, stk. 1,  

 eller § 61, stk. 2, nr. 1, træder for den øvrige strafs vedkommende en  

 betinget dom efter 7. kapitel i stedet for dommen til samfundstjeneste.  

 Uanset bestemmelsen i 1. pkt. kan der i forbindelse med fortsat  

 samfundstjeneste idømmes en ubetinget frihedsstraf på indtil 3 måneder.
Stk. 3. § 66, stk. 3, finder tilsvarende anvendelse.« 8. I § 152 b indsættes som stk. 2:
»Stk. 2. Med samme straf som efter § 152 straffes endvidere den, som  

 virker eller har virket som ansat ved De Europæiske Fællesskabers Statistiske  

 Kontor, eller som arbejder eller har arbejdet i kontorets lokaler, og som  

 uberettiget videregiver eller udnytter fortrolige statistiske oplysninger,  

 hvortil den pågældende i den forbindelse har fået kendskab.« 9. I § 183, stk. 1, ændres »Den, der til skade  

 for« til: »Den, der med forsæt til skade på«.
 10. I § 183, stk. 2, ændres »Sker det« til:  

 »Foretages en af de i stk. 1 nævnte handlinger«.
 11. § 183 a affattes således:
» § 183 a.
Den, som om bord i et luftfartøj eller skib ved  

 ulovlig tvang, jf. § 260, overtager kontrollen over fartøjet eller griber ind  

 i dettes manøvrering, straffes med fængsel indtil på livstid.« 12. § 241 affattes således:
» § 241. Den, som uagtsomt forvolder en andens død, straffes  

 med bøde, hæfte eller fængsel indtil 4 måneder eller under skærpende  

 omstændigheder med fængsel indtil 4 år.« 13. I § 263, stk. 3, og § 264, stk. 2, ændres  

 »2 år« til: »4 år«.
§ 2 I retsplejeloven, jf. lovbekendtgørelse nr. 748 af 1. december 1989, som  

 ændret senest ved lov nr. 348 og 349 af 6. juni 1991, foretages følgende  

 ændringer:
 1. § 688, stk. 3, nr. 5, affattes således:
»5) de i straffelovens § 60, stk. 1, nr. 3, og § 66, stk. 4, nævnte  

 sager vedrørende betinget dømte.« 2. § 692, stk. 4, nr. 4, affattes således:
»4) de i straffelovens § 60, stk. 1, nr. 3, og § 66, stk. 4, nævnte  

 sager vedrørende betinget dømte.« 3. I §§ 756 og 763 ændres »en betinget  

 dom« til: »en betinget dom i henhold til straffelovens kapitel 7  

 eller 8«.
 4. § 808, stk. 2, nr. 1, affattes således:
 »1) betinget dom i henhold til straffelovens kapitel 7 eller 8«.
§ 3 Loven træder i kraft den 1. april 1992.
§ 4 Lovens § 1 gælder ikke for Færøerne, men kan ved kongelig anordning helt  

 eller delvis sættes i kraft for denne landsdel med de afvigelser, som de  

 særlige færøske forhold tilsiger.
Oprindeligt fremsat forslag § 1 I borgerlig straffelov, jf. lovbekendtgørelse nr. 607 af 6. september  

 1986 som ændret senest ved lov nr. 793 af 27. november 1990, foretages  

 følgende ændringer:
 1. Lovens titel affattes således: »Straffeloven«.
 2. I § 2 udgår: »borgerlige«.
 3. § 56, stk. 2, 2. pkt. ophæves.
 4. I § 58, stk. 1, 1. pkt., ændres »3 måneder«  

 til: »6 måneder«.
 5. § 60, stk. 1, nr. 3, affattes således:
 »3) ved dom fastsætte straf eller anden retsfølge for den begåede  

 lovovertrædelse eller - hvis straf er fastsat i den betingede dom - træffe  

 afgørelse om fuldbyrdelse af denne straf. § 58, stk. 1, finder tilsvarende  

 anvendelse«.
 6. I § 61, stk. 2, nr. 2, ændres »dette kapitel«  

 til: »dette eller det følgende kapitel«.
 7. 8. kapitel affattes således:
»8. Kapitel Samfundstjeneste § 62. Såfremt betinget dom efter reglerne i §§ 56 og 57 ikke  

 findes tilstrækkelig, kan retten, hvis tiltalte findes egnet hertil, afsige  

 betinget dom med vilkår om samfundstjeneste.
 Stk. 2. Afgørelsen om udsættelse af frihedsstraf træffes efter  

 reglerne i § 56, stk. 1 og 2.
 Stk. 3. Udsættelsen betinges af, at den dømte ikke i en prøvetid  

 begår strafbart forhold, og at han overholder de i medfør af § 63 fastsatte  

 vilkår.
 § 63. Som vilkår for udsættelsen af frihedsstraf bestemmes, at den  

 dømte skal udføre ulønnet samfundstjeneste i mindst 40 og højst 240 timer.  

 Den fastsatte arbejdspligt skal opfyldes inden for en længstetid, der udmåles  

 i forhold til antallet af arbejdstimer.
 Stk. 2. Der fastsættes en prøvetid, som i almindelighed svarer til  

 længstetiden for arbejdspligtens opfyldelse, men, hvis det findes  

 formålstjenligt, kan være længere, dog højst 2 år.
Stk. 3. Den dømte undergives tilsyn i prøvetiden.
Der kan  

 endvidere fastsættes vilkår om, at den dømte undergives ambulant  

 afvænningsbehandling for misbrug af alkohol eller narkotika eller ambulant  

 psykiatrisk behandling.
 § 64. I forbindelse med betinget dom med vilkår om  

 samfundstjeneste kan der idømmes ubetinget frihedsstraf eller bøde efter  

 reglerne i § 58. En i medfør af § 58, stk. 1, fastsat frihedsstraf kan dog  

 ikke overstige 3 måneder.
 § 65. Bestemmelserne i § 59 om tilsynsmyndighedens forskrifter og  

 om ændring eller ophævelse af vilkår finder tilsvarende anvendelse på de i  

 medfør af § 63 trufne bestemmelser.
§ 66. Hvis den dømte overtræder vilkåret om samfundstjeneste eller  

 andet vilkår, kan retten 1) træffe afgørelse om ubetinget frihedsstraf for den begåede  

 lovovertrædelse eller 2) bestemme, at betinget dom skal opretholdes, eventuelt i forbindelse med  

 en forlængelse af længstetiden for samfundstjeneste og af prøvetiden inden  

 for den i § 63 nævnte grænse.
Stk. 2. Ved fastsættelse af ubetinget straf efter stk. 1, nr. 1,  

 kan § 58, stk. 1, anvendes.
En betinget delstraf efter denne bestemmelse  

 træder da i stedet for dommen til samfundstjeneste, og hertil kan knyttes de  

 i medfør af § 63, stk. 3, fastsatte vilkår.
Uanset disse bestemmelser kan der  

 i forbindelse med fortsat samfundstjeneste idømmes en ubetinget frihedsstraf  

 på indtil 3 måneder.
Stk. 3. Ved fastsættelse af straf skal der tages hensyn til  

 omfanget af den samfundstjeneste, som den dømte har udført.
En i medfør af §  

 56, stk. 2, fastsat straf kan nedsættes.
 Stk. 4. Afgørelser om fuldbyrdelse af en udsat straf træffes ved  

 dom, andre afgørelser ved kendelse. § 59, stk. 3, finder tilsvarende  

 anvendelse.
 § 67. Reglerne i § 61 finder tilsvarende anvendelse i sager om  

 personer, som efter betinget dom med vilkår om samfundstjeneste sigtes for et  

 strafbart forhold begået før eller efter dommen.
 Stk. 2. Såfremt en ubetinget delstraf idømmes efter § 58, stk. 1,  

 eller § 61, stk. 2, nr. 1, træder for den øvrige strafs vedkommende en  

 betinget dom efter 7. kapitel i stedet for dommen til samfundstjeneste.  

 Uanset bestemmelsen i 1. pkt. kan der i forbindelse med fortsat  

 samfundstjeneste idømmes en ubetinget frihedsstraf på indtil 3 måneder.
 Stk. 3. § 66, stk. 3, finder tilsvarende anvendelse«.
 8. I § 152 b indsættes som stk. 2:
»Stk. 2. Med samme straf som efter § 152 straffes endvidere den, som  

 virker eller har virket som ansat ved De Europæiske Fællesskabers Statistiske  

 Kontor, eller som arbejder eller har arbejdet i kontorets lokaler, og som  

 uberettiget videregiver eller udnytter fortrolige statistiske oplysninger,  

 hvortil den pågældende i den forbindelse har fået kendskab.« 9. I § 183, stk. 1, ændres »Den, der til skade  

 for« til: »Den, der med forsæt til skade på«.
 10. I § 183, stk. 2, ændres »Sker det« til:  

 »Foretages en af de i stk. 1 nævnte handlinger«.
 11. § 183 a affattes således:
» § 183 a.
Den, som om bord i et luftfartøj eller skib ved  

 ulovlig tvang, jf. § 260, overtager kontrollen over fartøjet eller griber ind  

 i dettes manøvrering, straffes med fængsel indtil på livstid«.
 12. § 241 affattes således:
» § 241. Den, som uagtsomt forvolder en andens død, straffes  

 med bøde, hæfte eller fængsel indtil 4 måneder eller under skærpende  

 omstændigheder med fængsel indtil 4 år.« 13. I § 263, stk. 3, og § 264, stk. 2, ændres »2  

 år« til: »4 år«.
§ 2 I retsplejeloven, jf. lovbekendtgørelse nr. 748 af 1. december 1989 som  

 ændret senest ved lov nr. 348 og 349 af 6. juni 1991, foretages følgende  

 ændringer:
 1. § 688, stk. 3, nr. 5, affattes således:
 »5) de i straffelovens § 60, stk. 1, nr. 3, og § 66, stk. 4, nævnte  

 sager vedrørende betinget dømte«.
 2. § 692, stk. 4, nr. 4, affattes således:
 »4) de i straffelovens § 60, stk. 1, nr. 3, og § 66, stk. 4, nævnte  

 sager vedrørende betinget dømte«.
 3. I §§ 756 og 763 ændres »en betinget dom« til:  

 »en betinget dom i henhold til straffelovens kapitel 7 eller 8«.
 4. § 808, stk. 2, nr. 1, affattes således:
 »1) betinget dom i henhold til straffelovens kapitel 7 eller 8«.
§ 3 Loven træder i kraft den 1. april 1992.
§ 4 Lovens § 1 gælder ikke for Færøerne, men kan ved kongelig anordning helt  

 eller delvis sættes i kraft for denne landsdel med de afvigelser, som de  

 særlige færøske forhold tilsiger.
Bemærkninger til lovforslaget Almindelige bemærkninger.
Indholdsfortegnelse Indledning 2.
Baggrunden og grundlaget for samfundstjeneste 3.
Betinget dom eller selvstændig retsfølge 3.1.
Forsøgsordningen 3.2.
Straffelovrådets forslag 3.2.1.
Justitsministeriets forslag 4.
Et alternativ til frihedsstraf 4.1.
Forsøgsordningen 4.2.
Straffelovrådets forslag 4.2.1.
Justitsministeriets forslag 5.
Tiltaltes samtykke 5.1.
Forsøgsordningen.
Internationale forpligtelser 5.2.
Straffelovrådets overvejelser og forslag 5.2.1.
Justitsministeriets forslag 6.
Kriminalitetstyper 6.1.
Forsøgsordningen 6.2.
Straffelovrådets overvejelser 6.3.
Justitsministeriets overvejelser 6.4.
Nægtelse af civil værnepligt 6.5.
Spiritus- og promillekørsel 7.
Den øvre grænse for samfundstjeneste 7.1.
Forsøgsordningen 7.2.
Straffelovrådets overvejelser 8.
Personundersøgelse og egnethedsbedømmelse 9.
Arbejdspligtens indhold og omfang 9.1.
Forsøgsordningen 9.2.
Straffelovrådets overvejelser 9.3.
Justitsministeriets forslag 10.
Afviklingstid, prøvetid og tilsynstid 10.1.
Forsøgsordningen 10.2.
Straffelovrådets overvejelser 10.3.
Justitsministeriets forslag 11.
Vilkår og vilkårsovertrædelse 11.1.
Straffelovens bestemmelser om vilkår 11.2.
Forsøgsordningen 11.3.
Straffelovens bestemmelser om vilkårsovertrædelse 11.4.
Forsøgsordningen 11.5.
Straffastsættelse i overtrædelsestilfælde 11.6.
Straffelovrådets overvejelser 11.7.
Justitsministeriets forslag 12.
Kriminalitet i prøvetiden 12.1.
Reglerne om betingede domme 12.2.
Tilbagefald under forsøgsordningen 12.3.
Strafudmåling ved tilbagefald 12.4.
Kriminalitet forud for dom til samfundstjeneste 12.5.
Straffelovrådets overvejelser 12.6.
Justitsministeriets forslag 13.
Delvis betingede domme 13.1.
Straffelovens regler om delvis betinget frihedsstraf 13.2.
3 måneders grænsen i § 58, stk. 1 13.3.
Strafdeling og samfundstjeneste 13.4.
Straffelovrådets overvejelser 13.4.1.
Justitsministeriets forslag vedrørende strafdeling 13.5.
Særligt om overtrædelsestilfælde 13.5.1.
Justitsministeriets forslag 13.6.
Betinget dom med ubetinget bøde 13.6.1.
Justitsministeriets forslag 14.
Samfundstjeneste i de øvrige nordiske lande 15.
Tavshedspligt for ansatte i De Europæiske Fællesskabers Statistiske kontor  

 (Eurostat) 16.
Fly- og skibskapring 17.
Industrispionage 18.
Andre forslag 19.
Lovforslagets økonomiske og administrative konsekvenser 20.
Hørte myndigheder 1. Indledning.
 1.1. Lovforslaget har til formål at lovfæste regler om  

 samfundstjeneste.
Hidtil har domme om samfundstjeneste været baseret på en  

 Folketingsbeslutning fra den 25. maj 1982 om samfundstjeneste som  

 forsøgsordning.
Forsøgsordningen blev påbegyndt i København og Nordjylland i  

 1982 og blev i 1985 udvidet til at omfatte hele landet.
Forsøgsordningen blev  

 indført som et middel til at reducere antallet af ubetingede frihedsstraffe.
 De foreslåede regler om samfundstjeneste bygger på Straffelovrådets  

 betænkning nr. 1211/1990 om samfundstjeneste.
Straffelovrådets forslag til regler om betingede domme med  

 samfundstjeneste tilsigter ikke gennemførelsen af en væsentlig anden praksis  

 end den, der har udviklet sig under forsøgsordningen.
De foreslåede regler  

 har navnlig tre formål.
For det første markerer de sanktionens særlige  

 stilling som en form for betinget dom, der i kraft af arbejdsforpligtelsen  

 adskiller sig fra andre betingede domme og får sit eget kapitel i  

 straffeloven.
For det andet regulerer bestemmelserne udtrykkeligt nogle  

 forhold, der hidtil har beroet på forudsætninger og retningslinier i  

 forsøgsordningens forarbejder.
For det tredie rummer de foreslåede regler  

 afvigelser i forhold til de almindelige regler om betingede domme på nogle  

 punkter, hvor erfaringerne taler herfor, bl.a. med hensyn til fastsættelsen  

 af prøvetid og tilsynstid og nogle af retsvirkningerne af  

 vilkårsovertrædelser samt med hensyn til anvendelsen af kombinationsdom.
 Samfundstjenestens indhold skal uændret bestå i, at der pålægges den dømte  

 en pligt til i sin fritid uden løn at udføre samfundsnyttigt arbejde.
 Som grundbetingelse for anvendelse af samfundstjeneste foreslås det, at  

 samfundstjeneste kan anvendes, såfremt anvendelse af betinget dom ikke anses  

 for tilstrækkelig, og såfremt den tiltalte findes egnet til samfundstjeneste.
 Den praksis, der har dannet sig under forsøgsordningen, hvorefter  

 samfundstjenestens absolutte kerneområde er berigelseskriminalitet, tænkes  

 videreført.
Efter forslaget skal det lovfæstes, at samfundstjeneste skal udføres i  

 mindst 40 og højst 240 timer.
Det foreslås endvidere, at den fastsatte  

 arbejdspligt skal opfyldes indenfor en længstetid, der udmåles i forhold til  

 antallet af arbejdstimer.
 Endvidere foreslås det, at der i forbindelse med betinget dom med vilkår  

 om samfundstjeneste kan idømmes ubetinget frihedsstraf eller bøde efter  

 reglerne om strafdeling i straffelovens § 58. Adgangen til at kombinere  

 samfundstjeneste med en kortere ubetinget frihedsstraf kan efter forslaget  

 endvidere komme på tale ved vilkårsovertrædelser eller såfremt  

 samfundstjenestedommen skal tages op til revision på grund af sigtelse for  

 kriminalitet begået før dommen til samfundstjeneste.
 Der er under pkt. 2-13 redegjort nærmere for lovforslagets bestemmelser om  

 samfundstjeneste.
 1.2. Lovforslaget indeholder endvidere en ny regel om  

 tavshedspligt for ansatte i De Europæiske Fællesskabers Statistiske Kontor  

 (Eurostat). Dette forslag er nærmere omtalt under pkt. 15.
1.3. Bestemmelsen i straffelovens § 183 a, der i dag omfatter  

 flykapring, foreslås udvidet til også at omfatte kapring af skibe.
Samtidig  

 foreslås det, at strafmaksimum for fly- og skibskapring fastsættes til  

 fængsel indtil på livstid.
En nærmere omtale af dette forslag findes under  

 punkt 16.
1.4. Endvidere omfatter lovforslaget en skærpelse af  

 strafferammerne i § 263, stk. 3, og § 264, stk. 2, særligt med henblik på  

 industrispionage.
Dette er omtalt nærmere under punkt 17.
1.5. Endelig foreslås det, at normalstrafferammen for uagtsomt  

 manddrab skærpes, og at der foretages nogle ændringer af mere teknisk  

 karakter.
Disse forslag er der redegjort nærmere for under punkt 18.
 2. Baggrunden og grundlaget for samfundstjeneste.
 Tanken om indførelse af samfundstjeneste er opstået på baggrund af mange  

 års debat om frihedsstraffens placering i det strafferetlige sanktionssystem.  

 Et kardinalpunkt i denne debat har været ønsket om at begrænse anvendelsen af  

 frihedsberøvende foranstaltninger mest muligt.
Den 29. august 1975 nedsatte Justitsministeriet en arbejdsgruppe, der fik  

 til opgave at pege på foranstaltninger, der ville være egnede til at  

 videreføre en udvikling hen imod øget anvendelse af ikke-frihedsberøvende  

 sanktioner.
Arbejdsgruppens opgave afsluttedes med afgivelsen af betænkning  

 nr. 806/1977, »Alternativer til frihedsstraf - et debatoplæg«.
I  

 betænkningen fremlægges og drøftes en række muligheder for at erstatte  

 frihedsstraf med ikke-frihedsberøvende foranstaltninger dels inden for det  

 allerede gældende sanktionssystem, dels ved indførelse af nye sanktioner:  

 samfundstjeneste, fritidsfængsel (natfængsel og week-end fængsel),  

 straftilsyn med mødepligt m.v.
 Ved skrivelse af 22. november 1977 anmodede Justitsministeriet  

 Straffelovrådet om en udtalelse om de muligheder for ændringer i  

 sanktionssystemet, der var behandlet i arbejdsgruppens betænkning.  

 Justitsministeriet anså det som et hovedspørgsmål at få gennemdrøftet  

 mulighederne for en begrænsning af frihedsstraffens anvendelse.  

 Straffelovrådet tilsluttede sig, at det var ønskeligt at gennemføre en  

 yderligere begrænsning i anvendelsen af frihedsstraf.
Den 30. november 1979 nedsatte Straffelovrådet efter aftale med  

 Justitsministeriet en arbejdsgruppe med repræsentanter for de berørte  

 myndigheder.
Arbejdsgruppen skulle overveje udformningen af en eventuel  

 forsøgsordning med samfundstjeneste på grundlag af de gældende regler om  

 betingede domme.
 Den 25. september 1980 afgav arbejdsgruppen til Straffelovrådet en  

 indstilling om forsøg med samfundstjeneste.
 Der var i arbejdsgruppen enighed om, at straffelovens § 57 om  

 tillægsvilkår i betingede domme giver tilstrækkelig hjemmel til i en betinget  

 dom at betinge en strafudsættelse af, at den dømte udfører samfundstjeneste.
Det var arbejdsgruppens forslag, at anvendelsen af samfundstjeneste blev  

 afgrænset til visse tilfælde, hvor der ellers ville være blevet idømt  

 ubetinget frihedsstraf.
Arbejdsgruppen gik ind for, at en dom med vilkår om  

 samfundstjeneste i praksis skulle forudsætte samtykke fra den tiltaltes side.
 Straffelovrådet tiltrådte i alt væsentligt de synspunkter, der havde  

 fundet udtryk i arbejdsgruppens indstilling, og anbefalede, at der  

 iværksattes en forsøgsordning med samfundstjeneste i København efter  

 retningslinierne i arbejdsgruppens indstilling.
Den 25. maj 1982 traf Folketinget i henhold til forslag fra  

 justitsministeren beslutning om en forsøgsordning med samfundstjeneste.
I  

 Folketingets beslutning hed det, at forsøgsordningen skulle iværksættes  

 »ved Københavns byret og ved retterne i Nordjyllands amt eller i et  

 andet område uden for København«.
Forsøgsordningen skulle gennemføres på grundlag af straffelovens regler om  

 betingede domme.
I forsøgsområderne skulle domstolene i stedet for ubetinget  

 frihedsstraf kunne idømme betinget dom med vilkår om, at den dømte i et  

 omfang der fastsattes i dommen, udførte ulønnet samfundsnyttigt arbejde.
Ved Folketingets beslutning blev det præciseret, at der skulle gennemføres  

 løbende systematiske undersøgelser af forsøgsordningens anvendelse og forløb,  

 og at resultater heraf til sin tid skulle stilles til rådighed for  

 Straffelovrådet.
Det blev endvidere i beslutningen udtalt, at  

 forsøgsordningen i øvrigt skulle gennemføres i overensstemmelse med  

 indstillingen fra arbejdsgruppen under Straffelovrådet.
 Forsøgsordningen blev påbegyndt i de to områder i henholdsvis september og  

 december 1982.
Med tilslutning fra Folketingets Retsudvalg blev forsøgsordningen i  

 december 1983 forlænget med foreløbig yderligere et år.
Baggrunden herfor var  

 bl.a., at tilgangen af sager i begyndelsen af forsøgsperioden havde været  

 relativt ringe, medens man senere havde kunnet konstatere en væsentlig  

 stigning i antallet af sager.
 Efter anbefaling fra Straffelovrådet traf justitsministeren den 24. maj  

 1984 med tilslutning fra Folketingets Retsudvalg bestemmelse om, at  

 forsøgsordningen skulle udvides til at omfatte hele landet med virkning fra  

 den 1. januar 1985.
 I forbindelse med disse beslutninger om forlængelse og udvidelse af  

 forsøgsordningen fremkom der ikke ændringer i retningslinierne for  

 anvendelsen af samfundstjeneste.
 I overensstemmelse med folketingsbeslutningen af 25. maj 1982 har  

 Direktoratet for Kriminalforsorgen fra forsøgsordningens start foretaget en  

 løbende opfølgning af ordningen ved en systematisk indsamling af oplysninger  

 om de sager, i hvilke der blev rejst spørgsmål om anvendelse af  

 samfundstjeneste.
Straffelovrådet har fra Direktoratet for Kriminalforsorgen modtaget to  

 fyldige redegørelser for det indsamlede materiale og de indhøstede  

 erfaringer.
Den første »Kriminalforsorgens redegørelse for  

 forsøgsordningen med samfundstjeneste« (marts 1987, Redegørelse I),  

 indeholder den fyldigste beskrivelse af kriminalforsorgens medvirken ved  

 dommenes fuldbyrdelse og af undersøgelsens tilrettelæggelse.
Den anden,  

 »Rapport over 6 år med samfundstjeneste« (august 1988, Redegørelse  

 II), er navnlig af interesse på grund af de ajourførte statistiske  

 oplysninger.
Efter Straffelovrådets indstilling har en arbejdsgruppe under  

 Justitsministeriet foretaget en undersøgelse af, i hvilket omfang  

 samfundstjeneste under forsøgsordningen må antages at være trådt i stedet for  

 ubetinget frihedsstraf, og i hvilket omfang sanktionen må antages at være  

 trådt i stedet for en anden ikke-frihedsberøvende sanktion.
Undersøgelsens  

 resultater er gengivet i arbejdsgruppens rapport af juni 1987 om  

 »Sanktionsundersøgelse vedrørende forsøgsordningen med  

 samfundstjeneste«.
Justitsministeriet har ved skrivelse af 21. oktober 1987 anmodet om  

 Straffelovrådets vurdering af, hvorledes regler om samfundstjeneste i givet  

 fald bør udformes.
Straffelovrådet har herefter afgivet betænkning nr.  

 1211/1990 om samfundstjeneste.
 3. Betinget dom eller selvstændig retsfølge.
 3.1. Forsøgsordningen.
Da forsøgsordningen blev indført, var det en klar forudsætning, at  

 ordningen havde sit retlige grundlag i straffelovens regler om betingede  

 domme.
Det var en ligeså klar forudsætning, at domstolene ville have valget  

 mellem de to former for betinget dom, som er nævnt i straffelovens § 56, stk.  

 1 og 2: en betinget dom, i hvilken størrelsen af den forskyldte straf ikke er  

 angivet (stk. 1), og en betinget dom, hvor den forskyldte straf er udmålt  

 (stk. 2).
Den i 1979 nedsatte arbejdsgruppe drøftede i sin indstilling af 25.  

 september 1980 indgående spørgsmålet om valget mellem de to former for  

 betinget dom i sager om samfundstjeneste.
Efter at have drøftet fordele og  

 ulemper ved hver af de to muligheder, konkluderede arbejdsgruppen, at en  

 afvejning af de modstående hensyn ikke fører til nogen sikker, entydig  

 konklusion.
I et vist omfang må valget mellem de to former for betingede  

 domme derfor bero på en konkret vurdering i den enkelte sag.
Arbejdsgruppen  

 var dog tilbøjelig til at mene, at det ofte vil vise sig mest  

 hensigtsmæssigt, at vilkår om samfundstjeneste knyttes til en betinget dom  

 uden straffastsættelse.
 3.2. Straffelovrådets forslag.
 På baggrund af kriminalforsorgens redegørelse for forsøgsordningen  

 antager Straffelovrådet, at betinget dom med fastsat straf siden 1985 er  

 blevet foretrukket i omkring to trediedele af sagerne om samfundstjeneste,  

 medens der i forsøgsordningens første år kun var tale om een trediedel.
 Det er den overvejende opfattelse i Straffelovrådet, at det næppe har  

 været hensigtsmæssigt at give betinget dom med straffastsættelse en så  

 udstrakt anvendelse.
Efter Straffelovrådets opfattelse ville det være mest tiltalende at gøre  

 dom til samfundstjeneste til en selvstændig retsfølge, der i formel henseende  

 er udskilt fra den betingede dom, men dog har visse træk til fælles med  

 betinget dom.
Rådet ville ikke se noget betænkeligt i denne løsning, såfremt  

 der aldrig i forbindelse med dom til samfundstjeneste kunne ske udmåling af  

 den forskyldte straf.
Der ville være markeret en forskel i forhold til  

 betingede domme, såfremt hovedreglerne i § 56, stk. 1 og 2 - og navnlig stk.  

 2 - var sat ud af spillet.
Og de konkrete domme ville ikke lyde på betinget  

 idømmelse og udsættelse af straf.
Det ville i stedet være dommens indhold, at  

 tiltalte dømmes til at udføre samfundsnyttigt arbejde i et nærmere angivet  

 omfang.
Oplysningerne om retspraksis med hensyn til straffastsættelse gør det  

 imidlertid nødvendigt at overveje, om det er en foreslået rigtig ordning,  

 hvor samfundstjeneste aldrig forbindes med strafudmåling.
Hvis det er  

 betænkeligt at opgive valget mellem samfundstjeneste med og uden udmåling af  

 straf, bliver det efter Straffelovrådets opfattelse også betænkeligt at  

 opgive samfundstjenestens formelle tilknytning til den betingede dom, og  

 dette kan da tale for at vælge en løsning, hvor betinget dom med vilkår om  

 samfundstjeneste får sit eget kapitel.
 Hovedproblemet er formentlig, om muligheden for at fastsætte den  

 forskyldte straf i nogle tilfælde er en så afgørende forudsætning for  

 domstolenes villighed til at bruge samfundstjeneste, at resultatet i stedet  

 ville blive en ubetinget frihedsstraf, hvis denne mulighed blev afskåret.
Straffelovrådet føler sig ganske vist overbevist om, at en stor del af de  

 sager, der nu falder ud til samfundstjeneste med udmålt straf, også ville  

 resultere i samfundstjeneste, såfremt straffastsættelsen var udelukket, og at  

 der ikke herved ville ske nogen svækkelse af dommens advarende virkning over  

 for den dømte.
Men det lader sig vanskeligt afklare, om der ville blive en  

 større eller mindre gruppe af sager tilbage (måske navnlig sager om en  

 relativt betydelig kriminalitet), hvor domstolene ville foretrække en  

 ubetinget straf frem for en dom til samfundstjeneste, hvormed det ikke kan  

 markeres, hvilket niveau af forskyldt straf sagen placeres på.
Til de grunde, som taler for at bevare samfundstjenestens tilknytning til  

 den betingede dom, føjer Straffelovrådet endnu et synspunkt.
Straffelovrådet  

 finder det ikke hensigtsmæssigt at afskære muligheden for at kombinere  

 samfundstjeneste (og tilsyn) med et behandlingsvilkår af de typer, der er  

 nævnt i § 57. Størst behov er der formentlig for at kunne knytte et pålæg om  

 afvænningsbehandling for misbrug af spiritus til dommen.
Men hvis dette skal  

 kunne lade sig gøre, og hvis overtrædelse af et behandlingsvilkår skal kunne  

 medføre retlige reaktioner, måtte man i reglerne om samfundstjeneste som en  

 selvstændig retsfølge indbygge nogle af de regler om særvilkår, der hører til  

 den betingede dom.
Straffelovrådet finder, at også hensynet til sådanne  

 tilfælde taler for, at dom til samfundstjeneste placeres som en betinget dom.
 Det er Straffelovrådets konklusion, at nye lovregler bør fastholde, at  

 samfundstjeneste er et på særlig måde lovreguleret vilkår i en betinget dom.  

 Det foreslås derfor, at samle reglerne om betinget dom med samfundstjeneste i  

 straffelovens kapitel 8, (§§ 62-67), som har været uden indhold siden  

 bestemmelserne om arbejdshus og sikkerhedsforvaring blev ophævet i 1973. Da  

 der ikke i rådet er tilslutning til en ordning, efter hvilken  

 samfundstjeneste altid vil forudsætte udmåling af den forskyldte straf,  

 fastholdes også det udgangspunkt, at retten har valget mellem de i § 56, stk.  

 1 og 2, nævnte domsformer.
 Der henvises til betænkning 1211/1990, s. 69-77.
 3.2.1. Justitsministeriets forslag.
 Justitsministeriet kan tiltræde Straffelovrådets ovennævnte synspunkter  

 og forslag til, hvorledes reglerne om samfundstjeneste skal placeres blandt  

 de strafferetlige retsfølger.
 4. Et alternativ til frihedsstraf.
 4.1. Forsøgsordningen.
 Forsøgsordningen med samfundstjeneste har fra begyndelsen hvilet på den  

 forudsætning, at området for betinget dom med vilkår om samfundstjeneste er  

 visse tilfælde, hvor en ubetinget frihedsstraf ellers ville være forskyldt.
 I den indstilling af 25. september 1980, som blev afgivet af en  

 arbejdsgruppe under Straffelovrådet, anførtes, at udgangspunktet for en  

 forsøgsordning burde være, »at vilkår om samfundstjeneste kun anvendes i  

 tilfælde, hvor der i dag anvendes ubetinget frihedsstraf«.
Arbejdsgruppen var opmærksom på, at dette generelle synspunkt ikke fuldt  

 ud ville kunne gennemføres i praksis.
Der er et grænseområde mellem betinget  

 og ubetinget dom, hvor det i væsentlig grad beror på et skøn, om dommen vil  

 falde ud til en ubetinget eller en betinget straf.
Det kunne derfor ifølge  

 arbejdsgruppen ikke udelukkes, at betinget dom med vilkår om samfundstjeneste  

 ville blive anvendt i nogle tilfælde, hvor afgørelsen ellers ville være  

 faldet ud til en almindelig betinget dom.
Straffelovrådet støttede i alt væsentligt arbejdsgruppens forslag om  

 retningslinier for en forsøgsordning.
Ligesom arbejdsgruppen understregede  

 rådet, at der ikke er skarpe skel mellem områderne for ubetinget frihedsstraf  

 og betinget dom.
Forsøgsordningens område ville efter rådets opfattelse blive  

 nogle af de tilfælde af forskyldt ubetinget frihedsstraf, der lå nærmest ved  

 den betingede dom, og der kunne under forsøgsordningen forekomme tilfælde,  

 hvor det måtte stille sig tvivlsomt, om udfaldet ville være blevet en  

 betinget eller en ubetinget dom, såfremt muligheden for at anvende  

 samfundstjeneste ikke havde foreligget.
 I folketingsbeslutningen af 25. maj 1982 hed det, at der i  

 forsøgsområderne skulle tilvejebringes praktiske forudsætninger for, »at  

 domstolene i stedet for ubetinget frihedsstraf kan idømme betinget dom med  

 vilkår om (samfundstjeneste)».
Efter Straffelovrådets forslag blev der af Justitsministeriet nedsat en  

 arbejdsgruppe, der navnlig skulle søge at vurdere, i hvilket omfang  

 samfundstjeneste var anvendt som et alternativ til ubetinget frihedsstraf.  

 Arbejdsgruppen gennemgik fra 1986 til 1987 153 domme til samfundstjeneste  

 afsagt i perioden fra 1. september 1984 til 1. marts 1986. Det er  

 arbejdsgruppens konklusion, at samfundstjeneste overvejende er blevet anvendt  

 som alternativ til frihedsstraf.
Samtidig mener man dog at kunne konstatere,  

 at der er et antal sager, hvor afgørelsen er faldet ud til betinget dom med  

 samfundstjeneste, selv om udfaldet efter almindelig praksis mest sandsynligt  

 ville være blevet en betinget dom.
Arbejdsgruppen anser det ikke for muligt  

 at opgøre med større præcision, hvor mange sager det drejer sig om.
For nogle  

 tilfældes vedkommende har der ikke i arbejdsgruppen været fuld enighed om,  

 hvorledes valget mellem betinget og ubetinget dom ville være faldet ud,  

 såfremt dom til samfundstjeneste ikke havde været en mulighed.
Man mener  

 imidlertid at kunne konkludere, at dom til samfundstjeneste ikke i noget  

 stort omfang er afsagt i sager, der efter almindelig praksis ville være  

 resulteret i en betinget dom, og det er arbejdsgruppens opfattelse, at  

 antallet af sådanne tilfælde næppe er større end forudsat i de foran  

 refererede bemærkninger fra den første arbejdsgruppe.
 4.2. Straffelovrådets forslag.
Et flertal på 5 medlemmer i rådet finder, at dom til samfundstjeneste som  

 en permanent og selvstændig strafferetlig sanktion vil finde sin plads på  

 strafskalaen mellem den betingede dom (eventuelt med tilsyn og andre særlige  

 vilkår) og den ubetingede frihedsstraf.
Det er i den forbindelse flertallets  

 opfattelse, at dette bør finde klart udtryk i selve den lovregel, der  

 instituerer dom til samfundstjeneste, og at dette bør gælde uanset, at  

 samfundstjeneste også efter flertallets opfattelse fortsat bør anvendes med  

 det formål at være et alternativ til en ubetinget frihedsstraf.
Flertallet finder det - navnlig på længere sigt - kunstigt, om domstolene  

 forud for en dom til samfundstjeneste først skal fastslå, at ubetinget  

 frihedsstraf er forskyldt.
Strafudmåling er - set over en længere årrække -  

 en dynamisk proces, som påvirkes af en række forskelligartede faktorer, og  

 grænsen mellem betinget dom og ubetinget frihedsstraf vil til stadighed være  

 i bevægelse.
Det er derfor flertallets opfattelse, at samfundstjenestens område efter  

 loven bør være tilfælde, hvor en betinget dom ikke findes tilstrækkelig.
Det  

 vil ikke kræve nogen udtrykkelig lovregel at fastslå, at samfundstjeneste  

 ligesom betinget dom skal være udelukket i tilfælde, hvor en ubetinget  

 frihedsstraf af almenpræventive grunde findes nødvendig.
Denne retningslinie  

 er heller ikke udtrykt i de gældende regler i § 56 om betingede domme, hvor  

 det blot er forudsat, at fuldbyrdelse af straf ikke er påkrævet.
Flertallet anser det ikke for nødvendigt i straffeloven mere detaljeret at  

 afgrænse de tilfælde, som efter forslaget skal udgøre området for dom til  

 samfundstjeneste.
Det må - som tilfældet er i dag for så vidt angår valget  

 mellem betinget dom og ubetinget frihedsstraf - være domstolenes opgave at  

 vurdere de enkelte tilfælde og træffe valget mellem betinget dom, dom til  

 samfundstjeneste og ubetinget frihedsstraf.
Flertallet anfører herefter om de tilfælde, hvor en almindelig betinget  

 dom efter flertallets opfattelse ikke er tilstrækkelig, at der i praksis  

 forekommer tilfælde, hvor valget mellem betinget dom og ubetinget  

 frihedsstraf er særlig vanskeligt.
Der tænkes specielt på de tilfælde, hvor  

 betinget dom tidligere er forsøgt, ikke sjældent efter et eller flere  

 forudgående tiltalefrafald.
I sager om berigelsesforbrydelser, særlig tyveri,  

 lægger domstolene med rette tydelig vægt på at udskyde det tidspunkt, da en  

 lovovertræder første gang dømmes til fængselsstraf.
Dette gælder ikke mindst  

 unge lovovertrædere.
Det kunne være en fordel, hvis straffesystemet frembød  

 mulighed for i gentagelsestilfælde at vælge en reaktion, der er mere følelig  

 end en betinget dom, men ikke består i frihedsberøvelse, og flertallet  

 finder, at dom til samfundstjeneste kan være egnet hertil.
Man lægger herved  

 både vægt på muligheden for, at udførelsen af et samfundsnyttigt arbejde kan  

 have en individualpræventiv virkning på den dømte ved at fremme en social  

 stabilisering, og på at den begrænsede arbejdspligt giver dommen et mere  

 føleligt indhold end en betinget dom.
 Et mindretal på 2 medlemmer finder, at dom til samfundstjeneste ligesom  

 under forsøgsordningen bør begrænses til tilfælde, hvor ubetinget  

 frihedsstraf er forskyldt, og at dette bør finde udtryk i straffeloven.
Det kan efter mindretallets opfattelse ikke kaldes kunstigt, at rettens  

 opmærksomhed holdes fast ved det spørgsmål, som er mange straffesagers  

 hovedproblem: om den tiltalte står til en ubetinget frihedsstraf.
Dette er et  

 normalt stadium af rettens sanktionsovervejelser, som har været kendt  

 allerede før forsøgsordningen, og som for samfundstjenestens vedkommende blev  

 understreget i forsøgsordningens forarbejder, bl.a. af Folketinget.  

 Domstolene har fulgt forarbejdernes direktiv, som mindretallet nu foreslår  

 optaget i loven.
Der er efter mindretallets opfattelse store betænkeligheder ved at komme  

 ind på den brug af samfundstjenesten, der kan følge af flertallets forslag.  

 Medens samfundstjeneste i Danmark er taget i anvendelse som et middel til en  

 formildelse i forhold til frihedsstraf og en begrænsning af den samlede  

 mængde af fængselsophold, vil flertallets forslag bane vejen for en praksis,  

 hvorefter samfundstjeneste benyttes til en skærpelse af indholdet af  

 betingede domme.
Udviklingen kan komme til at forme sig således, at dette  

 over en årrække bliver samfundstjenestens vigtigste funktion, medens det  

 formål at bruge samfundstjeneste til at gøre indhug i frihedsstraffene  

 fortoner sig.
 Der henvises til betænkningen, s. 81-86.
 4.2.1. Justitsministeriets forslag.
Justitsministeriet er enig med flertallet i, at det er en særegen  

 konstruktion, om domstolene forud for en dom til samfundstjeneste først  

 skulle fastslå, at ubetinget frihedsstraf er forskyldt.
Justitsministeriet  

 kan endvidere tiltræde flertallets synspunkt om, at der er tilfælde, hvor  

 betinget dom ikke er tilstrækkelig, og hvor ubetinget frihedsstraf ikke  

 skønnes påkrævet.
 Justitsministeriet kan således i det hele tiltræde flertallets synspunkter  

 og forslag, idet det herved bemærkes, at det også er flertallets opfattelse,  

 at samfundstjeneste fortsat bør anvendes med det formål at være et alternativ  

 til en ubetinget frihedsstraf.
 5. Tiltaltes samtykke.
5.1. Forsøgsordningen.
Internationale forpligtelser.
I betænkningen »Alternativer til frihedsstraf«, s. 102 f blev  

 det anført, at samfundstjeneste formentlig burde være betinget af tiltaltes  

 samtykke.
Som begrundelse anførtes dels den europæiske  

 menneskerettighedskonventions artikel 4, dels at sanktionens gennemførelse  

 forudsætter en betydelig samarbejdsvilje fra den dømtes side.
 Tilsvarende udtalte arbejdsgruppen af 1980:
»Samfundstjeneste vil være knyttet til den faste forudsætning, at den  

 dømte har givet samtykke.
Kravet om samtykke må forstås således, at den  

 pågældende i retten skal have erklæret sig indforstået med, at der i en  

 eventuel betinget dom indsættes vilkår om samfundstjeneste.
Samtykkekravet  

 betyder derimod ikke, at den pågældende konkret skal samtykke i vilkårets  

 nærmere udformning med hensyn til arbejdsforpligtelsens timeantal og  

 afviklingsperiode og heller ikke, at han skal samtykke i, hvilke  

 arbejdsopgaver samfundstjenesten skal omfatte, eller hvor og hvornår de skal  

 udføres«.
 I Folketingsbeslutningen om samfundstjeneste siges det da også  

 udtrykkeligt, at vilkår om samfundstjeneste forudsætter, at den dømte giver  

 samtykke.
Straffelovrådet har i forbindelse med udarbejdelse af betænkningen om  

 samfundstjeneste undersøgt, om sanktionen samfundstjeneste er forenelig med  

 internationale konventioner, der behandler arbejde som en menneskeret og  

 sætter grænser for tvang til arbejde.
Undersøgelsen munder ud i en konklusion  

 om, at internationale forpligtelser, herunder navnlig den europæiske  

 menneskerettighedskonvention, ikke nødvendiggør et krav om samtykke til  

 samfundstjeneste, således som ordningen foreslås gennemført i Danmark.
 5.2. Straffelovrådets overvejelser og forslag.
Der er ikke i dansk ret i almindelighed hverken i loven eller i praksis  

 opstillet krav eller kriterier, der vedrører den tiltaltes holdning til de i  

 betragtning kommende sanktionsvalg.
Kun med hensyn til prøveløsladelse gælder  

 der efter straffelovens § 38, stk. 5, et krav om, at den dømte skal være  

 indforstået med tillægsvilkår for løsladelsen.
Hvad angår selve spørgsmålet  

 om, hvorvidt løsladelse på prøve skal ske eller ej, tages den dømtes modstand  

 i betragtning som et moment, der kan tale for at anse prøveløsladelsen som  

 utilrådelig.
I reglerne om betingede domme, der under forsøgsordningen udgør det  

 retlige grundlag for samfundstjeneste, stilles ingen krav om tiltaltes  

 samtykke til en eventuel betinget dom eller dennes vilkår efter straffelovens  

 § 57, og spørgsmålet rejses heller ikke i praksis.
Ordningen med hensyn til  

 samfundstjeneste er således for tiden en ulovbestemt undtagelse fra brugen af  

 betingede domme i øvrigt.
Det har utvivlsomt fordele, at dom til samfundstjeneste forudsætter et  

 forudgående samtykke fra tiltaltes side.
Den arbejdsform, som  

 samfundstjeneste indebærer, er i høj grad beroende på lovovertræderens vilje  

 til at indgå i et fællesskab på arbejdsstedet.
Det kan savne fornuftig mening  

 at dømme til denne foranstaltning, hvis lovovertræderen på forhånd har den  

 indstilling, at han ikke vil opfylde arbejdspligten.
Det kunne dreje som om  

 de formentlige sjældne tilfælde, hvor en tiltalt af principielle grunde ikke  

 vil dømmes til at arbejde for andre, men vil respektere en arbejdspligt, hvis  

 han dømmes til fængsel.
Bortset fra denne principielt begrundede vægring kan  

 det ikke udelukkes, at nogle tiltalte med en modvillig indstilling til  

 arbejdspligten efter dommen ville være modtagelige for en nærmere vejledning  

 og vise sig åbne over for udførelsen af anvist arbejde, eventuelt efter at  

 have hørt om forskellige muligheder for arbejdsmæssig placering.
Der er i Straffelovrådet enighed om, at der i alle sager, hvor en dom til  

 samfundstjeneste kan komme i betragtning, bør gives den tiltalte lejlighed  

 til at tilkendegive sin holdning hertil.
Der er imidlertid ikke enighed om,  

 hvorvidt tiltaltes samtykke skal være en lovmæssig betingelse for en dom med  

 vilkår om samfundstjeneste.
Et flertal på 5 medlemmer finder det principielt uheldigt - når der ikke  

 forligger internationale forpligtelser hertil - at rettens fastsættelse af en  

 bestemt strafsanktion skal bero på et lovmæssigt krav om den tiltaltes  

 samtykke i retten til denne sanktionsform.
Et krav om samtykke findes således  

 heller ikke i dansk ret i forbindelse med fastsættelse af andre vilkår i  

 betingede domme endsige i forbindelse med fastsættelse af ubetingede  

 sanktioner.
 Flertallet finder derimod, at det i den straffebestemmelse, der indeholder  

 betingelser for at idømme betinget dom med vilkår om samfundstjeneste, bør  

 fastsættes, at tiltalte skal anses for egnet til denne strafsanktion.
Herved markeres klart, hvad der i øvrigt i Straffelovrådet er enighed om,  

 at tiltalte (normalt efter en nærmere personundersøgelse), skal anses for  

 egnet til at kunne modtage en dom til samfundstjeneste.
Det er naturligt, at  

 tiltalte i forbindelse med denne undersøgelse får lejlighed til at  

 tilkendegive sin mening om en eventuel dom til samfundstjeneste, og tiltaltes  

 holdning indgår i personundersøgelsens vurdering.
På den anden side er det  

 næppe ønskeligt, at en negativ holdning til samfundstjeneste uafviseligt skal  

 føre til den konklusion, at den tiltalte er uegnet til samfundstjeneste.
Ved at indsætte egnethedskravet i selve lovteksten ønsker flertallet at  

 fremhæve, at vurderingen af tiltaltes egnethed til samfundstjeneste skal  

 foretages af retten.
Heri ligger således tillige, at det vil være naturligt,  

 at retten ved domsforhandlingen får klarlagt tiltaltes holdning til at udføre  

 ulønnet samfundstjeneste.
Flertallet er naturligvis klar over, at det normalt  

 må være en afgørende forudsætning for dom til samfundstjeneste, at den  

 tiltalte er indforstået hermed, fordi dommen ellers ikke kan gennemføres i  

 praksis.
Fuldstændig det samme gælder for en række af de vilkår, der knyttes  

 til betingede domme i medfør af § 57. Her har lovgiverne imidlertid ikke  

 stillet et lovmæssigt krav om samtykke.
Det ses derfor ikke, hvorfor  

 mindretallet ønsker dette fastsat for dom til samfundstjeneste, hvorved  

 bemærkes, at det efter flertallets opfattelse ikke kan tillægges særlig  

 betydning, at samtykkekravet er angivet i den folketingsbeslutning, der giver  

 tilslutning til forsøgsordningen.
Netop under en forsøgsordning, hvor ikke  

 alle spørgsmål er afklaret, har det været naturligt at opstille en række  

 forudsætninger, som ikke nødvendigvis senere bør medtages ved en permanent  

 lovregulering.
Dette er da også tilfældet med hensyn til andre af de  

 forudsætninger, som er knyttet til forsøgsordningen.
Et mindretal på 2 medlemmer bemærker, at uenigheden i rådet ikke angår det  

 af flertallet omtalte egnethedskrav og dets optagelse i loven.
Den angår  

 alene spørgsmålet om tiltaltes samtykke.
Men på dette punkt er forskellen  

 ikke stor.
Medens mindretallet vil opretholde kravet om et samtykke i retten,  

 vil flertallet blot - uden nogen regel herom i loven - anse det for  

 »naturligt, at retten ved domsforhandlingen får klarlagt tiltaltes  

 holdning til at udføre ulønnet samfundstjeneste«, fordi samfundstjeneste  

 normalt ikke er gennemførlig uden tiltaltes villighed hertil.
En henvisning til de i § 57 nævnte vilkår, der ikke efter loven kræver  

 samtykke, er ikke afgørende.
Det var den ikke, da forsøgsordningens  

 forudsætning om samtykke blev fastlagt, og det er også nu mindretallets  

 opfattelse, at vilkår om samfundstjeneste ikke helt kan sidestilles med de i  

 § 57 nævnte vilkår i betingede domme.
Dette er jo også baggrunden for, at  

 Straffelovrådet betragter samfundstjeneste som et straffetrin, der ligger  

 mellem en betinget dom med vilkår efter § 57 og en ubetinget frihedsstraf.  

 Pligten til at udføre ulønnet arbejde for andre, oftest i mellem 100 og 200  

 timer, er et byrdefuldt vilkår, der er egnet til at træde i stedet for  

 frihedsstraf.
Mindretallets forslag om et samtykkekrav er en indrømmelse til  

 det synspunkt, at det er en fordel at kunne markere et princip om  

 frivillighed i forbindelse med en sådan arbejdspligt.
Tiltalte vil naturligvis i langt de fleste tilfælde bekræfte, at han er  

 rede til at undergive sig vilkår om samfundstjeneste, idet han vil gå ud fra,  

 at dette er en mulighed for at undgå at komme i fængsel.
Men den, som af  

 principielle eller andre grunde ikke ønsker arbejdspligten - en situation som  

 både flertallet og mindretallet anser for praktisk mulig - bør altid have  

 lejlighed til at nægte samtykke.
For så vidt angår de på domstiden villige  

 personer, kan man ikke bortse fra den mulighed, at et spørgsmål fra retten og  

 en positiv erklæring fra tiltaltes side kan gøre vilkåret mere forpligtende.
 Der henvises til betænkning, s. 59-67.
 5.2.1. Justitsministeriets forslag.
Justitsministeriet finder, at hensynet til at få afklaret den tiltaltes  

 indstilling og villighed til samfundstjeneste er tilstrækkelig tilgodeset ved  

 kriteriet om egnethed.
Justitsministeriet kan på denne baggrund tiltræde  

 flertallets forslag.
 6. Kriminalitetstyper.
 6.1. Forsøgsordningen.
Reglerne om betingede domme indeholder ingen begrænsninger med hensyn til  

 arten af den kriminalitet, der kan føre til betinget dom.
Det beror på  

 domstolenes bedømmelse, om kriminaliteten efter sin art og grovhed gør en  

 ubetinget straf påkrævet.
Det følger heraf, at der heller ikke med hensyn til  

 vilkår om samfundstjeneste har skullet iagttages grænser, der følger af selve  

 straffeloven.
Derimod forelå der forud for forsøgsordningens iværksættelse  

 nogle vejledende udtalelser, der må antages at have haft betydning for den  

 praksis, der har udviklet sig ved domstolene.
Den arbejdsgruppe, som i september 1980 afgav indstilling om en  

 forsøgsordning, fremhævede, at denne reaktion navnlig ville komme på tale  

 over for »(yngre) kriminelle, som dømmes for berigelseskriminalitet,  

 dokumentfalsk og brugstyveri«.
Om personer, der dømmes for vold eller  

 hærværk, bemærkede arbejdsgruppen, at sådanne personer »efter en  

 individuel bedømmelse kan være egnede til samfundstjeneste«.
På den  

 anden side antog man, at en mere udstrakt anvendelse af samfundstjeneste i  

 disse tilfælde kunne medføre uheldige reaktioner i offentligheden.
Man  

 anbefalede derfor, at samfundstjeneste blev anvendt »med en vis  

 varsomhed« i sager om vold og hærværk.
Endelig bemærkede arbejdsgruppen, at samfundstjeneste ikke burde anvendes  

 i sager om spirituskørsel.
Herom hed det: »Der vil under  

 forsøgsordningen ikke være kapacitet til at fuldbyrde vilkår om  

 samfundstjeneste, hvis vilkåret tages i brug i det store antal sager inden  

 for dette område«.
Arbejdsgruppen fremhævede således et  

 kapacitetsproblem, ikke en principiel betragtning, men berørte ikke  

 muligheden for at tage samfundstjeneste i brug over for en begrænset del af  

 dem, der dømmes til frihedsstraf for spirituskørsel.
Der fremkom ikke i Straffelovrådets udtalelse, i justitsministerens  

 bemærkninger til forslaget om folketingsbeslutning eller i selve  

 folketingsbeslutningen bemærkninger, der ændrede eller supplerede det, der  

 her er refereret fra arbejdsgruppens udtalelse.
Spørgsmålet blev heller ikke  

 berørt, da der senere blev vedtaget en forlængelse af forsøgsordningen og en  

 udvidelse af ordningen til at omfatte hele landet.
En opgørelse fra Kriminalforsorgen viser, at det samlede antal domme med  

 vilkår om samfundstjeneste fra forsøgsperiodens start til den 31. august 1989  

 var 1721. Af disse 1721 afgørelser udgjorde sager om berigelseskriminalitet  

 1269 (knap 74%), idet domme for røveri ikke er indbefattet i dette tal. 131  

 af dommene (godt 7%) vedrørte røveri, mens 100 domme (knap 6%) vedrørte  

 narkotikaforbrydelser.
Antallet af voldsdomme udgjorde 117 (knap 7 %), mens  

 endelig 104 domme (6%) vedrørte andre kriminalitetstyper f.eks. hærværk,  

 sædelighedsforbrydelser og særlovsovertrædelser.
 Der henvises i øvrigt til betænkningen, som s. 90-97 indeholder en nærmere  

 omtale af praksis fra forsøgsperioden.
 6.2. Straffelovrådets overvejelser.
Efter Straffelovrådets opfattelse viser den statistiske oversigt over  

 fordelingen på kriminalitetstyper stort set god overensstemmelse med de  

 retningslinier, der blev trukket op før forsøgsordningens iværksættelse.  

 Straffelovrådet må i det store hele slutte sig til den praksis, der har  

 udviklet sig.
Rådet finder ikke grundlag for at foreslå nye eller væsentligt  

 ændrede retningslinier for anvendelsen af samfundstjeneste i relation til de  

 forskellige kriminalitetstyper.
Rådet fremhæver herved det almindelige  

 udgangspunkt, at samfundstjenestens område er tilfælde, hvor ubetinget  

 frihedsstraf ellers ville være blevet idømt.
Der forekommer områder, hvor  

 kriminalitet af en vis beskaffenhed i almindelighed medfører ubetinget straf,  

 men hvor oplysninger om personlige forhold undtagelsesvis kan føre til  

 betinget dom.
I sådanne undtagelsestilfælde bør der efter rådets opfattelse  

 ikke blive tale om anvendelse af samfundstjeneste.
Det er en selvfølge, at tyveri og andre berigelsesforbrydelser (bortset  

 fra røveri) også fremtidig vil udgøre langt de vigtigste områder for  

 samfundstjeneste.
Det må anses for rigtigt, at samfundstjeneste har kunnet  

 anvendes i sager om forholdsvis store underslæb m.v., når oplysningerne om de  

 tiltaltes - navnlig de hidtil ustraffedes - personlige forhold har talt  

 stærkt for at undgå afsoning af relativt lange frihedsstraffe.
For så vidt  

 angår tyveri vil afgrænsningstvivl næppe i det store flertal af tilfælde  

 skyldes kriminalitetens omfang, men vil typisk opstå som følge af forstraffe.  

 Samfundstjenestens område skal her afgrænses over for de tilfælde, hvor det  

 efter praksis ville være muligt at afsige ny betinget dom, idet  

 foranstaltningens opgave er at træde i stedet for en forskyldt ubetinget  

 frihedsstraf.
For så vidt angår voldsforbrydelser, finder Straffelovrådet ikke grund til  

 at tage afstand fra den åbenhed over for anvendelsen af samfundstjeneste, der  

 er belyst ved en række domme afsagt af Østre Landsret.
Det samme gælder de i  

 betænkningen refererede domme om sædelighedsforbrydelser og om overtrædelser  

 af lov om euforiserende stoffer.
Sager om særlovsovertrædelser giver meget sjældent anledning til spørgsmål  

 om dom til samfundstjeneste.
Bortset fra færdselsloven og lov om  

 euforiserende stoffer og fra særlovsovertrædelser pådømt i sammenstød med  

 straffelovskriminalitet medfører overtrædelserne relativt sjældent ubetinget  

 frihedsstraf, og det er mest kortvarige straffe, navnlig hæftestraffe, der  

 anvendes.
Straffelovrådet finder ikke, at sager om overtrædelse af toldloven,  

 skattekontrolloven, afgiftsloven, dyreværnsloven m.v. generelt bør være  

 undtaget fra området for betinget dom med samfundstjeneste, men det vil som  

 nævnt være et ret lille antal sager, hvor spørgsmålet kan blive aktuelt.
For  

 så vidt angår afgiftsovertrædelser skal man særligt pege på, at der i  

 afgørelserne oftest indgår en forpligtelse til at erlægge det skyldige  

 afgiftsbeløb og en tillægsbøde.
 Der henvises til betænkningen, s. 87-105.
 Om overtrædelser af loven om civil værnepligt og af færdselsloven  

 (spirituskørsel) henvises til afsnit 6.4. og 6.5.
 6.3. Justitsministeriets overvejelser.
Justitsministeriet er enig i, at der ikke i henseende til  

 kriminalitetstyper er behov for at lovgive om samfundstjenestens  

 anvendelsesområde.
Justitsministeriet kan endvidere i vidt omfang tilslutte  

 sig Straffelovrådets synspunkter med hensyn til, hvilke kriminalitetstyper  

 samfundstjeneste skal kunne anvendes på.
Ligesom Straffelovrådet finder  

 Justitsministeriet, at forsøgsordningens forudsætninger også fremover skal  

 være vejledende.
Efter Justitsministeriets opfattelse skal det således - i  

 fortsættelse af den hidtidige domspraksis - i det alt overvejende antal  

 tilfælde være berigelseskriminalitet herunder dokumentfalsk og brugstyveri,  

 men ikke røveri, der muliggør dom til samfundstjeneste.
Justitsministeriet kan endvidere tilslutte sig, at det ikke skal være  

 udelukket at anvende samfundstjeneste over for personer, der er dømt for  

 andet end berigelseskriminalitet, dokumentfalsk eller brugstyveri.
Som anført  

 i forarbejderne til forsøgsordningen kan samfundstjeneste i disse tilfælde  

 komme på tale efter helt individuelle bedømmelser.
Efter Justitsministeriets  

 opfattelse bør anvendelsen af betinget dom med vilkår om samfundstjeneste i  

 sager om vold, røveri og narkotikaforbrydelser m.v. dog absolut have  

 undtagelsens karakter.
Justitsministeriet kan derfor ikke tilslutte sig  

 retningslinierne i den praksis, der - navnlig inden for Østre Landsrets  

 område - har udviklet sig i forsøgsperioden vedrørende domme til  

 samfundstjeneste for vold, røveri og narkotikaforbrydelser.
Eksempler fra  

 denne praksis er gengivet i betænkning 1211/1990 s. 90-97 bl.a. med omtale af  

 en række landsretsdomme, hvor de tiltalte er idømt samfundstjeneste for vold.
Den i betænkning nr. 1211/1990 omtalte Østre Landsretspraksis skal dog ses  

 i lyset af, at Højesteret i tiden efter betænkningens færdiggørelse i 6  

 afgørelser har været inde på spørgsmålet om anvendelse af samfundstjeneste i  

 forbindelse med andet end almindelig berigelseskriminalitet.
I alle 6  

 tilfælde har Højesteret afvist at anvende betinget dom med vilkår om  

 samfundstjeneste.
Afgørelserne, som kort er gengivet nedenfor, synes at  

 udtrykke en mere restriktiv holdning til anvendelse af samfundstjeneste end  

 hidtidig retspraksis.
U 1990.372 H.
I sag om voldtægt mod kæreste, som ønskede at bryde  

 forholdet, fastsatte Højesteret straffen til ubetinget fængsel i 6 måneder  

 med præmisser om, at voldtægt som hovedregel bør medføre ubetinget  

 fængselsstraf, der ikke kan erstattes med samfundstjeneste.
U 1990.370 H.
Sagen angik umiddelbart spørgsmålet om traditionel  

 betinget dom eller ubetinget straf af fængsel i 1 år og 6 måneder for 2  

 røverier, begået af en ung mand på 17-18 år.
Tiltalte påstod i Højesteret  

 principalt stadfæstelse af landsrettens betingede dom uden straffastsættelse,  

 subsidiært med vilkår om samfundstjeneste.
Højesteret fandt efter karakteren  

 af de begåede røverier, at der uanset tiltaltes alder (og varetægtsfængsling  

 i godt 3 måneder) ikke var grundlag for at gøre straffen betinget (dissens  

 for stadfæstelse af landsretsdommen).
U 1990.621 H.
Den tiltalte handlede erhvervsmæssigt med brugte  

 biler og efter at have skaffet sig genpart af registreringsattester for 4  

 biler solgte han dem under urigtig oplysning om, at de var gældfri med deraf  

 følgende formuetab eller risiko herfor på 375.000 kr.
Højesterets flertal  

 fandt det efter karakteren af de begåede forhold og størrelsen af det  

 besvegne beløb påkrævet, at straffen på fængsel i 1 år kom til fuldbyrdelse,  

 medens de dissentierende ville stadfæste landsrettens dom uden  

 straffastsættelse med vilkår om 200 timers samfundstjeneste.
U 1991.111 H.
De 2 tiltalte, der var ca. 18 år, blev anset med  

 ubetinget hæfte i 40 dage for på gaden uden for en kro at have tildelt en  

 16-årig flere knytnæveslag i ansigtet, dog uden at der herved opstod  

 egentlige skader.
Højesteret udtalte, at det fandtes påkrævet, at der ved  

 meningsløs gadevold som den foreliggende ikendes ubetinget straf, og straffen  

 blev fastsat under hensyn til de tiltaltes alder, deres gode personlige  

 forhold samt de moderate følger af volden.
De tiltalte opfyldte ifølge en  

 personundersøgelse betingelserne for samfundstjeneste.
U 1991.155 H.
De tiltalte i en sag om falsk forklaring som vidner  

 i en spiritussag mod kammeraten blev alle uanset oplysningerne om gode  

 personlige forhold idømt ubetinget frihedsstraf.
Den mest aktive af de 3  

 tiltalte fik 60 dages fængsel og de to andre hver 40 dages fængsel.
Efter  

 forholdets karakter fandt Højesteret, at straffene ikke burde gøres  

 betingede.
Endvidere har Højesteret ved dom af 11. september 1991 idømt en 25-årig  

 tidligere ustraffet ubetinget fængsel i 60 dage for at have tildelt  

 forurettede adskillige knytnæveslag i ansigtet, da denne påtalte, at den  

 tiltalte havde tisset på forurettedes bil, hvorved forurettede pådrog sig  

 brud på næsen samt større hævelser og overfladiske læsioner i begge  

 tindinger.
Efter karakteren af volden fandtes der ikke grundlag for at gøre  

 straffen betinget heller ikke med vilkår af samfundstjeneste.
Tiltalte var  

 fundet særdeles velegnet til at udføre samfundstjeneste.
Spørgsmålet om strafudmålingen i voldssager har i øvrigt for nylig været  

 drøftet og overvejet i forbindelse med den ved lov nr. 272 af 3. maj 1989  

 gennemførte revision af straffelovens voldsbestemmelser.
I betænkning nr.  

 1099/1987 om strafferammer og prøveløsladelse som lå til grund for  

 lovændringen, udtalte Straffelovrådet om udmålingsspørgsmålet, at man hverken  

 kunne anbefale en almindelig strafskærpelse eller en betydelig reduktion i  

 sanktionsniveauet i voldssager.
Derimod pegede rådet på en større nuancering  

 i strafudmålingen.
 I bemærkningerne til lovforslaget tilsluttede justitsministeren sig den  

 opfattelse, at der burde ske en større nuancering af strafudmålingen, således  

 at straffene i de grovere tilfælde inden for normalområdet skærpedes.
En i juli 1991 offentliggjort undersøgelse af sanktionsniveauet i  

 voldssager, som Rigsadvokaten har udarbejdet på grundlag af 235  

 landsretsdomme, viser imidlertid, at der ikke er belæg for at antage, at der  

 siden lovændringen er sket en generel skærpelse af strafniveauet i  

 voldssager.
Der er næppe heller grundlag for at antage, at strafniveauet i de  

 grovere voldssager indenfor normalområdet er blevet skærpet væsentligt.  

 Derimod tyder meget på, at der er sket en mildnelse af strafniveauet i de  

 mindre alvorlige voldssager.
På denne baggrund finder Justitsministeriet, at det må anses for  

 væsentligt at fastholde de retningslinier, der nu er fastlagt i Højesterets  

 praksis.
I overensstemmelse med forsøgsordningens forudsætninger og i  

 forlængelse af forarbejderne til straffelovsændringen i 1989 er det således  

 Justitsministeriets opfattelse, at anvendelse af samfundstjeneste i  

 voldssager kun kan komme på tale i særlige tilfælde.
De samme betragtninger  

 gør sig gældende med hensyn til røveri, narkotikaforbrydelser,  

 sædelighedsforbrydelser m.v.
 6.4. Nægtelse af civil værnepligt.
I betænkningen fra 1977 om »Alternativer til frihedsstraf« blev  

 det nævnt, at samfundstjeneste må anses for en meget nærliggende sanktion  

 over for værnepligtige, der i dag idømmes frihedsstraf for totaludeblivelse  

 efter indkaldelse til tjeneste.
Problemstillingen blev ikke nævnt i  

 forarbejderne til forsøgsordningen.
Spørgsmålet om anvendelse af samfundstjeneste i denne type sager har i  

 retspraksis givet anledning til adskillige retsafgørelser.
Men  

 Højesteretsdomme fra 1987, 1988 og 1989 og senest fra 16. oktober 1991 har  

 dog alle resulteret i, at Højesteret har fastsat ubetinget frihedsstraf som  

 sanktion over for værnepligtige, som nægter at udføre civilt arbejde.
 Der bør efter Straffelovrådets opfattelse ikke i forarbejder til lovregler  

 om samfundstjeneste ligge noget, der kan opfattes som en begrænsning i  

 domstolenes adgang til at skønne over, om en dom til samfundstjeneste bør  

 træde i stedet for en frihedsstraf svarende til den resterende tjenestetid.  

 Straffelovrådet finder i øvrigt, at man kan gå et skridt videre og tilråde,  

 at denne fremgangsmåde vælges i videst muligt omfang, når forholdene i de  

 enkelte tilfælde ikke taler imod den.
 Straffelovrådet finder ikke, at en sådan praksis i de typiske tilfælde af  

 samvittighedsbegrundet nægtelse vil føre til en følelig svækkelse af de  

 værnepligtiges villighed til at aftjene værnepligt eller udføre civilt  

 arbejde.
 Der henvises til betænkningen, s. 99-102.
 Indenrigsministeriet og Forsvarsministeriet har på baggrund af en høring  

 over samfundstjenestebetænkningen bl.a. udtalt:
 »Ministerierne kan ikke tilslutte sig Straffelovrådets anbefaling af,  

 at nægtelse i almindelighed af at gøre værnepligtstjeneste i videst muligt  

 omfang kun bør medføre dom til samfundstjeneste - på maksimalt 240 timer -  

 når forholdene i de enkelte tilfælde ikke taler imod den.
Ministerierne finder, at det kan virke stødende på den almindelige  

 retsbevidsthed, hvis nogle værnepligtige idømmes den korte samfundstjeneste,  

 mens andre værnepligtige må gøre fuld værnepligtstjeneste.
De 240 timer  

 svarer til ca. 1 1/2 måneds tjeneste med en normal arbejdsdag.
En normal  

 værnepligtstjeneste på 6, 9 eller 12 måneder udgør ca. 970, 1455 og 1940  

 timer.
Efter ministeriernes opfattelse må værnepligtige, der af  

 samvittighedsmæssige grunde nægter at gøre tjeneste i forsvaret eller  

 civilforsvaret, søge om overførelse til civilt arbejde efter bestemmelserne i  

 lov om værnepligtens opfyldelse ved civilt arbejde.
Dette gælder også for  

 værnepligtige Jehovas Vidner.« Justitsministeriet kan tilslutte sig Indenrigs- og Forsvarsministeriets  

 synspunkter, og Justitsministeriet må derfor ligeledes tage afstand fra  

 Straffelovrådets anbefaling af at anvende samfundstjeneste overfor  

 værnepligtige, der nægter at gøre værnepligtstjeneste.
Hensynet til de  

 personer, der af samvittighedsgrunde ikke ønsker at aftjene værnepligt, kan  

 efter Justitsministeriets opfattelse, varetages ved at henvise denne  

 personkreds til at opfylde værnepligten gennem civilt arbejde.
Hermed  

 varetages tillige et lighedshensyn i forhold til de værnepligtige, der gør  

 fuld almindelig værnepligtstjeneste.
 6.5. Spiritus- og promillekørsel.
 Den arbejdsgruppe, som i september 1980 afgav indstilling om  

 forsøgsordningen, afviste ud fra kapacitetsmæssige betragtninger at anvende  

 samfundstjeneste i sager om spirituskørsel.
Straffelovrådet har overvejet, om der under en fremtidig ordning bør være  

 mulighed for at idømme samfundstjeneste i visse sager om spiritus- og  

 promillekørsel.
Imod en sådan ordning taler ifølge Straffelovrådet, at  

 området for ubetinget frihedsstraf allerede er blevet væsentligt begrænset i  

 sager om spiritus- og promillekørsel, og det er et spørgsmål, om ikke  

 strafanvendelsens almenpræventive formål kunne svækkes ved en yderligere  

 begrænsning gennem dom til samfundstjeneste.
Det må endvidere tages i  

 betragtning, at brugen af samfundstjeneste i udvalgte sager vil skabe en  

 ulighed i reaktionspraksis på et område, hvor det i almindelighed er anset  

 som en stor fordel, at der er en betydelig fasthed og ensartethed i  

 domstolenes praksis.
Endelig må det anses for tvivlsomt, om en ordning med  

 hensyn til samfundstjeneste kan gennemføres på en praktisk tilfredsstillende  

 måde, når sanktionen træder i stedet for korte frihedsstraffe, som kun kan  

 give grundlag for at fastsætte et forholdsvis lavt antal arbejdstimer.
 Det er Straffelovrådets konklusion, at der ikke bør stilles forslag om  

 gennem bemærkninger til et lovforslag at lægge op til en praksisændring i  

 retning af samfundstjeneste for spiritus- og promillekørsel.
 Der henvises til betænkningen, s. 102-105.
Justitsministeriet kan tilslutte sig Straffelovrådets konklusion.
Efter  

 Justitsministeriets opfattelse taler både praktiske og principielle  

 sanktionsbetragtninger i retning af, at samfundstjeneste ikke er en velegnet  

 sanktion ved spiritus- og promillekørsel.
 7. Den øvre grænse for samfundstjeneste.
 7.1. Forsøgsordningen.
Straffelovens § 56 indeholdt oprindelig en bestemmelse om, at betinget  

 dom kun kunne afsiges, såfremt den forskyldte straf ikke oversteg fængsel i  

 et år eller hæfte i to år.
Denne begrænsning bortfaldt i 1961. Siden har det  

 alene beroet på rettens bedømmelse af det enkelte tilfælde, om forbrydelsens  

 grovhed og den forskyldte strafs størrelse talte imod anvendelsen af betinget  

 dom.
Forsøgsordningen med hensyn til samfundstjeneste har derfor ikke, hvad  

 loven angår, været begrænset af krav vedrørende størrelsen af den forskyldte  

 straf.
 Den i 1979 nedsatte arbejdsgruppe udtalte om dette spørgsmål i sin  

 indstilling af 25. september 1980 til Straffelovrådet:
»Inden for den ubetingede frihedsstrafs anvendelsesområde er det  

 næppe muligt eller hensigtsmæssigt at pege på en bestemt øvre grænse for længden af de frihedsstraffe, som samfundstjeneste under forsøgsordningen  

 skal kunne træde i stedet for.
Anvendelsen af samfundstjeneste må bero på en samlet vurdering, der udover  

 grovheden af de foreliggende lovovertrædelser også må omfatte den tiltaltes  

 personlige forhold.
I den forbindelse må der lægges vægt på den tiltaltes  

 egnethed til at gennemføre forpligtelsen samt de muligheder for en pædagogisk  

 påvirkning af den pågældende, som samfundstjeneste eventuelt vil kunne  

 indebære.
Om den ubetingede frihedsstraf, som den pågældende ellers  

 »stod til«, er over eller under en bestemt længde, bør således  

 næppe spille den afgørende rolle.
Arbejdsgruppen anser det på den anden side for en selvfølge, at  

 samfundstjeneste ikke kan komme på tale i sager, der drejer sig om så  

 alvorlige lovovertrædelser, at den tiltalte efter gældende praksis ville  

 blive idømt en længerevarende frihedsstraf.
Arbejdsgruppen går derfor ud fra,  

 at forsøgsordningen hovedsageligt vil blive anvendt indenfor det område, hvor  

 der i dag anvendes ubetingede frihedsstraffe på indtil 6-8 måneder.
Det skal samtidig understreges, at der hermed alene sigtes til sager, hvor  

 den tiltalte ikke har tidligere betingede domme, som skal indgå i den  

 betingede dom, der er grundlag for vilkåret om samfundstjeneste.
Er dette  

 tilfældet, vil det efter arbejdsgruppens opfattelse oftere kunne komme på  

 tale at anvende vilkår om samfundstjeneste, selvom den ubetingede  

 fællesstraf, som den tiltalte »stod til«, overstiger de ovennævnte  

 6-8 måneder.' I en dom afsagt den 8. november 1985, gengivet i U 86.9, har Højesteret  

 været inde på spørgsmålet om betydningen af den forskyldte strafs størrelse.
I sagen blev tiltalte dømt for røveri med hensyn til godt 6.000 kr. på et  

 postkontor.
Højesterets flertal fandt, at straffen for det begåede røveri  

 efter hidtidig praksis ville være fastsat til ubetinget fængsel i et  

 væsentlig længere tidsrum end 8 måneder, og at forholdet derfor falder uden  

 for rammerne af forsøgsordningen, som må forventes taget op til overvejelse  

 med henblik på fastsættelse af nærmere retningslinier, når resultatet efter  

 ordningens udløb kan gøres op.
Flertallet stemte for at stadfæste byrettens  

 dom, hvor straffen var fastsat til fængsel i 1 år og 6 måneder.
 Et mindretal på 2 dommere udtalte:
I de godt 3 år, hvori forsøgsordningen med samfundstjeneste har løbet, er  

 der afsagt ca. 330 domme med samfundstjeneste, heraf 18 i sager om røveri.
I  

 ca. 1/3 af de nævnte 330 sager er der idømt fængselsstraffe på mere end 8  

 måneder.
Ingen af disse sager - hvoraf kun en mindre del vedrører  

 fællesstraffe - er tidligere af anklagemyndigheden søgt indbragt for  

 Højesteret.
Det findes betænkeligt og upåkrævet nu at skride ind over for den  

 beskrevne praksis, som ikke kan anses for at gå ud over de rammer for  

 forsøgsordningen, der er fastlagt ved folketingsbeslutningen af 25. maj 1982.  

 Herefter og af de grunde, der i øvrigt er anført i landsrettens dom, stemmer  

 disse dommere for at afgøre sagen med en betinget dom uden straffastsættelse  

 med vilkår om samfundstjeneste, dog at prøvetiden løber fra afsigelsen af  

 Højesterets dom.
Dommen ses ikke at have ændret den praksis, som omtales af mindretallet.  

 Af kriminalforsorgens redegørelse for forsøgsordningen fremgår, at der indtil  

 august 1988 var afsagt 703 samfundstjenestedomme med fastsat straf.
Opgjort  

 efter længden af den fastsatte straf fordeler dommene sig således:
I godt 35% af sagerne har den fastsatte straf oversteget 8 måneders  

 fængsel.
Det kan således konstateres, at udmålte straffe på mere end 8  

 måneder langtfra har været nogen sjældenhed.
Herved skal dog fremhæves, at  

 straffene i et ikke nærmere opgjort antal tilfælde har indbefattet tidligere  

 betingede domme eller reststraffe i henhold til prøveløsladelse.
Dette må  

 bl.a. gælde nogle af de 57 domme, i hvilke der er udmålt betinget fængsel i  

 mere end 1 (og højst 2) år.
Næsten alle disse straffe angår tyveri eller  

 andre berigelsesforbrydelser, dog kun i 4 tilfælde røveri.
 Der henvises til betænkning 1211/1990, side 110-112 med omtale af en række  

 domme fra 1986 og 1987, der illustrerer udmåling af straf på et forholdsvis  

 højt niveau i forbindelse med vilkår om samfundstjeneste.
 7.2. Straffelovrådets overvejelser.
Straffeloven nævner, at det er en almindelig erfaring, at domstolenes  

 tilbøjelighed til at gøre dommen betinget er mindre, jo større straf der er  

 forskyldt.
Betingede domme på et strafniveau af mere end 1 års fængsel er en  

 sjældenhed.
Som tidligere nævnt sættes der ikke i straffeloven nogen grænse i  

 så henseende, og det har ikke i lovforarbejder været anset for nødvendigt at  

 gøre domstolene opmærksom på, at der er en vejledende grænse.
Det ville i øvrigt også af flere grunde være vanskeligt at opstille en  

 blot nogenlunde præcis grænse.
Vurderingen kan ikke blive den samme ved alle  

 kriminalitetstyper, der ligger på samme strafniveau.
Domstolene har altid den  

 mulighed at afsige en betinget dom uden fastsættelse af straf.
Endelig vil  

 dommens strafudmåling i en del tilfælde indbefatte en tidligere betinget dom  

 eller en reststraf i henhold til tidligere prøveløsladelse.
Straffelovrådet finder, at tilsvarende synspunkter kan anlægges på dom til  

 samfundstjeneste.
Den tidligere udtalelse om et niveau på indtil 6-8 måneder  

 må betragtes som erstattet af den retspraksis, der har udviklet sig, og som  

 Straffelovrådet ikke finder grundlag for at tage afstand fra.
På den anden  

 side er det en selvfølge, at dom til samfundstjeneste i stedet for en  

 ubetinget straf på mere end 1 år under alle omstændigheder vil være og efter  

 Straffelovrådets opfattelse bør være en relativt sjælden foreteelse.
Ud over  

 de foran nævnte momenter - herunder om der indgår en tidligere betinget dom i  

 udmålingen - vil domstolene formentlig særlig lægge vægt på, med hvilken  

 styrke de personlige oplysninger taler for at undgå straffuldbyrdelse.
Anvendelsen af personundersøgelser med henblik på muligheden for  

 samfundstjeneste bør derfor i almindelighed ikke begrænses ud fra en  

 forudsætning om, at sådan undersøgelse oftest er formålsløs i sager, hvor en  

 forholdsvis høj straf kan ventes at være forskyldt.
De foran nævnte  

 statistiske opgørelser tyder i øvrigt på, at man allerede under  

 forsøgsordningen ikke sjældent har iværksat personundersøgelse i sådanne  

 tilfælde.
 Der henvises til betænkningen, s. 112-113.
 Justitsministeriet kan tiltræde Straffelovrådets synspunkter og lægger  

 vægt på, at domstolene foretager en nøje individuel vurdering af især de  

 sager, hvor den forskyldte straf vil ligge på et år eller mere.
 8. Personundersøgelse og egnethedsbedømmelse.
Under forsøgsordningen er der i alle tilfælde, hvor spørgsmålet om dom  

 til samfundstjeneste er rejst, blevet foretaget en personundersøgelse.
Dens  

 hovedformål har været at belyse, om sigtede kan antages at være egnet til at  

 undergives samfundstjeneste.
 Om personundersøgelser hed det i arbejdsgruppens indstilling af 1980:
»Udover de oplysninger, der indgår i en almindelig  

 personundersøgelse, bør en personundersøgelse med henblik på samfundstjeneste  

 indeholde en vurdering af den sigtedes egnethed for dette særlige vilkår.  

 Endvidere må det i forbindelse med personundersøgelsen søges afklaret,  

 hvorvidt den sigtede vil være indstillet på at samtykke i samfundstjeneste,  

 ligesom der må tilveje- bringes oplysninger om mulighederne for at skaffe den  

 sigtede egnede arbejdsopgaver i rimelig nærhed af hans bopæl.
I tilknytning  

 til personundersøgelsen bør der gives den sigtede en samlet vejledning om  

 forsøgsordningen, og personundersøgelsen bør indeholde et notat om, at sådan  

 vejledning er givet.
Det må under vejledningen gøres den sigtede klart, at  

 hans samtykke til et eventuelt vilkår om samfundstjeneste er uafhængigt af,  

 om det viser sig muligt at skaffe ham de arbejdsopgaver, som eventuelt har  

 været bragt på bane under sagens behandling.« Ved bedømmelsen af sigtedes egnethed til samfundstjeneste skal der efter  

 Straffelovrådets opfattelse først og fremmest tages stilling til, om han har  

 en rimelig udsigt til at kunne gennemføre et pålagt arbejde.
Eller om der  

 omvendt må regnes med en betydelig risiko for, at vilkåret vil blive  

 overtrådt, typisk ved udeblivelse fra arbejdet, men eventuelt også ved en  

 opførsel på arbejdspladsen og et forhold til arbejdet og til andre personer,  

 der ikke er i overensstemmelse med foranstaltningens forudsætninger.
Derimod  

 indgår kriminalitetens art og grovhed ikke i egnethedsbedømmelsen.
Det er  

 heller ikke kriminalforsorgens opgave at tage stilling til, om  

 samfundstjeneste kan ventes at have en positiv virkning på den pågældende,  

 eller samfundstjeneste omvendt må anses for overflødig.
Kriminalforsorgens slutninger om egnetheden må foretages som led i en  

 samlet bedømmelse af sigtedes personlige og sociale forhold.
Heri kan indgå  

 oplysninger om forudgående kriminalitet, om alkoholmisbrug, om uheldige  

 forhold under tidligere tilsynsforløb eller afsoning o.s.v.
Det må antages,  

 at personundersøgeren i nogle tilfælde med en ret høj grad af sikkerhed kan  

 betegne sigtede som egnet eller uegnet til samfundstjeneste.
Men i andre  

 tilfælde vil bedømmelsen give anledning til tvivl.
Der kan næppe siges noget  

 generelt om, hvornår personundersøgelsen bør konkludere, at tvivlen er  

 fremherskende, og hvornår det er rigtigst at give konklusionen en mere  

 positiv drejning, trods en vis tvivl.
En særlig gruppe udgør de sigtede, der over for personundersøgelsen giver  

 udtryk for, at de ikke ønsker samfundstjeneste.
Straffelovrådet går ud fra,  

 at denne holdning i sig selv må føre til en konklusion om uegnethed til  

 samfundstjeneste.
 Om kriminalforsorgens undersøgelse af personundersøgelsen og  

 egnethedsbedømmelsen under forsøgsordningen henvises til betænkningen, side  

 117-119.
 De foreliggende oplysninger om personundersøgelsen og om  

 egnethedsbedømmelse giver ikke Straffelovrådet grundlag for at stille forslag  

 om ændrede fremgangsmåder, hvilket Justitsministeriet kan tiltræde.
 Straffelovrådet stiller forslag om en redaktionel ændring af  

 retsplejelovens § 808, hvorved det gøres klart, at forskriften om  

 personundersøgelse også omfatter sager, i hvilke der kan blive spørgsmål om  

 betinget dom med vilkår om samfundstjeneste.
 Justitsministeriet kan tiltræde Straffelovrådets forslag.
 9. Arbejdspligtens indhold og omfang.
 9.1. Forsøgsordningen.
9.1.1. Retningslinierne med hensyn til samfundstjenestens indhold blev  

 foreslået af arbejdsgruppen i 1980 og kan i det væsentlige føres tilbage til  

 betænkningen »Alternativer til frihedsstraf«, betænkning nr.  

 806/1977. Det skulle dreje sig om ulønnet samfundsnyttigt arbejde, som ellers  

 ikke kunne forventes at blive udført, og hvis anvendelse inden for  

 straffesystemet derfor ikke kunne komme i nogen konflikt med det almindelige  

 arbejdsmarked.
Det sidstnævnte hensyn har lige fra forberedelsen af  

 forsøgsordningen været varetaget gennem forhandlinger med  

 arbejdsmarkedsnævnene, der har godkendt de enkelte arbejdssteder.
Arbejdet  

 skulle udføres i de dømtes fritid.
Det lå desuden fast, at man fortrinsvis skulle koncentrere sig om  

 arbejdsopgaver af en assisterende karakter knyttet til foreninger,  

 organisationer, institutioner m.v. af en almennyttig eller velgørende  

 karakter, og at ordningen således ikke omfattede arbejdsopgaver i almindelig  

 erhvervsvirksomhed.
Det blev antaget, at man de nævnte steder var i stand til  

 at anvise konkrete arbejdsopgaver, der kunne varetages af ikke-professionelle  

 personer uden for den faste medarbejderstab, eller indpasse sådanne personer  

 i løsningen af arbejdsstedets almindelige opgaver.
Det lå uden for rammerne  

 af den påtænkte forsøgsordning at stille arbejdskraft til rådighed for  

 private personer, f.eks. gamle, enligstillede eller svagelige mennesker, der  

 kunne have behov for praktisk hjælp.
Denne afgrænsning havde blandt andet  

 sammenhæng med et ønske om så vidt muligt at placere de dømte i  

 arbejdsmæssige fællesskaber og at minimere risikoen for handlinger, der kunne  

 gå ud over enkeltpersoner.
Det blev forudsat, at arbejdsopgaverne skulle fremskaffes og i de enkelte  

 tilfælde anvises af den frie kriminalforsorg.
I forhold til de enkelte  

 domfældte skulle der ikke forud for dommen eller ved dommen gives oplysning  

 om arten af det arbejde, der ville blive anvist.
Men det blev ikke anset for  

 udelukket, at man i forbindelse med personundersøgelsen søgte at danne sig et  

 indtryk af, hvilke typer af arbejdsopgaver den pågældende havde interesse og  

 forudsætninger for.
I kriminalforsorgens Redegørelse II er der givet oplysning om, hvorledes  

 1007 sager fordelte sig efter arten af de foreninger, institutioner m.v.,  

 hvor der er udført samfundstjenste.
Der henvises til betænkningen, s.  

 124-125.
9.2.2. I en betinget dom med samfundstjeneste kan retten i  

 overensstemmelse med § 56, stk. 1 og 2, enten fastsætte den forskyldte straf  

 eller undlade dette.
For så vidt angår vilkåret om samfundstjeneste foretages  

 der en for denne retsfølge helt speciel udmåling.
Der fastsættes et antal  

 arbejdstimer, som angiver den domfældtes samledes arbejdsforpligtelse, og  

 samtidig fastsættes varigheden af den periode, inden for hvilken  

 arbejdspligten skal være afviklet.
Den falder i de fleste tilfælde sammen med  

 den prøvetid og tilsynstid, der fastsættes ved dommen.
Om retningslinier for denne udmåling bemærkes, at timeantallet forudsættes  

 at følge almindelige strafudmålingsprincipper med vægt blandt andet på  

 kriminalitetens grovhed, og at afviklingsperioden afpasses efter antallet af  

 timer.
Det har på den anden side ikke være tilsigtet, at der skulle iagttages  

 et skematisk forhold mellem antallet af arbejdstimer og størrelsen af den  

 frihedsstraf, som er forskyldt og eventuelt fastsat i den betingede dom.
For så vidt angår minimum og maksimum for antallet af arbejdstimer tog  

 arbejdsgruppen i 1980 sit udgangspunkt i oplysningerne om engelsk ret, der  

 har et minimum på 40 timer og et maksimum på 240 timer.
Om dette spørgsmål  

 bemærkede arbejdsgruppen:
»På linie med den engelske ordnings minimum er det arbejdsgruppens  

 opfattelse, at arbejdsforpligtelsens længde under forsøgsordningen ikke bør  

 fastsættes til under 40 timer.
Med et lavere antal vil det næppe være muligt  

 at tilrettelægge arbejdets udførelse på rimelig måde.
For så vidt angår den  

 øvre grænse må man være opmærksom på, at høje timeantal ofte vil medføre, at  

 den periode, inden for hvilken arbejdsforpligtelsen afvikles, bliver meget  

 lang, og at det kan være vanskeligt at fastholde den dømte på at udføre  

 samfundstjeneste over en længere periode.
Som omtalt i alternativbetænkningen  

 side 92 synes de engelske erfaringer også at indicere, at den engelske  

 maksimumgrænse på 240 timer er for høj.
Arbejdsgruppen anbefaler derfor, at  

 der under forsøgsordningen udvises tilbageholdenhed over for at pålægge  

 samfundstjeneste i et stort antal timer.
Efter arbejdsgruppens opfattelse bør  

 arbejdsforpligtelsen kun undtagelsesvis fastsættes til mere end 200  

 timer.« Kriminalforsogens opgørelse over de udmålte timeantal i de første 1257  

 domme viser følgende fordeling:
 I omtrent halvdelen af alle sager ligger timeantallet på mindst 80 og  

 højst 120, idet de tre satser 80, 100, 120 udgør nogenlunde lige store  

 grupper på hver omkring 15%.
 Satserne på over 120 og højst 150 timer (hyppigst netop 150 timer) udgør  

 andre 15%. Det kan således konstateres, at samfundstjenestens normalområde,  

 udtrykt i det udmålte timeantal, ligger fra 80 til 150 timers arbejdspligt, i  

 alt ca. 62% af sagerne.
Den samlede fordeling viser ikke strafudmålingens sædvanlige koncentration  

 om den lavere del af strafferammen.
Timesatserne under 80 timer (14%) er  

 anvendt sjældnere end 200 timer (næsten 20%). Timeantallet 200 er formentlig  

 hyppigere anvendt, end det blev forudsat af arbejdsgruppen.
Der har  

 sandsynligvis været en større tilbøjelighed til at idømme samfundstjeneste  

 for ret betydelig kriminalitet end påregnet ved forberedelsen af  

 forsøgsordningen.
 Men i øvrigt har retspraksis næsten undtagelsesfrit holdt sig inden for  

 det timeinterval mellem 40 og 200, som arbejdsgruppen gik ud fra, idet der  

 kun i 8 tilfælde ud af i alt 1257 er anvendt timetal, der ligger under eller  

 over den nævnte ramme.
 9.2. Straffelovrådets overvejelser.
 Straffelovrådet anbefaler, at en permanent ordning med hensyn til  

 samfundstjeneste fortsat følger den fremgangsmåde, at der i dommen fastsættes  

 et antal timer som udtryk for den samlede arbejdspligt samt en længstetid for  

 afvikling af arbejdspligten.
Det foreslås endvidere, at der i loven optages regler om det maksimale og  

 det minimale antal timer, der kan idømmes.
Det er Straffelovrådets bestemte  

 opfattelse, at der i loven bør angives et maksimum, som ikke kan overskrides.  

 Arbejdsgruppen udtrykte i 1980 betænkelighed over for et maksimum som det i  

 engelsk ret gældende på 240 timer, og man fandt, at arbejdsforpligtelsen kun  

 undtagelsesvis burde fastsættes til mere end 200 timer.
Heri lå på den anden  

 side, at 200 timer ikke var tænkt som et generelt bindende maksimum.  

 Straffelovrådet finder, at dette udgangspunkt næppe kan fastholdes uden  

 modifikationer.
Man betragter det ganske vist som en selvfølge, at timetallet  

 i de fleste tilfælde bør og vil ligge på højst 200 og ofte væsentlig lavere.  

 Men der er grund til at antage, at højere timeantal end 200 bør kunne  

 forekomme, hvis ikke lovens maksimum skal virke unødigt hæmmende på  

 anvendelsen af samfundstjeneste i tilfælde af forskyldte frihedsstraffe på et  

 strafniveau af 8 måneders fængsel eller mere.
Der skal også tages hensyn til  

 behovet for et øget timeantal i tilfælde, hvor samfundstjeneste anvendes som  

 fællesstraf.
På den anden side, kan et timemaksimum, der ligger væsentlig  

 over 240, let blive opfattet som et signal om en generel forhøjelse af  

 udmålingsniveauet, og det bør man ikke give anledning til.
Det er naturligvis ikke muligt at angive i præcise vendinger, hvad der er  

 et passende forhold mellem en ubetinget frihedsstraf på 6, 8 eller 12  

 måneder, der ville være blevet afsonet med to trediedele af straffetiden, og  

 omfanget af en arbejdsforpligtelse udtrykt i et antal timer.
Såfremt et  

 fremmøde på arbejdsstedet ansættes til gennemsnitlig 3 timer, forekommer det  

 ikke urimeligt, at forskyldte straffe, der ikke er kortvarige, ækvivaleres af  

 60-80 fremmøder svarende til 180-240 arbejdstimer, f.eks. i form af to  

 fremmøder pr. uge i 8-12 måneder med plads til ferier.
Men det fremhæves, at  

 der ikke herved er tænkt på det flertal af tilfælde, hvor de forskyldte  

 frihedsstraffe og det samlede timeantal ligger på et lavere niveau.
Straffelovrådet foreslår, at man i straffeloven fastsætter det maksimale  

 antal timer til 240, og at der ikke gøres begrænsninger ved en tilføjelse som  

 f.eks.: »i almindelighed ikke over 200 timer«.
Efter de  

 foreliggende oplysninger om retspraksis må det antages, at anvendelsen af  

 høje timetal ligger i så faste rammer, at domstolene vil opfatte intervallet  

 mellem 200 og 240 timer som forbeholdt tilfælde af en ekstraordinær karakter.
Straffelovrådet har ingen afgørende betænkeligheder ved at sætte et  

 minimum på 40 timer.
At angive dette tal kan måske have den fordel, at tallet  

 i forbindelse med maksimum på særlig anskuelig måde viser det spillerum,  

 inden for hvilket der skal træffes konkrete valg, og som må ventes at blive  

 udfyldt på alle hovedtrin i overensstemmelse med en bedømmelse af  

 kriminalitetens karakter.
 Der henvises til betænkningen, s. 128-130.
 9.3. Justitsministeriets forslag.
Justitsministeriet kan tiltræde, at der ikke fastsættes bestemmelser om  

 arten af det arbejde, der betegnes som samfundstjenste.
Justitsministeriet er  

 således enig med Straffelovrådet i, at den praksis, der har udviklet sig  

 herom under forsøgsordningen, bør fortsættes.
Justitsministeriet kan  

 endvidere tiltræde rådets forslag til regler om timetal.
 10. Afviklingstid, prøvetid og tilsynstid.
 10.1. Forsøgsordningen.
 Om fastsættelsen af en længstetid for fuldførelse af den samlede  

 arbejdspligt udtalte arbejdsgruppen følgende:
»Den i dommen fastsatte afviklingsperiode angiver alene en yderste  

 ramme, inden for hvilken arbejdsforpligtelsen skal være endeligt opfyldt.  

 Overtrædelse heraf har principielt karakter af en overtrædelse af vilkåret om  

 samfundstjeneste og vil således medføre, at sagen på ny skal forelægges  

 retten.
Den bør derfor fastsættes med en vis rummelighed, således at der  

 bliver plads til midlertidige afbrydelser af arbejdet på grund af sygdom  

 eller lignende.
Af praktiske administrative grunde bør den maksimale  

 afviklingsperiode dog næppe i noget tilfælde sættes til under 4 måneder.
Det  

 er arbejdsgruppens opfattelse, at en tilstrækkelig rummelig ordning vil kunne  

 opnås ved at fastsætte afviklingsperioden som anført i nedenstående skema:
 Samfundstjenestens længde Den i dommen fastsatte maksimale  

 afviklingsperiode.
indtil 80 timer 4 måneder 80-120 timer 6 måneder 120-150 timer 8 måneder over 150 timer 12 måneder Der bør næppe i noget tilfælde fastsættes en afviklingstid på mere end 12  

 måneder.« Kriminalforsorgens statistiske redegørelse om de i forsøgsperioden  

 fastsatte afviklingstider tyder på, at domstolene generelt har fastsat den  

 maksimale afviklingsperiode noget længere end angivet i indstillingen om  

 forsøgsordningen, men det er tydeligt, at den gennemgående stigningstakt er  

 fastholdt.
Det må dog antages, at en afviklingstid på under 6 måneder er  

 relativt sjælden, og at en afviklingstid på 12 måneder er den dominerende i  

 sager, hvor timeantallet er 150 eller derover.
 I en betinget dom skal der altid af retten fastsættes en prøvetid, der i  

 almindelighed ikke kan overstige 3 år, men dog under særlige omstændigheder  

 kan være indtil 5 år, jf. straffelovens § 56, stk. 3.
 Prøvetiden er den periode, inden for hvilken der er knyttet en  

 særlig tilbagefaldsvirkning til nye lovovertrædelser begået efter den  

 betingede dom, jf. § 61, stk. 2. Hovedreglen er, at der under en ny  

 straffesag skal fastsættes en ubetinget straf eller anden retsfølge for den  

 oprindeligt pådømte lovovertrædelse og det i prøvetiden begåede forhold. §  

 61, stk, 2, åbner dog flere muligheder for en for tiltalte mere gunstig  

 afgørelse.
Prøvetiden afgrænser også efter § 61, stk. 1, adgangen til at tage den  

 betingede dom op til revision som følge af, at der efter dommen er opklaret  

 lovovertrædelser begået forud for den betingede dom.
Det er altså de  

 tilfælde, hvor den betingede dom er afsagt under den urigtige forudsætning,  

 at tiltalte ikke havde gjort sig skyldig i anden kriminalitet end den, som  

 han blev tiltalt og dømt for.
 Er der ikke inden prøvetidens udløb foretaget rettergangsskridt mod den  

 betinget dømte som på ny sigtet, bortfalder muligheden for, at den betinget  

 idømte straf kan komme til fuldbyrdelse, jf. straffelovens § 56, stk. 1 og 2.
I betingede domme med tilsyn er en prøvetid på 2 år langt det mest  

 almindelige.
Efter oplysninger fra kriminalforsorgen er den i en periode i  

 1985-86 anvendt i 80% af dommene.
 I betingede domme, i hvilke der anordnes tilsyn, skal der fastsættes en  

tilsynstid, der enten kan falde sammen med prøvetiden eller være  

 kortere end denne, jf. straffelovens § 57, stk. 1.
Fastsættelsen af tilsynstid har forskellige retsvirkninger.
Inden for  

 tilsynstiden kan tilsynsmyndigheden give den dømte »de forskrifter, der  

 er nødvendige til gennemførelsen af tilsynet og de yderligere vilkår, som  

 måtte være fastsat«, jf. straffelovens § 59, stk. 1. I tilsynstiden kan  

 der endvidere ved retskendelse ske ændring eller ophævelse af tilsyn eller  

 andre tillægsvilkår efter reglerne i straffelovens § 59, stk. 2 og 3.
Den seneste opgørelse over tilsynstider i betingede domme er foretaget  

 over en periode fra 1. december 1985 til 1. marts 1986. I over 90% af dommene  

 var tilsynstiden højst 1 år.
Det synes at være langt det mest almindelige, at  

 der i betingede domme med tilsyn fastsættes en prøvetid på 2 år og en  

 tilsynstid på 1 år.
I sin indstilling af 25. september 1980 om en forsøgsordning udtalte  

 arbejdsgruppen, at prøvetiden burde fastsættes således, at den svarede til  

 den periode, inden for hvilken vilkåret om samfundstjeneste senest skal være  

 afviklet.
Arbejdsgruppen fandt, at nye lovovertrædelser, begået efter  

 arbejdsforpligtelsens endelige afvikling, ikke burde kunne medføre  

 retsvirkninger efter straffelovens § 61, stk. 2, herunder fuldbyrdelse af den  

 frihedsstraf, som blev udsat ved betinget dom med samfundstjeneste.
Da det  

 ikke på den betingede doms tidspunkt kan forudses nøjagtigt, hvornår det  

 pålagte arbejde fuldtud er udført, foreslog man som nævnt at knytte  

 fastsættelsen af prøvetid til det ved dommen bestemte seneste tidspunkt for  

 arbejdets afvikling.
 I kriminalforsorgens Redegørelse II for de indtil 1988 afgjorte sager  

 oplyses, at domstolene i ca. 91% af sagerne har fastsat en prøvetid svarende  

 til afviklingstiden, medens der i ca 9% af sagerne er valgt en længere  

 prøvetid.
I forarbejderne til forsøgsordningen blev det forudsat, at der altid  

 skulle fastsættes vilkår om tilsyn ved kriminalforsorgen i sager om  

 samfundstjeneste.
Det fremhævedes, at dette også burde gælde med hensyn til  

 domfældte under 18 år, der ellers ikke ville blive undergivet  

 kriminalforsorgens tilsyn.
Tilsynsmyndighedens opgave består i disse sager navnlig i at fremskaffe og  

 anvise egnede arbejdsopgaver, at yde praktisk hjælp ved arbejdets  

 iværksættelse og at følge det enkelte arbejdsforløb, herunder at påse at  

 dommens bestemmelser opfyldes og endvidere være parat til at gribe ind på  

 hensigtsmæssig måde, såfremt der forekommer udeblivelser eller andre  

 utilfredsstillende forhold.
Om fornødent må den tilsynsførende afgive  

 indberetning til sine overordnede om overtrædelser.
Til det anførte kommer  

 også den almindelige kontrollerende, støttende og rådgivende virksomhed, der  

 altid hører til et tilsyn, selv om det drejer sig om anliggender, der ikke  

 har med arbejdspligten at gøre.
Hvis der er pålagt andre særvilkår foruden  

 samfundstjeneste, skal den tilsynsførende også i denne henseende yde sin  

 medvirken.
Det blev i forarbejderne anbefalet, at tilsynstiden blev fastsat til samme  

 længde som afviklingsperioden for samfundstjeneste.
Når dette sammenholdes  

 med oplysningerne ovenfor om prøvetiden, kan det fastslås som  

 forsøgsordningens udgangspunkt, at der i almindelighed måtte ventes at være  

 et sammenfald mellem afviklingstiden, prøvetiden og tilsynstiden.
Kriminalforsorgen har oplyst, at der indtil 1988 blev anordnet tilsyn i ca  

 96% af sagerne.
Om de sidste ca 4% bemærkes, at det formentlig overvejende  

 drejer sig om forglemmelser ved dommens affattelse.
Tilsynstiden har kun i  

 ganske få tilfælde været længere end afviklingstiden for samfundstjeneste.
 10.2. Straffelovrådets overvejelser.
Der er visse problemer forbundet med at udforme regler om den periode,  

 inden for hvilken en dom til samfundstjeneste skal have retsvirkninger.
En  

 tilsyneladende enkel løsning kan opnås, hvis man - som det har være  

 forsøgsordningens udgangspunkt - vælger et sammenfald mellem prøvetiden,  

 tilsynstiden og afviklingstiden for samfundstjeneste.
Men der kan også tænkes  

 løsninger, efter hvilke dette er eller kan være tre perioder af forskellig  

 længde, alle fastsat ved dommen inden for rammer, der er afstukket ved loven.
Det kan tænkes, at arbejdspligten fuldføres hurtigere end forudsat, f.eks.  

 fordi den dømte viser stor interesse for arbejdet og iver efter at komme  

 hyppigt på arbejdsstedet.
Hvis prøvetid og tilsynstid falder sammen med den  

 tid, der faktisk er medgået til samfundstjenestens afvikling, kan enhver  

 retsvirkning af dommen ophøre meget hurtigt, væsentlig hurtigere end hvis den  

 pågældende havde fået en betinget dom med 2 års prøvetid og 1 års tilsynstid.  

 Det er derfor nødvendigt at overveje, om man ikke er nødt til at sikre gennem  

 lovreglerne og dommenes affattelse, at prøvetid og tilsynstid angiver  

 frister, der kan være længere end den periode, i hvilken samfundstjenesten  

 afvikles.
De overvejelser, man herved kommer ind på, angår ikke alene tilfælde af en  

 fremskyndet afvikling af samfundstjeneste.
Hvis den ved dommen fastsatte  

 afviklingstid, prøvetid og tilsynstid falder sammen, kunne det også give  

 anledning til betænkelighed, at domstolene hyppigt valgte meget korte  

 afviklingstider som f.eks. 4 måneder.
Efter de oplysninger, der foreligger om  

 praksis i forsøgsperioden, er der dog næppe grund til at befrygte en tendens  

 hertil.
Kriminalforsorgen har meddelt nogle oplysninger om fremgangsmåder, der  

 følges i praksis.
Der kan i almindelighed højst afvikles 24 timer om ugen.  

 Det har endvidere været en aftale - i hvert fald i København - at  

 samfundstjenesten tidligst afvikles på 2/3 af den ved dommen fastsatte  

 afviklingsperiode.
Det pointeres over for arbejdsstederne, at der ikke må  

 træffes aftaler om afviklingen uden medvirken af en medarbejder for  

 kriminalforsorgen.
Der er dog forekommet eksempler på, at en hurtigere  

 afvikling end forudsat er gennemført ved aftale mellem arbejdsstedet og den  

 dømte.
I de forholdsvis få tilfælde, hvor samfundstjenesten for en stor del  

 er afviklet forholdsvis hurtigt, har kriminalforsorgen afbrudt afviklingen i  

 en periode eller sørget for væsentlig længere intervaller mellem afviklingen  

 af timer.
 Der er herefter Straffelovrådets indtryk, at man i kriminalforsorgen er  

 opmærksom på problemerne i forbindelse med hurtig afvikling.  

 Tilrettelæggelsen af domsfuldbyrdelsen bør forgå således, at  

 samfundstjenesten normalt udfylder den fastsatte længstetid, og at det på den  

 anden side mest muligt undgås, at man må gå til retten for at få længstetiden  

 forlænget.
 Om de synspunkter, der fører til at lade afviklingstiden være afgørende  

 også for prøvetid og tilsynstid anfører Straffelovrådet:
Når samfundstjeneste sættes i stedet for ubetinget frihedsstraf, bør  

 udførelsen af pligtarbejdet betragtes som det afgørende indhold i retsfølgen.  

 Den er fuldbyrdet og har opfyldt sit formål, når arbejdspligten er afviklet  

 fuldt ud på tilfredsstillende måde.
Det giver derfor ikke dommen en  

 yderligere nytteværdi, at der efter arbejdets afvikling løber en yderligere  

 periode, hvor den dømte stadig er undergivet forpligtelser i henhold til  

 dommen og risikerer at få ubetinget frihedsstraf for den oprindelige  

 kriminalitet.
Og det kunne af den dømte opfattes som en urimelighed, at sådan  

 straf blev idømt, enten for overtrædelser af tillægsvilkår eller sammen med  

 straffen for ny kriminalitet, når han under den første sag har fået at vide,  

 at et samtykke gjaldt udførelsen af et pligtmæssigt arbejde, og at en  

 afgørelse herom og opfyldelse af dommens bestemmelser trådte i stedet for  

 afsoning af fængselsstraf.
Hertil kommer at nyt strafbart forhold i en prøvetid efter  

 samfundstjenestens afslutning kan rejse problemer med hensyn til  

 strafudmålingen under den nye sag.
Det kan stille sig tvivlsomt, hvor meget  

 den oprindelig forskyldte straf bør tælle med, når det tages i betragtning,  

 at domfældte jo dog fuldt ud har opfyldt sin arbejdspligt.
Problemet kan  

 formentlig blive særlig mærkbart i tilfælde, hvor der i den betingede dom har  

 været udmålt en ikke ganske kortvarig straf.
Det kan på den anden side hævdes, at disse synspunkter ikke kan være  

 eneafgørende.
Det kan være problematisk at lade alle dommens retsvirkninger  

 være udtømt med en ikke ved dommen forudset hurtig afvikling af  

 arbejdspligten.
Hertil skal føjes, at nogle mere generelle synspunkter med  

 hensyn til den betingede dom kan tale for enten generelt eller i visse  

 tilfælde at gøre prøvetiden og tilsynstiden længere end afviklingstiden, også  

 selvom afviklingstiden faktisk får den ved dommen forudsatte længde.
Det er det grundlæggende træk i en betinget dom, at en forskyldt straf  

 udsættes i en prøvetid.
Dette sker i håb om, at risikoen for en senere  

 straffuldbyrdelse skal bidrage til at motivere den dømte til at undgå ny  

 kriminalitet i prøvetiden.
Vilkår om tilsyn føjes hertil i forventning om, at  

 den tilsynsførende vil have en støttende og vejledende indflydelse på den  

 dømte.
Man kan ikke på forhånd gå ud fra, at prøvetid og tilsyn er  

 formålsløse efter fuldførelsen af arbejdspligten.
Det kan f.eks. være  

 erfaringer fra arbejdsperioden, der understreger, at der fortsat er opgaver  

 for en tilsynsførende, og der kan i dommen være fastsat særvilkår, f.eks. om  

 afvænningsbehandling, hvis gyldighedstid ikke kan begrænses til en måske  

 kortvarig afviklingstid for samfundstjeneste.
Der er i øvrigt næppe afgørende grunde til, at personer, som ellers ville  

 have fået dom til ubetinget frihedsstraf, som følge af arbejdspligtens  

 tidsbegrænsning skal stilles gunstigere med hensyn til prøvens tidsmæssige  

 udstrækning end personer, der efter almindelig praksis falder inden for  

 rammerne af betinget dom.
Såfremt ubetinget frihedsstraf var blevet  

 foretrukket, ville den pågældende normalt blive prøveløsladt, og hertil ville  

 der være knyttet en prøvetid og ofte et tilsyn i hele prøvetiden eller en del  

 af denne.
Straffelovrådet vil betragte det som en fordel, hvis man i mange tilfælde,  

 måske som det mest almindelige, kan fastholde, at der ikke løber nogen prøve-  

 eller tilsynstid efter afviklingstidens udløb.
Herved tager man fornødent  

 hensyn til, at arbejdspligten er dommens hovedindhold, og man begrænser  

 ulemperne ved, at den dømte efter afviklingstidens udløb kan have en  

 mangelfuld forståelse af sin egen retlige stilling.
Det kan være vanskeligt  

 for nogle at forstå, at der efter afviklingstiden først kommer en periode,  

 hvor tilsyn og særvilkår stadig har virkninger, derefter måske en yderligere  

 periode (resten af prøvetiden), hvor de fortsat er undergivet en betinget  

 strafudsættelse.
Den her anførte retningslinie bør udformes således, at det er den ved  

 dommen fastsatte afviklingstid, der er det afgørende kriterium, ikke den  

 eventuelt kortere faktiske afviklingstid, jf. bemærkningerne herom ovenfor.  

 Dette må vistnok fastholdes bl.a. af den grund, at retten ved sin  

 fastsættelse af afviklingstiden skal kunne forudsætte, at afviklingen  

 strækker sig over denne periode, og at dette samtidig er prøve- og tilsynstid  

 i det konkrete tilfælde.
Problemet vil i øvrigt ikke være stort, hvis den  

 tilsynsførende påser, at arbejdspligten tilrettelægges således, at den  

 udfylder afviklingstiden.
Der bør dog ved loven åbnes mulighed for, at retten fastsætter en prøve-  

 og tilsynstid, der er længere end afviklingstiden.
Der kan næppe indvendes  

 noget imod, at man - for at gøre systemet enklere og forebygge misforståelser  

 hos den dømte - fastsætter prøvetid og tilsynstid til samme periode.
Det er  

 formentlig den passende udstrækning af tilsynstiden, der er hovedpunktet,  

 ikke det formål at opnå en periode af fortsat strafrisiko efter tilsynstidens  

 udløb.
Muligheden for at gøre prøve- og tilsynstiden længere end afviklingstiden  

 bør benyttes med udpræget vægt på, hvad forholdene taler for i det enkelte  

 tilfælde.
Retten fastsætter afviklingstiden, når antallet af arbejdstimer er  

 udmålt.
Derefter må man se på, om oplysningerne i personundersøgelsen taler  

 for, at prøve- og tilsynstid gøres længere end afviklingstiden.
Hvor et  

 særvilkår fastsættes, vil det ofte være nødvendigt, at tilsynstiden og  

 prøvetiden ikke er begrænset til afviklingstiden.
Man må efter  

 Straffelovrådets opfattelse være på vagt over for tendenser til at anvende  

 forlængede prøve- og tilsynstider ud fra pønale hensyn eller i en ikke  

 tilstrækkelig underbygget forventning om, at man øger dommens præventive  

 virkninger ved at gøre brug af sådanne skærpelser.
Den fastsatte afviklingstid kan frembryde et andet problem, hvis det viser  

 sig, at arbejdspligten - uden at der er tale om vilkårsovertrædelse men,  

 f.eks. på grund af sygdomsperioder - ikke fuldt ud kan afvikles indenfor den  

 fastsatte afviklingstid.
Under forsøgsordningen har man i nogle tilfælde  

 foranlediget sagen indbragt for retten i medfør af straffelovens § 59, stk.  

 2, med henblik på en forlængelse af afviklingstiden, og dette har normalt  

 ikke voldt problemer.
Det må efter Straffelovrådets opfattelse være det rigtige udgangspunkt, at  

 den fastsatte frist for afviklingen står ved magt, indtil den måtte blive  

 ændret ved kendelse.
Der kan ikke i domsfuldbyrdelsen indbygges en  

 fleksibilitet, som giver kriminalforsorgen mulighed for med retlige  

 virkninger at forlænge afviklingstiden, f.eks. fordi den dømte erkender, at  

 han er skyld i, at tidsplanen ikke har kunnet overholdes.
Der må derfor i  

 lovreglerne optages en til straffelovens § 59 svarende bestemmelse.
Rettens  

 afgørelse vil i almindelighed gå ud på, at der sker en forlængelse af  

 afviklingstiden.
Men en bedømmelse af samtlige omstændigheder og navnlig den  

 dømtes forhold kan føre til, at det ikke findes nødvendigt eller rimeligt, at  

 en forsinket afvikling skal bevirke en sådan forlængelse.
 Der henvises til betænkningen, s. 134-139.
 10.3. Justitsministeriets forslag.
Justitsministeriet er af de af rådet anførte grunde enig i, at prøvetid  

 og tilsynsperiode i almindelighed bør falde sammen med længstetiden for  

 arbejdspligtens opfyldelse.
Justitsministeriet kan i det hele tiltræde  

 Straffelovrådets forslag til udformning af regler om afviklingstid, prøvetid  

 og tilsynstid, hvor muligheden for en prøvetid og tilsynsperiode udover  

 tidsrummet for arbejdspligtens afvikling fastholdes.
 11. Vilkår og vilkårsovertrædelser.
 11.1. Straffelovens bestemmelser om vilkår.
 De gældende regler om tillægsvilkår i betingede domme findes i  

 straffelovens § 57, der udover vilkår om tilsyn, opregner 8 særvilkår, f.eks.  

 om behandling for misbrug af alkohol eller narkotika.
Det beror på rettens bestemmelse i de enkelte tilfælde, om der skal  

 fastsættes tillægsvilkår.
Ved affattelsen af straffelovens § 57 i 1961 er det  

 forudsat, at tilsyn er det hyppigst anvendte vilkår, mens de øvrige vilkår,  

 der betegnes som særvilkår, er beregnede for specielle tilfælde af  

 behandlingsbehov m.v.
Der kan fastsættes flere særvilkår i samme sag.
Normalt  

 vil anvendelsen af særvilkår forudsætte, at der er anordnet tilsyn, i  

 almindelighed ved kriminalforsorgen, således at der af tilsynsmyndigheden kan  

 gives nærmere forskrifter om særvilkårenes iværksættelse og føres kontrol med  

 deres overholdelse.
Reglerne i straffelovens § 57 har under forsøgsordningen været det retlige  

 grundlag for vilkår om samfundstjeneste.
Dette vilkår vil efter forslaget få  

 en selvstændig udformning i loven og i alle tilfælde forudsætte, at der er  

 anordnet tilsyn.
 11.2. Forsøgsordningen.
Spørgsmålet om anvendelse af andre vilkår end arbejdspligt og tilsyn blev  

 kort berørt i forarbejderne til forsøgsordningen.
I arbejdsgruppens  

 indstilling af 25. september 1980 hed det herom:
»Det kan ikke udelukkes, at der herudover kan være anledning til at  

 fastsætte andre vilkår efter straffelovens § 57. Generelt må man dog være  

 opmærksom på, at vilkår om samfundstjeneste i sig slev indebærer en væsentlig  

 byrde for den dømte.
Der bør derfor udvises forsigtighed med hensyn til  

 fastsættelse af andre indgribende vilkår i betingede domme med vilkår om  

 samfundstjeneste.« I kriminalforsorgens Redegørelse II oplyses, at der indtil 1988 var  

 fastsat særvilkår i ca. 12 % af sagerne om samfundstjeneste.
Det drejede sig  

 i alt om 151 sager.
Det hyppigst anvendte særvilkår var vilkår om  

 alkoholistbehandling, der er anvendt i 77 % af de 151 sager.
Næsthyppigst  

 forekom vilkår om narkotikabehandling, ca. 18 % af de 151 sager.
Andre vilkår  

 er anvendt mere spredt.
 11.3. Straffelovens bestemmelser om vilkårsovertrædelse.
 Om overtrædelser af tillægsvilkår i betingede domme findes der  

 bestemmelser i straffelovens § 60, stk. 1. Til vilkårsovertrædelse må også  

 henregnes tilsidesættelse af de forskrifter, som tilsynsmyndigheden meddeler  

 den dømte, når de er »nødvendige til gennemførelsen af tilsynet og de  

 yderligere vilkår, som måtte være fastsat«, jf. straffelovens § 59, stk.  

 1.
Efter § 60 er det retten, der træffer bestemmelse om følgerne af, at et  

 tillægsvilkår er overtrådt.
Dette forudsætter naturligvis, at en sag om  

 overtrædelsen er indbragt for retten, se § 60, stk. 2, jf. § 59, stk. 3. Der  

 kan godt tænkes tilfælde, hvor en klar vilkårsovertrædelse ikke indberettes  

 af den tilsynsførende eller ikke giver anklagemyndigheden anledning til at  

 forelægge spørgsmålet for retten.
I sådanne tilfælde kan de i § 60 nævnte  

 muligheder for retlige reaktion ikke anvendes.
Men tilsynsmyndigheden kan  

 inden for de beføjelser, der følger af loven og dommen, indskærpe vilkårene  

 og eventuelt ændre sine forskrifter om, hvorledes den dømte skal forholde sig  

 for at opfylde vilkåret.
En indskærpelse fra tilsynets side vil fra et  

 praktisk synspunkt have samme indhold som den i straffelovens § 60, stk. 1,  

 nr. 1, nævnte advarsel i retten.
 Hvis den dømte overtræder de fastsatte vilkår, kan retten i henhold til  

 straffelovens § 60, stk. 1, enten tildele advarsel, eller ved kendelse ændre  

 vilkårene og forlænge prøvetiden inden for den i straffelovens § 56, stk. 3,  

 fastsatte længstetid, eller ved dom fastsætte straf eller anden retsfølge for  

 den begåede lovovertrædelse eller - hvis straf er fastsat i den betingede dom  

 - afsige kendelse om fuldbyrdelse af frihedsstraf.
 11.4. Forsøgsordningen.
 I arbejdsgruppens indstilling af 1980 blev det anbefalet, at der i sager  

 om samfundstjeneste anlagdes »en fast og streng tilsyns- og  

 sanktionspraksis«. »Skal samfundstjenesten accepteres som et  

 alternativ til frihedsstraf, er det efter arbejdsgruppens opfattelse  

 nødvendigt, at der føres nøje kontrol med arbejdsforpligtelsens opfyldelse,  

 og at der reageres hurtigt og mærkbart, hvis arbejdsforpligtelsen  

 tilsidesættes«.
 Arbejdsgruppen omtalte spørgsmålet om kontrol og reaktioner ret indgående.
 Arbejdsgruppen anbefalede bl.a., at der mellem kriminalforsorgen og hver  

 enkelt af de institutioner, der blev tilknyttet forsøgsordningen, skulle  

 indgås en aftale vedrørende institutionens tilsyns- og indberetningspligt med  

 henblik på at sikre, at kriminalforsorgen straks blev underrettet om enhver  

 udeblivelse og anden ikke ubetydelig uregelmæssighed ved arbejdspligtens  

 opfyldelse og med henblik på en nøje kontrol med antallet af arbejdstimer.
Om reaktionen overfor uregelmæssigheden udtalte Arbejdsgruppen, at i  

 tilfælde, hvor den dømte er udeblevet fra arbejdet enkelte gange, men hurtigt  

 herefter har genoptaget den regelmæssige afvikling af arbejdet, bør sagen  

 kunne afgøres af kriminalforsorgen med en tilkendegivelse om, at yderligere  

 uregelmæssigheder vil kunne føre til sagens indbringelse for retten.
Hvis på  

 den anden side de indberettede uregelmæssigheder har en sådan karakter, at de  

 skaber tvivl om den dømtes vilje og evne til at opfylde arbejdspligten, bør  

 sagen straks forelægges for anklagemyndigheden.
 Kriminalforsorgens redegørelser om forsøgsordningens forløb synes at vise,  

 at man i alle væsentlige henseender har søgt at leve op til de  

 retningslinier, der blev opstillet af arbejdsgruppen.
Kriminalforsorgen bestræber sig på hurtigst muligt at blive underrettet om  

 en udeblivelse fra arbejdspladsen.
Man søger derefter at klarlægge  

 sammenhængen i de enkelte tilfælde, herunder om der er noget at bebrejde den  

 dømte.
Mindre grove vilkårsovertrædelser vil navnlig i førstegangstilfælde  

 blive afgjort med en advarsel og indskærpelse fra tilsynets side.
Ved grovere  

 overtrædelser foranlediger man sagen indbragt for retten, der træffer  

 afgørelse i medfør af reglerne i § 60. Det kan ikke siges præcist, hvad der  

 gør en overtrædelse så grov, at den medfører indberetning.
Men  

 kriminalforsorgen har oplyst, at dette typisk vil ske, hvis den dømte - slet ikke reagerer på henvendelser, - nok reagerer herpå, men ikke genoptager arbejdet, - genoptager arbejdet, men på ny gør sig skyldig i vilkårsovertrædelse, - i forbindelse med overtrædelse af vilkåret giver udtryk for en generel  

 uvilje mod fremtidig at overholde vilkåret.
Der findes ikke yderligere retningslinier for, hvornår der skal ske  

 indberetning.
Generelt lægges der i kriminalforsorgen vægt på, at den dømte  

 klart demonstrerer en uvilje mod at udføre samfundstjeneste.
På opgørelsestidspunktet for Kriminalforsorgens Redegørelse II var 267  

 domme til samfundstjeneste stadig under afvikling, medens 983 sager var  

 afsluttede.
Disse 983 tilfælde fordeler sig således, at 786 eller ca. 80 % af  

 tilfældene var afviklet normalt i overensstemmelse med dommene, medens der i  

 197 tilfælde eller ca. 20 % var sket ophør af fuldbyrdelsen før tiden.
 En fordeling af de 197 tilfælde, hvor forløbet blev afbrudt, viser, at  

 grunden hertil i 118 tilfælde (12%) var vilkårsovertrædelse, i 67 tilfælde  

 (ca. 7%) ny kriminalitet, og i 12 tilfælde (ca. 1%) sygdom o.lign.
De domfældte, i hvis domme der har været særvilkår, har haft en lav  

 gennemførelsesprocent.
Hvor der var vilkår som behandling mod  

 narkotikamisbrug, blev samfundstjenesteforløbet afbrudt på grund af rene  

 vilkårsovertrædelse i 50% af tilfældene, hvortil kom ny kriminalitet i 14 %  

 af tilfældene.
Hvor vilkåret angik alkoholistbehandling, var de tilsvarende  

 tal 33 og 11%. Gennemførelsesprocenten var altså noget større (55%) end i  

 sager om narkotikabehandling (36%).
 11.5. Straffastsættelse i overtrædelsestilfælde.
Den alvorligste virkning af vilkårsovertrædelser er fuldbyrdelse af  

 frihedsstraf.
Retsafgørelser herom under forsøgsordningen har vist nogle  

 problemer, som peger på nødvendigheden af en lovregel af andet indhold end  

 den, som nu gælder om betingede domme.
 Efter § 60, stk. 1, nr. 3, kan retten ved dom fastsætte straf eller anden  

 retsfølge for den begåede lovovertrædelse eller - hvis straf er fastsat i den  

 betingede dom - afsige kendelse om fuldbyrdelse af denne straf.
En kendelse om fuldbyrdelse af den allerede udmålte straf kan dog i  

 henhold til straffelovens § 58, stk. 1 også gå ud på, at kun en del af den  

 forskyldte straf, højst 3 måneder, skal fuldbyrdes, medens resten af den  

 forskyldte straf fortsat skal henstå som betinget.
Derimod har der under  

 forsøgsordningen ikke været hjemmel til, at domstolene under hensyn til, at  

 en del af samfundstjenesten er afviklet har kunnet ændre størrelsen af den  

 allerede fastsatte straf.
 11.6. Straffelovrådets overvejelser.
 Straffelovrådet har taget stilling til, om alle de i § 57, stk. 1, nr.  

 1-8, nævnte særvilkår bør kunne anvendes i domme om samfundstjeneste, eller  

 anvendelsen af sådanne særvilkår bør begrænses eller helt udelukkes.
De foreliggende statistiske oplysninger viser, at særvilkår indtil 1988  

 har været fastsat i ca. 12 % af dommene til samfundstjeneste.
Det har i de  

 fleste tilfælde drejet sig om vilkår om afvænningsbehandling for misbrug af  

 alkohol eller narkotika, medens andre særvilkår har fundet en mere spredt  

 anvendelse.
Der kan således ikke siges at være dokumenteret et praktisk behov  

 for at gøre alle særvilkår efter § 57 anvendelige i sager om  

 samfundstjeneste.
Den særlig byrdefulde karakter af vilkåret om  

 samfundstjeneste taler også for, at man søger at begrænse mulighederne for at  

 forbinde arbejdspligten med særvilkår og med den heraf følgende  

 strafsanktionering af vilkårsovertrædelser.
 Straffelovrådet foreslår derfor, at muligheden for at fastsætte særvilkår  

 begrænses til at omfatte vilkår om afvænningsbehandling for misbrug af  

 alkohol eller narkotika samt vilkår om psykiatrisk behandling.
 Rådets forslag går herefter ud på, at der i tilknytning til en bestemmelse  

 om obligatorisk tilsyn kan fastsættes vilkår om, at den dømte undergives  

 ambulant afvænningsbehandling for misbrug af alkohol eller narkotika eller  

 ambulant psykiatrisk behandling, idet rådet anser det for hensigtsmæssigt at  

 undgå et sammenfald mellem arbejdspligten og en pligt til at tage ophold på  

 hospital.
 Reglerne om vilkårsovertrædelser i § 60, bør i det væsentlige overføres  

 til en ny bestemmelse om samfundstjeneste, således at det også på dette  

 område kommer til at bero på rettens bedømmelse, hvad der skal være den  

 retlige virkning af en vilkårsovertrædelse uden ny kriminalitet.
I overensstemmelse med både de oprindelige og de nu anlagte forudsætninger  

 bag samfundstjenesten må det anses for sandsynligt, at ubetinget frihedsstraf  

 i de fleste tilfælde vil være den nødvendige følge af vilkårsovertrædelse.  

 Men der bør ikke være tale om en obligatorisk regel herom, og der kan næppe  

 ved lovregler gives nogen vejledning om, hvornår det er hensigtsmæssigt eller  

 forsvarligt at afvige fra hovedreglen og opretholde dommen til  

 samfundstjeneste, eventuelt med en ændring af dommens indhold.
Det vil  

 formentlig i praksis være en selvfølge, at der vises en særlig  

 tilbageholdenhed med hensyn til straffuldbyrdelse i de tilfælde, hvor det  

 ikke er vilkåret om samfundstjeneste, men kun tilsynsvilkåret eller et  

 særvilkår om behandling, der er overtrådt.
I øvrigt vil unødigt strenge  

 følger af vilkårsovertrædelser ofte blive undgået på den måde, at der ikke  

 sker indberetning fra den tilsynsførende, eller at en sag om  

 vilkårsovertrædelse ikke indbringes for retten.
På eet punkt er det nødvendigt at fravige en regel, der følger af § 60.  

 Det gælder udmålingen af ubetinget frihedsstraf.
Som det er omtalt ovenfor,  

 kan retten ikke, når der er fastsat straf i en betinget dom, i medfør af § 60  

 ændre denne straffastsættelse, men har kun valget mellem at lade den  

 fuldbyrde i sin helhed eller at dele straffen i medfør af § 58, stk. 1. Efter  

 Straffelovrådets forslag vil reglen i § 60, stk. 1, nr. 3, ikke blive  

 overført til reglerne om samfundstjeneste.
I stedet foreslås det, at retten i  

 anledning af vilkårsovertrædelse kan »træffe afgørelse om ubetinget  

 frihedsstraf for den begåede lovovertrædelse«.
Heraf følger, at uanset  

 om den oprindelige dom har anvendt stk. 1 eller 2 i § 56, fastsætter retten  

 nu den frihedsstraf, som skal fuldbyrdes.
Afgørelsen herom træffes efter  

 forslaget ved dom.
Det er i forslaget udtrykkeligt sagt, at der ved  

 fastsættelse af straf skal tages hensyn til omfanget af den samfundstjeneste,  

 som den dømte har udført.
En ubetinget frihedsstraf i anledning af en vilkårsovertrædelse kan være  

 en delstraf efter princippet i § 58, stk. 1. Der vil imidlertid efter rådets  

 forslag gælde en begrænsning i adgangen til at kombinere ubetinget straf med  

 fortsat samfundstjeneste.
Hvor den begrænsede mulighed herfor ikke kan eller  

 bør benyttes, vil den delstraf, som ikke bliver ubetinget, overgå til at være  

 en betinget delstraf uden samfundstjeneste efter § 58, stk. 1, direkte  

 anvendt.
 Der henvises til betænkningen, s. 152-154.
 11.7. Justitsministeriets forslag.
 Justitsministeriet kan tiltræde Straffelovrådets synspunkter og forslag.  

 Det er efter Justitsministeriets opfattelse vigtigt, at domstolene ikke  

 bindes af konkrete lovregler ved vurderingen af følgerne af  

 vilkårsovertrædelser.
 12. Kriminalitet i prøvetiden.
 12.1. Reglerne om betingede domme.
 En betinget dom er en afgørelse om strafudsættelse, for hvilken der  

 gælder det faste vilkår, at den dømte »ikke i prøvetiden begår strafbart  

 forhold«, § 56, stk. 3.
Straffelovens § 61, stk. 2, indeholder nærmere regler om, hvad der ligger  

 i dette faste vilkår.
Det præciseres her, at retsvirkningerne af ny  

 kriminalitet beror på, om der inden prøvetidens udløb er foretaget  

 rettergangsskridt, hvorved (den dømte) sigtes for forholdet.
Heraf fremgår,  

 at en sigtelse mod den betinget dømte skal have fundet udtryk i retlige  

 skridt, ved hvilke en domstols medvirken ved sagsbehandlingen aktualiseres.  

 De særlige retsvirkninger af betinget dom kan ikke indtræde, hvis den dømte  

 inden prøvetidens udløb kun er sigtet udenretligt, eller hvis sigtelse for et  

 forhold i prøvetiden først rejses efter prøvetiden.
Det kan derfor forekomme,  

 at de særlige retsvirkninger ikke kan gøres gældende over for en person, der  

 er faldet tilbage kort tid efter den betingede dom, såfremt prøvetiden  

 udløber, inden der er mulighed for at sigte ham for retten.
Denne situation  

 kan bl.a. foreligge, hvor der anvendes korte prøvetider, således som det  

 hyppigt vil være tilfældet i sager om samfundstjeneste.
 Når forudsætningen om processuelle skridt som nævnt i § 61, stk. 2, er  

 opfyldt, har retten under den nye straffesag flere muligheder med hensyn til  

 fastsættelsen af straf.
 Det er hovedreglen, at der skal fastsættes en fælles ubetinget straf for  

 det nye forhold og den tidligere pådømte lovovertrædelse.
Når omstændighederne taler derfor, kan retten imidlertid vælge andre  

 fremgangsmåder.
Den kan idømme ubetinget straf alene for de nye forhold og i  

 øvrigt lade den betingede dom stå ved magt, eventuelt med en ændring af dens  

 vilkår (stk. 2, nr. 1). Eller retten kan afsige ny betinget dom for den  

 tidligere pådømte og den nye kriminalitet under eet (stk. 2, nr. 2). Det  

 betyder sædvanligvis, at der afsiges en helt igennem betinget dom, således at  

 ingen straf kommer til fuldbyrdelse.
Men der er også den mulighed, at retten  

 afsiger en delvis betinget dom efter § 58, stk. 1, således at indtil 3  

 måneder af den under eet forskyldte straf idømmes som en ubetinget straf.
Der  

 kan også være tale om en kombination af ny betinget dom og ubetinget  

 bødestraf efter § 58, stk. 2. Disse forskellige muligheder følger af, at §  

 61, stk. 2, nr. 2, henviser til »reglerne i dette kapitel«,  

 kapitlet om betingede domme.
 12.2. Tilbagefald under forsøgsordningen.
 Reglerne i straffelovens § 61, stk. 2, har også fundet anvendelse på dem,  

 der under forsøgsordningen har begået nye lovovertrædelser efter at have fået  

 betinget dom med vilkår om samfundstjeneste.
Af kriminalforsorgens Redegørelse II, fremgår, at der på tidspunktet for  

 opgørelsen den 25. august 1988 var afsluttet 983 sager.
Af disse sager var  

 786 eller 80% afviklet i overensstemmelse med dommen, medens 197 eller 20%  

 var ophørt i utide.
 Ophøret skyldtes i 118 tilfælde (12%) vilkårsovertrædelser og i 67  

 tilfælde (7%) ny kriminalitet, medens der i 12 tilfælde (1%) var andre  

 årsager til ophøret (sygdom o.lign).
Der er foretaget en anden recidivopgørelse, der omfattede 708 personer  

 dømt til samfundstjeneste inden udgangen af 1986 og som har været observeret  

 i en periode på 2 år regnet fra dommen.
Som recidiv regnes ny kriminalitet,  

 der resulterer i dom til ubetinget frihedsstraf eller betinget dom.
I kraft  

 af opfølgningsperioden omfatter recidivtal også tilbagefald efter planmæssig  

 afvikling af samfundstjeneste.
Denne opgørelse viser, at 177 personer eller  

 25% er recidiveret inden for 2 år, medens 75% ikke har haft tilbagefald til  

 ny kriminalitet.
 12.3. Strafudmåling ved tilbagefald.
 Ny kriminalitet i prøvetiden medfører som nævnt som hovedregel en  

 ubetinget fællesstraf, men retten har også andre muligheder: at idømme  

 ubetinget straf alene for det nye forhold (idet den betingede dom iøvrigt  

 står ved magt), at afsige betinget dom som fællesstraf, eller at lade denne  

 betingede fællesstraf være en delvis betinget straf efter § 58, stk. 1,  

 medens en delstraf på indtil 3 måneder gøres ubetinget.
I det følgende omtales først spørgsmål, der knytter sig til udmålingen af  

 ubetinget fællesstraf, når der er fulgt ny kriminalitet efter en dom til  

 samfundstjeneste.
Retten skal i denne situation bl.a. tage stilling til, om  

 der ved fastsættelsen af straf skal tages hensyn til, at den dømte har  

 gennemført en del af sin samfundstjeneste, eventuelt det hele.
Hvis samfundstjeneste er pålagt ved en betinget dom uden strafudmåling (§  

 56, stk. 1), vil retten nu stå meget frit ved udmåling af fællesstraf.
Det  

 volder ingen problemer at tage hensyn til det af domfældte udførte arbejde.
Situationen er en lidt anden, hvis der - som det hyppigst sker - er udmålt  

 straf i den betingede dom.
Udgangspunktet vil her være, at retten har bundet  

 sig til en vis strafstørrelse for den tidligere pådømte kriminalitet, og at  

 der ved fastsættelsen af fællesstraf yderligere skal indgå en straf for den  

 nye kriminalitet.
Men det er forudsat ved affattelsen af § 61, stk. 2, at  

 retten også i denne situation skal være frit stillet, og at det ikke er  

 udelukket at fastsætte en fællesstraf, der er lavere end den i en betingede  

 dom udmålte.
Der er således i § 61, stk. 2, ikke nogen formel hindring for,  

 at retten ved fastsættelsen af fællesstraf tager hensyn til udført  

 samfundstjeneste og sætter fællesstraffen lavere end den straf, der var  

 udmålt i den betingede dom.
I forsøgsordningens forarbejder var det af arbejdsgruppen forudsat, at der  

 i almindelighed ikke burde være nogen prøvetid efter udløbet af  

 samfundstjenestens afviklingstid.
Det var arbejdsgruppens synspunkt, at der  

 ved ny kriminalitet i prøvetiden efter samfundstjenestens afvikling »ved  

 udmålingen af straffe, uanset om den formelt fremtræder som en fællesstraf,  

 alene bør lægges vægt på det nye forhold«.
Om de tilfælde, hvor den nye kriminalitet er begået inden  

 arbejdsforpligtelsen er endeligt afviklet udtalte arbejdsgruppen, at det  

 næppe er muligt på forhånd at angive nærmere retningslinier for afgørelsen af  

 disse meget forskelligartede sager.
I nogle tilfælde vil det kunne være  

 tilstrækkeligt at idømme en ny betinget dom efter § 61, stk. 2, nr. 1,  

 eventuelt en ny betinget dom med vilkår om samfundstjeneste.
Er straffen for  

 det nye forhold isoleret bedømt bøde eller en ganske kortvarig frihedsstraf,  

 bør det næppe heller være udelukket at idømme en ubetinget straf af denne  

 karakter for det nye forhold efter § 61, stk. 2, nr. 1, således at den  

 tidligere betingede dom med vilkår om samfundstjeneste fortsat står ved magt.
Den omstændighed, at den dømte sigtes for nye kriminelle forhold, inden  

 den pålagte samfundstjeneste er endeligt afviklet, burde efter  

 arbejdsgruppens opfattelse ikke afskære ham fra at fortsætte afviklingen af  

 arbejdsforpligtelsen.
Noget andet er, at han naturligvis vil være afskåret  

 herfra, hvis han undergives varetægtsfængsling på grund af de nye kriminelle  

 forhold.
 12.4. Kriminalitet forud for dom til samfundstjeneste.
Straffelovens § 61, stk. 1, handler om de tilfælde, hvor det efter  

 afsigelsen af en betinget dom opdages, at den dømte forud for dommen havde  

 begået anden kriminalitet, som man ikke har haft kendskab til.
Der må i den  

 situation være mulighed for at tage den betingede dom og dens eventuelle  

 strafudmåling op til revision, fordi den første sags udfald kunne være blevet  

 et andet, hvis man havde kendt hele den kriminalitet, der kunne have været  

 påkendt under eet.
Der vil ikke blive rejst en ny straffesag, hvis det er klart, at det eller  

 de nyopdagede forhold ikke eller kun i uvæsentlig grad kunne have påvirket  

 straffen.
Men ellers vil det almindelige være, at der tages initiativ til en  

 ny straffesag, der som nævnt involverer en stillingtagen til en eventuel  

 revision af den betingede dom.
Reglerne herom må nødvendigvis stille  

 domstolene meget frit.
Den nu påtalte kriminalitet kan være så grov, at  

 straffen for den samlede kriminalitet må blive ubetinget og strafudmålingen  

 væsentlig strengere, men den kan også gøre det forsvarligt at blive stående  

 ved betinget dom af det indhold, som allerede er bestemt under den første  

 sag, eller af et andet indhold.
Reglen i § 61, stk. 1, går i korthed ud på, at retten fastsætter een  

 retsfølge for det nye forhold og den tidligere pådømte lovovertrædelse.
Der  

 skal altså træffes et valg mellem betinget og ubetinget straf, og hvis der er  

 spørgsmål om udmåling af straf - i en betinget eller en ubetinget dom - skal  

 retten gå frem efter reglerne i § 88 om sammenstød af forbrydelser.
Straffelovrådet anfører, at man ikke har set eksempler på anvendelse af §  

 61, stk. 1, i tilfælde, hvor spørgsmålet er rejst efter betinget dom med  

 vilkår om samfundstjeneste.
Men rådet går ud fra, at sådanne tilfælde ikke  

 kan volde særlige problemer.
Retten kan f.eks. opretholde dommen til samfundstjeneste, og den kan i den  

 forbindelse fastsætte straf i den betingede dom, selvom det ikke var sket i  

 første omgang, eller den kan forhøje antallet af arbejdstimer og forlænge  

 afviklingstiden og prøvetiden.
Hvis der sker en sådan ændring, og et antal  

 timers samfundstjeneste allerede er udført, bør dette formentlig fremgå af  

 dommen.
Er samfundstjeneste fuldt afviklet, vil spørgsmålet være, om den nu  

 pådømte kriminalitet giver grundlag for samfundstjeneste.
I denne situation  

 bør retten tage stilling til, hvilket timeantal man ville have fastsat ved  

 samlet pådømmelse af hele kriminaliteten, således at det ny timeantal svarer  

 til forskellen mellem dette timeantal og det faktisk fuldførte antal timer.  

 Efter grundtanken i § 61, stk. 1, må timeantallet nemlig ikke udmåles  

 således, at der anlægges en isoleret bedømmelse af den hidtil upådømte  

 kriminalitet.
 Såfremt retten på den anden side finder en ubetinget straf nødvendig,  

 f.eks. fordi der nu pådømmes en serie indbrudstyverier, kan straffen udmåles  

 således, at der i forhold til den forskyldte straf for den samlede  

 kriminalitet sker en reduktion under hensyn til den udførte samfundstjeneste.
 12.5. Straffelovrådets overvejelser.
 Straffelovrådet foreslår, at reglerne om dom i anledning af nyt strafbart  

 forhold i prøvetiden finder udtryk i en henvisning til § 61, stk. 2. Heri  

 gøres dog en modifikation med hensyn til mulighederne for at kombinere  

 fortsat samfundstjeneste med ubetinget frihedsstraf.
 Som omtalt omfatter § 61 også i stk. 1 den situation, at der efter en  

 almindelig betinget dom i prøvetiden rejses sigtelse for kriminalitet begået  

 før den betingede dom.
 Også for denne situations vedkommende foreslår Straffelovrådet, at reglen  

 om ny sag efter dom til samfundstjeneste skal finde udtryk i en henvisning  

 til § 61 (i dette tilfælde stk. 1), og der vil gælde den neden for omtalte  

 begrænsning i adgangen til at forene fortsat samfundstjeneste med en  

 ubetinget frihedsstraf.
 Der henvises til betænkning, s. 162-163.
 12.6. Justitsministeriets forslag.
Justitsministeriet kan tiltræde, at reglerne i straffelovens § 61 skal  

 finde anvendelse, når en person efter dom med vilkår om samfundstjeneste  

 sigtes for strafbart forhold begået før eller efter samfundstjenestedommen.  

 Justitsministeriet kan ligeledes tiltræde, at der tillige skal være mulighed  

 for at kombinere fortsat samfundstjeneste med ubetinget frihedsstraf.
Om  

 valget mellem flertallets og mindretallets forslag herom henvises til afsnit  

 13 om delvis betingede domme.
 13. Delvis betingede domme.
 13.1. Straffelovens regler om delvis betinget frihedsstraf.
Straffelovens kapitel 7 om betingede domme indeholder i § 58 bestemmelser  

 om to former for delvis betinget dom.
Stk. 1 handler om deling af en  

 frihedsstraf i en ubetinget og en betinget del.
Stk. 2 giver mulighed for at  

 idømme en ubetinget bøde i forbindelse med betinget dom (herunder delvis  

 betinget frihedsstraf efter stk. 1). Begge domstyper er indført i 1961, og de  

 kan begge anvendes, uanset om der foreligger een eller flere lovovertrædelser  

 til pådømmelse.
Om domsformen anføres følgende af Waaben, Strafferettens  

 almindelige del (1989) s. 277:
»Den delvis betingede dom er beregnet for tilfælde hvor retten pdes.  

 anser en ubetinget straf for nødvendig, men pdas. også finder, at oplysninger  

 om tiltaltes personlige forhold taler for en betinget dom.
Da dommen ikke kan  

 blive rent betinget, bliver den altså delvis betinget.
Ved en sådan dom  

 opnås, at der kan iværksættes tilsyn og eventuelt anden forsorg efter en vis  

 tids afsoning.
Domsformen gør det muligt for retten at fastholde et passende  

 udmålingsniveau og samtidig give udtryk for at den fuldbyrdede straf bør være  

 kortere.
Retten kan vælge, om den vil udmåle den samlede forskyldte straf eller  

 undlade dette (jf. § 56). I alle tilfælde skal der ske udmåling af den  

 ubetingede delstraf, og maximum er som nævnt 3 måneder.
Hvis den samlede  

 straf ikke udmåles, vil det altså i prøvetiden efter straffuldbyrdelse være  

 uvist hvilken yderligere straf der kan blive tale om i tilfælde af  

 overtrædelse.« Ifølge kriminalstatistikken er der i 1985-87 årligt afsagt 900-1.000 domme  

 til delvis ubetinget frihedsstraf.
Det samlede antal ubetingede  

 frihedsstraffe for straffelovsovertrædelser (incl. de førstnævnte tal) var i  

 de samme år omkring 7.000 årligt, og kombinationsdommene har udgjort 13-15%  

 heraf.
Strafdelingsmuligheder i henhold til straffelovens § 58 har således  

 fundet en ret udstrakt anvendelse.
 13.2. 3 måneders grænsen i § 58, stk. 1.
Straffelovrådet har overvejet et spørgsmål, der ikke har nogen direkte  

 sammenhæng med anvendelsen af samfundstjeneste.
Det er spørgsmålet om en  

 ændring af reglen i § 58, stk. 1, hvorefter den ubetingede del af en delvis  

 betinget dom højst kan være 3 måneder.
Denne grænse var oprindelig bestemt af forholdet til reglerne om  

 prøveløsladelse.
Indtil 1982 var det en forudsætning for prøveløsladelse, at  

 der var udstået mindst 4 måneder af straffetiden.
Muligheden for at bestemme  

 strafdeling ved dom efter § 58, stk. 1, blev derfor begrænset til de  

 tilfælde, hvor prøveløsladelse ikke var mulig.
 Da grænsen for prøveløsladelse i 1982 blev nedsat til 2 måneder, valgte  

 man at lade 3 måneders grænsen i § 58, stk. 1, blive stående, idet det  

 samtidig bestemtes, at der ikke kunne ske prøveløsladelse med hensyn til den  

 ubetingede delstraf efter § 58, stk. 1.
Det er Straffelovrådets opfattelse, at der i praksis er et vist behov for  

 ved afsigelse af kombinationsdom at kunne gøre en strafdel på lidt mere end 3  

 måneders fængsel ubetinget.
Problemerne opstår normalt ikke i de tilfælde,  

 hvor den ubetingede strafdel på 4-5 måneder, som findes passende, udgør to  

 trediedele af den samlede forskyldte straf.
Her kan man idømme denne straf og  

 vente, at prøveløsladelse efter hovedreglen herom vil indtræde.
Derimod kan  

 domstolene ikke have nogen særlig velbegrundet forventning om, at  

 ekstraordinær prøveløsladelse efter den halve tid vil blive indrømmet.
Der  

 forekommer tilfælde, hvor den forskyldte straf efter sædvanlig  

 udmålingspraksis ligger på et niveau af 8-12 måneders fængsel, eventuelt lidt  

 mere, og hvor retten finder, at personlige forhold taler for en reduceret  

 fuldbyrdelsestid, men vanskeligt kan gør det forsvarligt at sætte den  

 ubetingede strafdel så lavt som til 3 måneder.
Der kan også peges på de tilfælde, hvor retten skal fastsætte straf efter  

 § 61, stk. 2, som følge af ny kriminalitet i prøvetiden.
Hvis der ikke kan  

 gives en rent betinget dom for den samlede kriminalitet, og hvis fastsættelse  

 af ubetinget straf alene for den nye kriminalitet er en utilfredsstillende  

 løsning, vil en kombinationsdom være den nærliggende mulighed for at undgå en  

 samlet ubetinget straf.
Men også i denne situation sætter § 58, stk. 1, en  

 grænse, der kan udelukke en passende strafdeling.
Der kendes endvidere fra praksis eksempler på, at spørgsmålet har  

 foreligget i sager om pådømmelse af kriminalitet, der er begået forud for en  

 allerede pådømt kriminalitet, der enten har medført betinget eller ubetinget  

 dom.
Det drejer sig altså om den i § 61, stk. 1, og § 89 beskrevne situation,  

 hvor den samlede kriminalitet kunne have være pådømt under eet.
Hvis en  

 person eksempelvis er idømt 4 måneders fængsel for vold og nu tiltales for  

 hidtil uopdagede tyverier, der i sig selv taler for en betinget dom, vil det  

 være udelukket at fastsætte straffen således, at det samlede resultat er en  

 kombinationsdom med voldsstraffen på 4 måneder som den ubetingede strafdel.
Det er Straffelovrådets forslag, at 3 måneders grænsen i § 58, stk. 1,  

 sættes op til 6 måneder.
Det vil som hidtil være en forudsætning, at en  

 ubetinget straf findes påkrævet, og at tiltaltes personlige forhold på den  

 anden side taler for en strafdeling, der er gunstigere end den, der ville  

 følge af dom til en helt ubetinget straf med forventet prøveløsladelse efter  

 to trediedele af straffetiden.
Straffelovrådet har overvejet at foreslå, at en begrænsning med hensyn til  

 den ubetingede strafdel ved kombinationsdom efter § 58, stk. 1, helt ophæves.  

 Man har imidlertid fundet, at dette kunne skabe en usikkerhed med hensyn til  

 forholdet mellem almindelig strafudmåling med prøveløsladelse og strafdeling  

 ved dom, når det drejer sig om længerevarende straffe.
Rådet har derfor ment  

 at måtte holde sig til det praktiske behov for strafdeling, som man finder  

 sandsynliggjort.
Den af Straffelovrådet foreslåede ændring vil ikke øge risikoen for, at  

 kombinationsdom vælges som et kompromis i stedet for en helt betinget dom.
En  

 risiko kan det derimod være, at der under den forhøjede grænse vælges  

 ubetingede strafdele på 4 eller 5 måneder i nogle tilfælde, hvor man hidtil  

 har kunnet nøjes med at anvende maksimum 3 måneder i § 58, stk. 1. Det må  

 derfor fremhæves, at det ikke er meningen med den foreslåede ændring at  

 tilråde en skærpelse af de udmålte delstraffe, hvor en udmåling på niveauet  

 indtil 3 måneder må anses for tilstrækkelig.
 Ved anvendelsen af den ændrede regel må domstolene fortsat have for øje,  

 at der efter § 38, stk. 4, ikke kan ske prøveløsladelse med hensyn til den  

 ubetingede strafdel.
 Justitsministeriet kan tiltræde Straffelovrådets forslag om en forhøjelse  

 af 3 måneders grænsen i straffelovens § 58, stk. 1, til 6 måneder, således at  

 domstolene stilles mere frit ved afgørelse om anvendelse af en  

 kombinationsdom.
 13.3. Strafdeling og samfundstjeneste.
 Efter straffelovens §§ 57 og 58 kan tilsyn og andre tillægsvilkår føjes  

 til den betingede del af en straf idømt i medfør af § 58, stk. 1. Der er  

 formelt set intet til hinder for, at også vilkår om samfundstjeneste kan  

 knyttes til en sådan dom.
Det blev imidlertid ved forsøgsordningens iværksættelse forudsat, at  

 samfundstjeneste ikke burde idømmes sammen med ubetinget frihedsstraf.
I  

 arbejdsgruppens vejledende udtalelser af 25. september 1980 hed det herom:
»Særlig med henblik på reglerne om kombinationsdomme i straffelovens  

 § 58, stk. 1, skal det fremhæves, at samfundstjeneste ikke bør anvendes som  

 vilkår for den betingede del af en kombinationsdom.
Som nævnt i betænkningen  

 om alternativer til frihedsstraf, side 102, vil det næppe være  

 hensigtsmæssigt at kombinere samfundstjeneste med ubetinget  

 frihedsstraf.« Ifølge Kriminalstatistik for årene 1985-87, har der været et lille antal  

 domme (under 10 årligt), ved hvilke en ubetinget delstraf har været  

 kombineret med vilkår om samfundstjeneste.
 13.4. Straffelovrådets overvejelser vedrørende strafdeling.
Det bør efter Straffelovrådets opfattelse almindeligvis være udelukket at  

 idømme en ubetinget delstraf i forbindelse med dom til samfundstjeneste.
Det  

 er meningen med samfundstjeneste, at den træder i stedet for ubetinget  

 frihedsstraf.
Foranstaltningen skal bruges til at holde lovovertrædere fri af  

 strafafsoning.
Der vil ikke mindst i forhold til den dømte opstå en  

 ubehagelig uklarhed omkring strafanvendelsen, hvis en lovovertræder skal  

 dømmes til en frihedsstraf på indtil 3 måneder (efter forslaget til ændring  

 af § 58, stk. 1, indtil 6 måneder) og efter strafudståelsen udføre  

 samfundstjeneste.
Den dømte vil let få den opfattelse, at han har udstået sin  

 straf, og hvis han efter afsoningen er dårligt motiveret for arbejdets  

 udførelse, vil der være en nærliggende risiko for, at hans forhold fører til  

 en ny ubetinget frihedsstraf.
 Det kunne derfor være nærliggende at slå den opfattelse fast hos  

 lovovertrædere og andre, at samfundstjeneste og frihedsstraf er to  

 forskellige strafarter, som udelukker hinanden i den samme domssituation.
Der forekommer imidlertid tilfælde, hvor det ikke er let at fastholde det  

 nævnte udgangspunkt.
Det gælder navnlig sager, hvor tiltalte findes skyldig  

 dels i spirituskørsel, der medfører frihedsstraf, dels i  

 straffelovsovertrædelser, der isoleret set ville kunne medføre  

 samfundstjeneste i stedet for ubetinget straf.
Det var denne type af sager,  

 Straffelovskommissionen tænkte på, da den i 1953 foreslog en begrænset adgang  

 til at foretage strafdeling.
Fremgangsmåden vil forhindre, at der skal  

 træffes et valg mellem to løsninger, der begge forekommer uacceptable: at  

 straffen for spirituskørsel trækker en væsentlig længere frihedsstraf med  

 sig, som ellers kunne have været undgået ved dom til samfundstjeneste, eller  

 at tiltalte omvendt ved dom til samfundstjeneste undgår en kort ubetinget  

 frihedsstraf, som alle andre ville få for den samme overtrædelse.
Et lignende behov for strafdeling kan formentlig tænkes at foreligge i  

 visse tilfælde af sammenstød mellem forskelligartede  

 straffelovsovertrædelser, f.eks. i sager, hvor der sammen med tyverier eller  

 andre berigelsesforbrydelser pådømmes et voldsforhold, som findes at burde  

 medføre en kort ubetinget frihedsstraf.
En strafdeling kommer kun i  

 betragtning, hvor det hensyn, som bestemmer sanktionspraksis over for  

 forskellige gerningstyper, med betydelig vægt taler imod, at voldsforholdet  

 indgår i en dom til samfundstjeneste.
Der er således i Straffelovrådet enighed om , at der er ulemper ved at  

 forbinde samfundstjenste med ubetinget frihedsstraf, men at det på den anden  

 side - som det er belyst ved et par typeeksempler - næppe er rigtigt at  

 fastholde et ufravigeligt princip om, at samfundstjeneste er uforenelig med  

 en samtidig pålagt ubetinget frihedsstraf.
Der er imidlertid ikke i rådet  

 enighed om, i hvilket omfang det efter nye lovregler bør være muligt at  

 forbinde samfundstjeneste med ubetinget frihedsstraf.
Et flertal af rådets medlemmer vil fastholde det udgangspunkt, at  

 ubetinget frihedsstraf og samfundstjeneste ikke kan idømmes samtidig.
Det  

 forekommer ikke flertallet acceptabelt at overføre en vid adgang til at  

 afsige kombinationsdom til reglerne om samfundstjeneste.
Det foreslås derfor,  

 at en strafdeling kun skal være mulig i tilfælde, hvor det ved sammenstød  

 mellem uligeartede lovovertrædelser findes nødvendigt at idømme en kort  

 ubetinget frihedsstraf for den ene overtrædelse, som nævnt typisk  

 frihedsstraf for spirituskørsel.
Ulemperne ved en strafdeling øges, jo længere den ubetingede strafdel er,  

 og den kan efter forslaget til ændring af § 58, stk. 1, være indtil 6  

 måneder, såfremt reglen herom overføres til samfundstjeneste.
Man skal i den  

 forbindelse være opmærksom på, at en ubetinget strafdel på nogle måneder  

 normalt betyder en længere forsinkelse af samfundstjenestens påbegyndelse,  

 fordi der i almindelighed ikke kan ske indsættelse til afsoning umiddelbart  

 efter dommen.
Den praktiske konsekvens kan derfor let blive, at  

 samfundstjenesten først kan indledes et halvt års tid efter dommen.
Den  

 forudgående afsoning vil da let få meningen med samfundstjenestedommen til at  

 fortone sig for den dømte.
Og overtrædelser af dommens vilkår vil kunne  

 medføre straffuldbyrdelse på et tidspunkt, hvor den domfældte forlængst ville  

 have overstået sin prøvetid, såfremt samfundstjenesten straks var blevet  

 påbegyndt.
Flertallet har ikke ment at burde foreslå en udtrykkelig regel om,  

 hvorledes »en kort ubetinget frihedsstraf« skal afgrænses.
Det  

 forekommer vigtigst, at domstolenes opmærksomhed henledes på de ovenfor  

 omtalte hensyn og typetilfælde.
Det er nærliggende at gå ud fra, at der kun i  

 sjældnere tilfælde bør kunne blive tale om ubetingede straffe, der overstiger  

 30 dage.
Et mindretal, der kan tiltræde, at det må have undtagelsens karakter at  

 forbinde en dom med samfundstjeneste med en ubetinget frihedsstraf, er  

 betænkelig ved at begrænse varigheden af den ubetingede straffedel til de 30  

 dage, som flertallet foreslår som det normale maximum.
Det vil være en regel,  

 der afviger fra det maximum, der foreslås i den almindelig regel om  

 kombinationsdom i § 58, og det vil være en regel, der afviger fra den hidtil  

 gældende bestemmelse i straffelovens § 58.
Der bør efter mindretallets opfattelse indrømmes domstolene et lidt friere  

 skøn med hensyn til varigheden af den ubetingede straffedel.
Mindretallet  

 foreslår derfor, at der i § 64 indsættes en bestemmelse, der giver mulighed  

 for at fastsætte den ubetingede del af dommen til fængsel i indtil 3 måneder.  

 Det vil muliggøre anvendelse af samfundstjeneste i videre omfang i tilfælde,  

 hvor der indgår vold, der sædvanligvis medfører ubetinget frihedsstraf, i den  

 kriminalitet, der foreligger til pådømmelse.
Det vil også give bedre mulighed  

 for fastsættelsen af en passende reaktion i tilfælde af recidiv i prøvetiden  

 for en forudgående almindelig betinget dom eller en betinget dom med vilkår  

 om samfundstjeneste og i tilfælde, hvor en dom til samfundstjeneste optages  

 til revision i anledning af kriminalitet, som er begået forud for dommen til  

 samfundstjeneste.
 Der henvises til betænkningen, s. 172-176.
 13.4.1. Justitsministeriets forslag.
 Justitsministeriet er enig med mindretallet i, at der - i de  

 undtagelsestilfælde, hvor en kombination af samfundstjeneste og ubetinget  

 frihedsstraf kan komme på tale - bør indrømmes domstolene et friere skøn med  

 hensyn til varigheden af den ubetingede strafdel end foreslået af flertallet.  

 Justitsministeriet er tillige enig med mindretallet i, at muligheden for  

 kombinationsdom ikke skal begrænses til tilfælde af sammenstød mellem  

 uligeartede lovovertrædelser.
 13.5. Særligt om overtrædelsestilfælde.
 Bemærkningerne i det foregående handler om muligheden for at anvende  

 ubetinget frihedsstraf i forbindelse med den oprindelige dom, ved hvilken der  

 pålægges vilkår om samfundstjeneste.
Det må i forlængelse heraf overvejes, om ubetinget delstraf bør kunne  

 anvendes over for den, som allerede er undergivet samfundstjeneste, og som  

 gør sig skyldig i overtrædelse af vilkåret herom (eller af andre  

 tillægsvilkår) eller i ny kriminalitet i prøvetiden.
Et tredie tilfælde angår  

 den, som er dømt til samfundstjeneste, og hvis straf optages til revision  

 efter princippet i straffelovens § 61, stk. 1, som følge af en nu opklaret  

 kriminalitet begået forud for dommen til samfundstjeneste.
De tre tilfælde er analoge med dem, der kan opstå med hensyn til  

 almindelig betinget dom med tillægsvilkår.
Straffelovens § 58, stk. 1,  

 handler direkte om strafdeling ved den oprindelige betingede dom, men finder  

 også anvendelse på de tre typer af afgørelse om retlige reaktioner i  

 prøvetiden.
 Ligesom med hensyn til de ovenfor under 13.3. nævnte tilfælde - den  

 oprindelige domssituation - er der i Straffelovrådet enighed om, at en  

 kombination af samfundstjeneste og ubetinget frihedsstraf i almindelighed vil  

 være uheldig, men at der på den anden side kan forekomme tilfælde, hvor den  

 ikke bør være udelukket.
 Om de nærmere konsekvenser af disse udgangspunkter er der imidlertid ikke  

 enighed.
Flertallet lægger betydelig vægt på, at samfundstjeneste og strafafsoning  

 også i disse relationer som hovedregel er uforenelige.
Der bør derfor kun  

 kunne blive tale om fortsat samfundstjeneste, såfremt den ubetingede  

 frihedsstraf er en kort straf, hvorved afbrydelsen af samfundstjeneste  

 begrænses til det, som dens formål og forløb kan tåle, svarende til en  

 ferieafbrydelse, der er et normalt led i fuldbyrdelsen.
I alle de tilfælde,  

 som falder uden for denne regel, vil samfundstjenesten ophøre, og anvendelsen  

 af en ubetinget delstraf får den konsekvens, at den øvrige forskyldte straf  

 overgår til at være en almindelig betinget delstraf efter kapitel 7. Dette  

 gælder både med hensyn til straf i anledning af vilkårsovertrædelser og straf  

 i de til § 61 svarende situationer, hvor der foreligger ny eller nyopdaget  

 ældre kriminalitet til pådømmelse.
Mindretallet ønsker at åbne en noget videre mulighed for at kombinere  

 fortsat samfundstjeneste med ubetinget frihedsstraf.
Den ubetingede strafdel  

 kan efter mindretallets forslag have en varighed af indtil 3 måneder, et  

 maksimum som også i de her omhandlede situationer træder i stedet for det 6  

 måneders maksimum, der er foreslået i § 58, stk. 1. Men i øvrigt vil reglen  

 også efter mindretallets forslag være den, at såfremt hjemmelen til  

 kombination af fortsat samfundstjeneste og ubetinget frihedsstraf ikke kan  

 eller bør benyttes, vil en ubetinget delstraf have den konsekvens, at den  

 betingede del af straffen ændres fra at være en dom til samfundstjeneste til  

 at være en betinget delstraf efter kapitel 7 om almindelige betingede domme.
 Der henvises til betænkningen, s. 176-178.
 13.5.1. Justitsministeriets forslag.
Justitsministeriet kan tiltræde mindretallets synspunkter og forslag til  

 lovregel, idet der lægges vægt på, at domstolene i hvert enkelt tilfælde nøje  

 må vurdere, om en ubetinget frihedsstraf kan udmåles for et begrænset tidsrum  

 i kombination med fortsat samfundstjeneste.
Der må herved tages hensyn til,  

 hvad den igangværende samfundstjenestes formål og forløb kan tåle.
 13.6. Betinget dom med ubetinget bøde.
 Straffelovens § 58, stk. 2, indeholder bestemmelse om, at der i  

 forbindelse med betinget dom kan idømmes bøde, selv om sådan straf ikke er  

 hjemlet for den pågældende lovovertrædelse.
Bestemmelsen er ligesom stk. 1 indført ved ændringsloven af 1961 om  

 betingede domme.
Ubetinget bøde efter § 58, stk. 2, kan pålægges ikke blot i  

 forbindelse med en almindelig betinget dom med eller uden tillægsvilkår, men  

 også i en kombinationsdom efter § 58, stk. 1.
 Bøde som tillægsstraf til betinget dom har ifølge Kriminalstatistik  

 1985-87 årligt været anvendt i 2.000-2.400 tilfælde, heraf i ca. halvdelen af  

 alle tilfælde i forbindelse med betinget dom med udsat straffastsættelse.
Der er ifølge Straffelovrådet ikke så store ulemper ved en kombination af  

 ubetinget bøde og samfundstjeneste som ved en strafdeling svarende til § 58,  

 stk. 1. Forpligtelsen til at betale en bøde er mindre indgribende og opfattes  

 anderledes end den ubetingede frihedsstraf.
Der kan imidlertid også i denne  

 henseende opstå en uklarhed om reaktionens formål og målestokke, når der ved  

 samme dom og for samme kriminalitet pålægges den dømte både en pligt til at  

 udføre ulønnet arbejde og at betale en bøde.
Man må dog også her pege på en gruppe af tilfælde, der frembyder et  

 problem.
Hvis tiltalte findes skyldig i spiritus- eller promillekørsel, der  

 efter praksis medfører bødestraf, og desuden i straffelovsovertrædelser, der  

 egner sig til at afgøres med samfundstjeneste, må det anses for nødvendigt,  

 at begge disse retsfølger kan idømme ved samme dom.
Det vil formentlig også  

 her være let for den dømte at forstå, at han ikke har kunnet undgå den  

 takstbestemte bøde for spiritus- eller promillekørsel, selv om hans  

 kriminalitet i øvrigt har givet grundlag for en dom til samfundstjeneste.
Der er i Straffelovrådet enighed om, at der bør findes en hjemmel til  

 idømmelse af bødestraf i forbindelse med dom til samfundstjeneste.
Der er  

 imidlertid ikke enighed om, hvorledes en bestemmelse herom skal affattes.
Flertallet finder, at adgangen til at idømme en bøde samtidig med dom til  

 samfundstjeneste bør afgrænses til de tilfælde, hvor behovet for denne  

 kombination er mest iøjefaldende.
Der henvises herved til bemærkningerne  

 ovenfor om samtidig pådømmelse af straffelovskriminalitet og spiritus- eller  

 promillekørsel.
Ligesom med hensyn til den delvis ubetingede frihedsstraf  

 foreslås det, at § 58, stk. 2, i denne sammenhæng erstattes af en  

 bestemmelse, der begrænser anvendelsen af ubetinget bøde til tilfælde af  

 sammenstød mellem uligeartede straffelovsovertrædelser, når forholdene med  

 særlig vægt taler for, at der pålægges en bøde for en af lovovertrædelserne.  

 Bestemmelsen kan derimod ikke anvendes som grundlag for en bøde som  

 tillægsstraf i tilfælde, hvor kun een lovovertrædelse eller flere ligeartede  

 lovovertrædelser foreligger til pådømmelse.
De foreliggende oplysninger om  

 forsøgsordningen taler efter flertallets opfattelse ikke for et praktisk  

 behov for i videre omfang end her foreslået at forbinde samfundstjeneste med  

 en ubetinget bøde.
Mindretallet vil foretrække, at hjemmelen til at idømme bøde ved siden af  

 samfundstjeneste formuleres som en henvisning til § 58, hvilket indbefatter  

 stk. 2 i denne bestemmelse.
Den foreslåede hjemmel er herefter ikke begrænset  

 til tilfælde af sammenstød, men kan efter sin formulering anvendes til at  

 styrke indholdet af en afgørelse, ved hvilken tiltalte idømmes  

 samfundstjeneste for een lovovertrædelse eller flere ensartede forhold.
 Der henvises til betænkningen, s. 178-181.
 13.6.1. Justitsministeriets forslag.
Justitsministeriet er enig med mindretallet i, at der også uden for  

 sammenstødstilfældene kan tænkes situationer, hvor der kan være behov for ved  

 idømmelse af bøde ved siden af samfundstjeneste at styrke indholdet af en  

 afgørelse.
Justitsministeriet foretrækker på denne baggrund mindretallets  

 forslag.
 14. Samfundstjeneste i de øvrige nordiske lande.
 Efter at forsøgsordningen med samfundstjeneste blev iværksat i Danmark i  

 1982 har Norge, Sverige og Finland indført forsøgsordninger med  

 samfundstjeneste med udgangspunkt i den danske model.
 Norge:
Med Stortingets tilslutning blev der den 1. januar 1984 iværksat en  

 forsøgsordning i Sør-Rogaland området.
Forsøgsordningen blev i 1985 udvidet  

 til også at omfatte områderne Hordaland og Hedmark/Oppland.
For hvert af de 3  

 forsøgsområder blev der nedsat et udvalg til evaluering af projektet.
En  

 samlet redegørelse og evaluering vedrørende forsøgsordningen fra december  

 1986 konkluderede, at samfundstjeneste i hovedsagen er idømt som alternativ  

 til ubetinget frihedsstraf, og det blev anbefalet at udvide forsøgsordningen  

 til at omfatte hele landet, hvilket blev iværksat fra 1. januar 1989. På  

 baggrund af den vellykkede forsøgsordning vedtog Stortinget i februar 1991 en  

 lovændring, hvorefter samfundstjeneste blev indført som hovedstraf ved siden  

 af fængsel, hæfte og bøder.
Behovet for en lovregulering har sammenhæng med  

 et ønske om øget brug af samfundstjeneste bl.a. for at reducere behovet for  

 fængselspladser og et ønske om at sikre, at samfundstjeneste fortsat bliver  

 et alternativ til fængselsstraf.
Man har endvidere fundet, at en så vigtig og  

 omfattende reform som samfundstjeneste bør være et selvstændigt  

 straffealternativ.
Det forventes, at antallet af afsagte  

 samfundstjenestedomme i 1991, ligesom i 1990 bliver ca. 700. En forøgelse i  

 antallet af domme skyldes især en skrivelse fra Rigsadvokaten til  

 anklagemyndigheden i samtlige distrikter, hvori denne understregede  

 vigtigheden af dels at få indhentet egnethedsvurderinger på et tidligt  

 tidspunkt i straffesagen, dels at der bliver vist stor imødekommenhed overfor  

 begæringer om personundersøgelser.
 Sverige:
I februar 1989 udsendte Justitsministeriet et promemoria, hvori det blev  

 foreslået, at der i henhold til en særlig lov blev iværksat en forsøgsordning  

 med samfundstjeneste i udvalgte retskredse.
Der blev herefter foranstaltet en  

 høring ved hvilken et stort antal myndigheder og organisationer tilkendegav  

 deres støtte til forslaget, og på bagggrund heraf blev der den 7. december  

 1989 vedtaget en lov om en forsøgsordning med samfundstjeneste, som gælder  

 fra 1. januar 1990 til udgangen af 1992. Forsøgsordningen blev iværksat ved  

 tingsretterne Uppsala, Linkøping, Helsingborg, Malmø og Gævle.
Det er oplyst,  

 at Justitsministeriet på baggrund af forsøgsordningens positive resultater  

 vil foreslå, at forsøget udvides til hele landet.
 Finland:
I september 1988 nedsatte Justitsministeriet en arbejdsgruppe, der fik  

 til opgave at fremlægge forslag til en regeringsproposition om en  

 forsøgsvirksomhed med samfundstjeneste.
På baggrund af arbejdsgruppens  

 indstilling blev samfundstjeneste indført som en forsøgsordning i 4 områder.  

 Der foreligger ikke nærmere oplysninger om, hvorledes forsøgsordningen  

 forløber.
 15. Tavshedspligt for ansatte i De Europæiske Fællesskabers  

 Statistiske Kontor (Eurostat).
Ifølge artikel 6 i EF-forordning nr. 1588/90 af 11. juni 1990 (EFT 1990 L  

 151/1) om fremsendelse af fortrolige statistiske oplysninger til De  

 Europæiske Fællesskabers Statistiske Kontor (Eurostat) er medlemsstaterne  

 forpligtet til at indføre regler med henblik på at kunne skride ind over for  

 misligholdelse af forpligtelsen til at hemmeligholde fortrolige statistiske  

 oplysninger, der fremsendes til Eurostat.
Efter forordningen skal reglerne  

 indføres inden den 1. januar 1992. Bestemmelsen er optaget som bilag 2 til  

 lovforslaget.
Effektiviteten af Eurostats arbejde med at udarbejde statistikker og  

 udføre analyser vedrørende fællesskabet har hidtil været hæmmet af, at  

 medlemsstaterne har hemmeligholdt fortrolige statistiske oplysninger over for  

 Eurostat.
Navnlig i forbindelse med EF's indre marked er det vigtigt, at  

 Kommissionen kan råde over fuldstændige og pålidelige statistiske  

 oplysninger, idet det er en forudsætning for en effektiv forvaltning, således  

 at man bl.a. undgår spild af økonomiske ressourcer på grund af manglende  

 overblik og information.
 Den hemmeligholdelse, som hidtil har været praktiseret, er en naturlig  

 konsekvens af, at de enkelte landes straffebestemmelser om tavshedspligt ikke  

 gælder for de ansatte i EF.
Fremsendelse af fortrolige statistiske oplysninger til Eurostat må  

 nødvendigvis betinges af vilkår om en lige så effektiv beskyttelse af  

 oplysningerne som ved fremsendelse til det nationale statistiske kontor, for  

 Danmarks vedkommende Danmarks Statistik.
Det betyder, at ansattes brud på  

 tavshedspligten må kunne straffes på samme måde, når der er tale om ansatte i  

 Eurostat, som når der er tale om ansatte i Danmarks Statistik.
Efter de gældende regler i straffeloven er det ikke muligt at straffe  

 ansatte i EF for brud på tavshedspligten i forbindelse med arbejdet for EF.  

 Straffelovens § 152 gælder for den, som virker eller har virket i offentlig  

 tjeneste eller hverv.
Udtrykket »offentlig tjeneste« må forstås som  

 dansk offentlig tjeneste.
 Med lovforslaget tilsigtes en opfyldelse af Danmarks forpligtelse i  

 henhold til EF-forordningens artikel 6.
 Når alle EF-landene har indført tilsvarende regler, vil det ikke være  

 betænkeligt at fremsende fortrolige statistiske oplysninger til Eurostat,  

 fordi brud på tavshedspligten vil kunne straffes, uanset hvor  

 lovovertrædelsen er begået, uanset lovovertræderens nationalitet, og uanset i  

 hvilket EF-land den pågældende efterfølgende har taget ophold.
Det skal bemærkes, at ansatte i Eurostat ligesom andre medarbejdere ved EF  

 som udgangspunkt er omfattet af strafferetlig immunitet i henhold til artikel  

 12 i protokollen vedrørende De Europæiske Fællesskabers privilegier og  

 immuniteter.
Ved forordningen af 11. juni 1990 er det imidlertid forudsat, at  

 Kommissionen fuldt ud vil medvirke til strafforfølgning af sine tjenestemænd  

 eller øvrige ansatte, som måtte gøre sig skyldige i misligholdelse af  

 forpligtelsen til at hemmeligholde statistiske oplysninger, og at den om  

 fornødent vil ophæve immuniteten i henhold til artikel 18 i den nævnte  

 protokol.
Det skal endvidere bemærkes, at de ansatte i EF, herunder Eurostat,  

 allerede efter EF-reglerne er underkastet tavshedspligt, og at der er  

 mulighed for disciplinære sanktioner for brud på tavshedspligten.
Den  

 alvorligste disciplinære sanktion over for tjenestemænd i EF er fjernelse fra  

 tjenesten med frakendelse af retten til alderspension, og det er en sanktion,  

 som kan komme på tale for brud på tavshedspligten.
 Herudover vil EF kunne ifalde erstatningsansvar for skade forvoldt af de  

 ansatte i forbindelse med brud på tavshedspligten.
 De gældende regler om beskyttelse mod tavshedspligtsbrud gennem regler om  

 erstatningsansvar og disciplinære sanktioner vedbliver at bestå ved siden af  

 den yderligere beskyttelse, der er en følge af det strafferetlige ansvar, der  

 indføres i medlemslandene.
 Der henvises til lovforslagets § 1, nr. 8.
 16. Fly- og skibskapring.
 I betænkning nr. 1099/1987 har Straffelovrådet foreslået, at  

 straffelovens § 183 a om flykapring udvides til også at omfatte kapring af  

 skibe, samtidig med at strafmaksimum i bestemmelsen foreslås forhøjet fra 12  

 års fængsel til fængsel på livstid.
 Endvidere kan nævnes, at Danmark den 26. oktober 1988 har undertegnet  

 konventionen om bekæmpelse af terrorhandlinger mod skibe og  

 tillægsprotokollen om faste boreplatforme på kontinentalsokkelen, der begge  

 er udarbejdet af Den Internationale Søfarts Organisation (IMO) under FN.
Instrumenterne pålægger landene pligt til at fastsætte »passende  

 straffe« for de handlinger, der er beskrevet i konventionen og  

 protokollen.
De handlinger, der er opregnet i konventionen og protokollen,  

 vil være strafbare efter en lang række bestemmelser i den danske straffelov,  

 og en ændring af straffelovens § 183 a til også at omfatte skibe er ikke  

 påkrævet som betingelse for, at Danmark kan tiltræde de nævnte instrumenter.
 Justitsministeriet kan tiltræde Straffelovrådets forslag om, at  

 bestemmelsen i straffelovens § 183 a udvides til også at omfatte  

 skibskapring, samt at strafmaksimum for fly- og skibskapring fastsættes til  

 fængsel indtil på livstid.
 En sådan ændring af § 183 a vil være i overensstemmelse med bestræbelserne  

 på at styrke værnet mod terrorisme, og det vil herved blive markeret, at  

 kapring af skibe betragtes som en terrorhandling, der i grovhed kan  

 sidestilles med kapring af fly på grund af den tilstand af ufrihed og frygt,  

 som en sådan kapring skaber blandt helt sagesløse passagerer og  

 besætningsmedlemmer.
 Medtagelsen af skibskapring i § 183 a vil samtidig betyde, at skibskapring  

 ligesom flykapring vil være undergivet dansk jurisdiktionskompetence, uanset  

 hvor i verden kapringen har fundet sted, og uden hensyn til hvor  

 gerningsmanden hører hjemme, jf. straffelovens § 8, stk. 1, nr. 4.
 Der henvises i øvrigt til lovforslagets § 1, nr. 11, der er affattet i  

 overensstemmelse med Straffelovrådets udkast i betænkning nr. 1099/1987.
 17. Industrispionage.
Efter straffelovens §§ 263, stk. 3, og 264, stk. 2, kan straffen stige  

 fra bøde, hæfte eller fængsel indtil 6 måneder til fængsel indtil 2 år, hvis  

 en række fredskrænkelser (overtrædelse af § 263, stk. 1 eller 2, eller af §  

 264, stk. 1, nr. 1) begås med forsæt til at skaffe sig eller gøre sig bekendt  

 med oplysninger om en virksomheds erhvervshemmeligheder eller under andre  

 særlig skærpende omstændigheder.
Bestemmelserne i straffelovens § 263, stk.  

 3, og § 264, stk. 2, fik deres nuværende affattelse ved lov nr. 229 af 6.  

 juni 1985 (Datakriminalitet).
 Bestemmelserne i straffelovens § 263, stk. 3, og § 264, stk. 2, omfatter  

 blandt andet forhold, der kan betegnes som industrispionage, og de udgør  

 sammen med markedsføringslovens § 9 de vigtigste bestemmelser i dansk ret om  

 denne form for kriminalitet.
 Medens markedsføringslovens § 9 kun gælder for personer, der er i  

 tjeneste- eller samarbejdsforhold til den pågældende virksomhed, eller som  

 udfører et hverv for denne, gælder straffelovens bestemmelser for alle og vil  

 navnlig finde anvendelse på udenforstående, der fysisk eller teknisk trænger  

 ind i en virksomhed og uberettiget skaffer sig eller gør sig bekendt med  

 informationer om virksomhedens erhvervshemmeligheder, hvortil der undertiden  

 kan være knyttet betydelige økonomiske interesser.
Der har i den forbindelse været rejst spørgsmål om, hvorvidt et  

 strafmaksimum på fængsel indtil 2 år kan anses for tilstrækkeligt.
Der kan  

 herved bl.a. henvises til, at det kan bero på tilfældige omstændigheder, om  

 tilegnelsen af informationer strafferetligt skal bedømmes som tyveri, der  

 forudsætter borttagelse af en rørlig ting, med et strafmaksimum efter  

 straffelovens § 286, stk. 1, på 4 års fængsel, eller alene som en  

 fredskrænkelse med et strafmaksimum på 2 års fængsel.
De økonomiske  

 konsekvenser af forbrydelsen vil uanset den strafferetlige kvalifikation  

 kunne være de samme.
Efter Justitsministeriets opfattelse må det ud fra lighedsbetragtninger  

 principielt anses for uheldigt, at strafmaksimum for den form for  

 industrispionage, der sker ved en fredskrænkelse, kun er halvt så højt som  

 strafmaksimum for groft tyveri.
Der kan tænkes tilfælde af industrispionage,  

 hvor den økonomiske fordel for gerningsmanden og skadevirkningerne for den  

 ramte virksomhed er så store, at forholdet i strafudmålingsmæssig henseende i  

 hvert fald må sidestilles med groft tyveri, og at et strafmaksimum på fængsel  

 indtil 2 år derfor må anses for utilstrækkeligt.
 Justitsministeriet foreslår på den baggrund, at strafmaksimum i  

 straffelovens § 263, stk. 3, og § 264, stk. 2, forhøjes fra fængsel indtil 2  

 år til fængsel indtil 4 år.
 Der henvises til lovforslagets § 1, nr. 13.
 18. Andre forslag.
 18.1. Efter straffelovens § 241 straffes uagtsomt manddrab med bøde eller  

 hæfte, under skærpende omstændigheder med fængsel indtil 4 år.
 Ved lov nr. 272 af 3. maj 1989 blev der blandt andet gennemført en ændring  

 af straffelovens § 249 om uagtsom (betydelig) legemsbeskadigelse, der blandt  

 andet indbærer, at straffen for overtrædelsen af bestemmelsen er bøde, hæfte  

 eller fængsel indtil 4 måneder eller under skærpende omstændigheder fængsel  

 indtil 4 år.
Med henblik på at bringe strafferammen i straffelovens § 241 om uagtsomt  

 manddrab i overensstemmelse med strafferammen i straffelovens § 249 foreslås  

 det, at normalstrafferammen i straffelovens § 241 skærpes til ud over bøde og  

 hæfte også at omfatte fængsel indtil 4 måneder.
Strafmaksimum på fængsel  

 indtil 4 år, når uagtsomt manddrab er begået under skærpende omstændigheder,  

 foreslås opretholdt uændret.
 Der henvises til lovforslagets § 1, nr. 12.
18.2. Det har i teori og praksis givet anledning til tvivl,  

 hvorvidt der i § 183, stk. 1, ved bombesprængning m.v., kræves forsæt til  

 skade, eller om uagtsomhed er tilstrækkelig.
Endvidere er det i § 183, stk.  

 2, et fortolkningsproblem, hvorvidt bestemmelsen kræver, at der objektivt er  

 indtrådt en skade, eller om skadekravet i denne forbindelse erstattes af det  

 i § 180 nævnte kvalificerede krav om forsætlig farefremkaldelse eller forsæt  

 til skadevoldelse.
Med henblik på at afklare disse spørgsmål har  

 Straffelovrådet i betænkning nr. 1099/1987 om strafferammer og  

 prøveløsladelse foreslået en præcisering af § 183, stk. 1 og 2, hvorefter der  

 i stk. 1 kræves forsæt til skade, og hvorefter der i stk. 2 alene henvises  

 til handlingsbeskrivelsen i stk. 1, og ikke tillige til skadekravet.
Justitsministeriet kan tiltræde Straffelovrådets forslag.
Der henvises til  

 lovforslagets § 1, nr. 9, og 10.
18.3. Baggrunden for, at straffeloven af 1930 fik titlen borgerlig  

 straffelov, var den dengang herskende opfattelse, at retsordenen kunne  

 inddeles i en civil og en militær sfære.
Modstykket til borgerlig straffelov  

 var og er således militær straffelov.
Straffelovrådet har i betænkning nr.  

 1099/1987 om strafferammer og prøveløsladelse foreslået, at den mere  

 tidssvarende og mundrette titel »straffeloven« erstatter den  

 hidtidige.
Herved får militær straffelov en mere naturlig placering som en  

 strafferetlig særlov.
Justitsministeriet kan tiltræde Straffelovrådets forslag.
Der henvises til  

 lovforslagets § 1, nr. 1 og 2.
 19. Lovforslagets økonomiske og administrative konsekvenser.
 Lovforslaget skønnes ikke at medføre økonomiske eller administrative  

 konsekvenser for det offentlige.
 20. Hørte myndigheder m.v.
 Betænkning nr. 1211/1990 om samfundstjeneste har været sendt til høring  

 hos:
 Præsidenterne for Østre og Vestre Landsret, Københavns Byret, Retten i  

 Århus, Retten i Odense og Retten i Ålborg, Den Danske Dommerforening,  

 Rigsadvokaten, Rigspolitichefen, Politidirektøren i København, Foreningen af  

 politimestre i Danmark, Foreningen af dommerfuldmægtige i Danmark,  

 Politifuldmægtigforeningen, Advokatrådet, Indenrigsministeriet,  

 Forsvarsministeriet, Dansk Kriminalpolitiforening og Dansk politiforbund.
 Bemærkninger til lovforslagets enkelte bestemmelser.
Til § 1 Til nr. 1 og 2.
 Der henvises til de almindelige bemærkninger under punkt 18.3.
Ved ændringen af straffelovens § 2 bliver straffelovens kapitel 1-11  

 anvendelig også på militære forhold.
Bestemmelsen i militær straffelovs § 1  

 bliver herved overflødig og bør formentlig ophæves ved lejlighed.
 Til nr. 3.
Straffelovens § 56, stk. 2, 1. pkt., indeholder bestemmelsen om den form  

 for betinget dom, ved hvilken der sker udsættelse af en fastsat straf.
I 2.  

 pkt. tilføjes: »Dette gælder dog kun, såfremt straffen er bøde, hæfte  

 eller fængsel«.
Bestemmelsen har oprindelig haft den betydning, at den  

 udelukkede betinget idømmelse af ungdomsfængsel.
Efter denne straf- arts  

 ophævelse i 1973 må 2. pkt. anses for overflødigt, og det foreslås derfor, at  

 bestemmelsen udgår.
 Til nr. 4.
Efter straffelovens § 58, stk. 1, kan den ubetingede del af en delvis  

 betinget dom højst være 3 måneders hæfte eller fængsel.
Dette maksimum  

 foreslås forhøjet til 6 måneder.
Det vil herved blive muligt at afsige en  

 delvis betinget dom i visse tilfælde, hvor retten på den ene side gerne vil  

 undgå en rent ubetinget straf, men på den anden side ikke finder en ubetinget  

 strafdel på højst 3 måneder tilstrækkelig. Ændringen må antages at være  

 formålstjenlig i nogle af de tilfælde, hvor den samlede forskyldte straf  

 ligger på et niveau af 8-12 måneder eller eventuelt højere.
Ved lavere  

 forskyldte straffe vil der formentlig sjældent være anledning til at  

 fastsætte en ubetinget strafdel på mere end 3 måneder, fordi der normalt kan  

 ventes at ske prøveløsladelse efter to trediedele af straffetiden. Ændringen  

 er ikke udtryk for en skærpet kurs i tilfælde, hvor domstolene hidtil har  

 fundet det tilstrækkeligt at gøre indtil 3 måneder af en forskyldt straf på 8  

 måneder eller mere ubetinget.
 Til nr. 5.
I sager om vilkårsovertrædelser ved almindelig betinget dom gælder efter  

 straffelovens § 60, stk. 1, den regel, at afgørelser om fuldbyrdelse af en i  

 medfør af § 56, stk. 2, fastsat betinget straf træffes ved kendelse, medens  

 tilsvarende afgørelser træffes ved dom, såfremt der i medfør af § 56, stk. 1,  

 ikke har været fastsat straf i den betingede dom, Sondringen har ingen  

 betydning for rettens sammensætning, da der ikke medvirker domsmænd i noget  

 af tilfældene, jf. retsplejelovens § 688, stk. 3, nr. 5. Der er alene tale om  

 den mere formelle forskel mellem dom og kendelse.
Forskellen er begrundet  

 med, at fuldbyrdelse af en allerede idømt betinget straf kun kræver en  

 kendelse herom, medens der hører en dom til udmåling af straffen.
Forskellen  

 har den videre konsekvens, at appel over for den trufne afgørelse i det ene  

 tilfælde sker ved kære, i det andet tilfælde ved anke.
Der foreslås med hensyn til almindelige betingede domme den ændring, at en  

 afgørelse om fuldbyrdelse af straf som reaktion på vilkårsovertrædelse i alle  

 tilfælde træffes ved dom.
Dette må foretrækkes også i de tilfælde, hvor straf  

 allerede er fastsat, og der er spørgsmål om den for den betinget dømte meget  

 alvorlige afgørelse om straffens fuldbyrdelse.
I samme retning taler det  

 synspunkt, at der kan være tale om et valg mellem fuldbyrdelse af hele den  

 oprindelig forskyldte straf og fuldbyrdelse af en delstraf under anvendelse  

 af § 58, stk. 1.
 Til nr. 6.
Efter den nugældende affattelse af § 61, stk. 2, nr. 2, kan retten ved  

 pådømmelse af ny kriminalitet afsige betinget dom vedrørende begge  

 lovovertrædelser efter reglerne »i dette kapitel«, dvs. kapitel 7.  

 Efter forslaget ændres ordene »dette kapitel« til »dette eller  

 det følgende kapitel«.
Herved gøres det klart, at den nye betingede dom  

 kan være en betinget dom med vilkår om samfundstjeneste, såfremt  

 betingelserne for at anvende sådan retsfølge er opfyldt.
Retsvirkningerne af  

 eventuelle senere overtrædelser vil da komme til at følge reglerne i kapitel  

 8.
 Til nr. 7.
Kapiteloverskriften »Samfundstjeneste«, er en kort betegnelse  

 for en retsfølge, der efter forslaget formelt er en betinget dom med vilkår  

 om udførelse af samfundstjeneste.
Bestemmelserne i §§ 62-67 er i det  

 væsentlige opbygget som et sidestykke til reglerne om almindelige betingede  

 domme i §§ 56-61, som i et vist omfang er gjort anvendelige på  

 samfundstjeneste ved henvisningsregler.
Til § 62 Bestemmelsen i straffelovens § 62, stk. 1, angiver de almindelige  

 forudsætninger for dom til samfundstjeneste.
Dom til samfundstjeneste  

 forudsætter, at almindelig betinget dom efter §§ 56 og 57 ikke findes  

 tilstrækkelig, og at tiltalte findes egnet til at udføre  

 arbejdsforpligtelsen.
Der henvises til lovforslagets almindelige bemærkninger  

 pkt. 5 og pkt. 8.
En betinget dom med vilkår om samfundstjeneste er ligesom en almindelig  

 betinget dom en betinget strafudsættelse, der kan forekomme i to former:  

 enten som en udsættelse af både straffastsættelse og straffuldbyrdelse eller  

 som en udsættelse af en fastsat strafs fuldbyrdelse.
Ved henvisningen i  

stk. 2 til § 56, stk. 1 og 2, gøres det klart, at domstolene også i  

 sager om samfundstjeneste har valget mellem disse to domsformer.
Ligesom  

 efter § 56 er det udgangspunktet, at den betingede dom med vilkår om  

 samfundstjeneste ikke indeholder nogen udmåling af frihedsstraf, medmindre  

 retten i det konkrete tilfælde finder det »mere formålstjenligt« at  

 udmåle straffen.
 Medens reglerne i § 56 giver mulighed for at afsige betinget dom i  

 tilfælde, hvor bødestraf er forskyldt - en mulighed som sjældent benyttes i  

 praksis - vil sådanne tilfælde falde uden for området for dom til  

 samfundstjeneste.
Bestemmelsen i stk. 3 fastslår ligesom § 56, stk. 3, hvad der  

 kendetegner en betinget dom: at der ikke må begås nyt strafbart forhold i en  

 prøvetid, og at de i øvrigt fastsatte vilkår skal opfyldes.
Retsvirkningerne  

 af overtrædelser er nærmere beskrevet i §§ 66 og 67, der svarer til §§ 60 og  

 61 for almindelige betingede dommes vedkommende.
Om prøvetidens længde  

 henvises til § 63, stk. 2, i lovforslaget.
Til § 63 I almindelige betingede domme er alle andre vilkår end hovedvilkåret om  

 straffri vandel fakultative tillægsvilkår (§ 57). En dom til samfundstjeneste  

 indeholder det faste vilkår, at den dømte skal udføre ulønnet  

 samfundstjeneste.
Dette vilkår skal være nævnt i de enkelte domme, fordi det  

 kræver de to former for konkret udmåling, som § 63, stk. 1, handler om.
Dels  

 skal antallet af arbejdstimer være fastsat inden for en ramme af mindst 40 og  

 højst 240 timer.
Dels skal der fastsættes en længstetid eller afviklingstid,  

 inden for hvilken arbejdspligten skal opfyldes.
Lovforslaget indeholder ingen  

 retningslinier for fastsættelsen af timeantallet, men forudsætter som noget  

 selvfølgeligt, at der gennemgående er en forholdsmæssighed mellem størrelsen  

 af den forskyldte frihedsstraf og antallet af arbejdstimer.
Længstetiden  

 udmåles i forhold til antallet af arbejdstimer.
Der er ikke i stk. 1 angivet  

 noget maksimum for længstetiden, idet den nødvendige begrænsning følger af  

 den i § 63, stk. 2, omhandlede sammenhæng mellem prøvetid og længstetid,  

 hvoraf fremgår, at længstetiden aldrig kan være længere, men efter  

 omstændighederne kortere end prøvetiden.
Efter § 56, stk. 3, fastsættes prøvetiden i almindelige betingede domme i  

 almindelighed til højst 3 år, men kan under særlige omstændigheder blive  

 indtil 5 år.
For så vidt angår samfundstjeneste er der i § 63, stk. 2,  

 foreslået en anden ordning.
Prøvetiden, som er den periode, inden for hvilken  

 overtrædelser af dommens bestemmelser kan få retsvirkning, skal i  

 almindelighed være af samme længde, som længstetiden for arbejdspligtens  

 opfyldelse, jf. herved stk. 1. Det må forventes, at prøvetiden herved i de  

 fleste tilfælde bliver mellem 6 måneder og 1 år, og når hovedreglen om  

 prøvetidens fastsættelse følges, vil ny kriminalitet ikke kunne medføre  

 strafudsættelsens retsvirkninger, såfremt en sag om ny kriminalitet først  

 indledes efter udløbet af prøvetider på det nævnte niveau mellem 6 og 12  

 måneder.
Forslaget åbner imidlertid mulighed for, at retten, hvis det findes  

 formålstjenligt, kan fastsætte en prøvetid, der er længere end længstetiden  

 for arbejdets afvikling, dog aldrig længere end 2 år.
I modsætning til, hvad der ofte er tilfældet med hensyn til almindelige  

 betingede domme, vil tilsynstiden i sager om samfundstjeneste altid være af  

 samme varighed som prøvetiden.
Dette følger af den ovenfor nævnte normale  

 sammenhæng med afviklingstiden, idet der nødvendigvis må være tilsyn ved  

 kriminalforsorgen under hele afviklingen af samfundstjeneste.
Tilsyn er  

 derfor et obligatorisk vilkår, der altid skal være nævnt i dommen.
Hvor  

 prøvetiden undtagelsesvis er længere end afviklingstiden, vil dette i hvert  

 fald i en del tilfælde have sammenhæng med forhold, der taler for et fortsat  

 tilsyn, bl.a. anvendelsen af de nedenfor omtalte behandlingsvilkår, hvis  

 opfyldelse skal påses af tilsynsmyndigheden.
Bestemmelsen i lovforslaget § 63, stk. 3, indeholder endvidere  

 hjemmel til fakultative vilkår om ambulant afvænningsbehandling og ambulant  

 psykiatrisk behandling.
Om begrundelsen for, at denne hjemmel til særvilkår  

 er affattet mere restriktivt end § 57 om betingede domme i almindelighed,  

 henvises til omtalen i lovforslagets almindelige bemærkninger, pkt. 11.
Der gælder efter forslaget ingen udtrykkelige regler om en tidsmæssig  

 maksimering af behandlingsvilkår.
De vil derfor i almindelighed have  

 gyldighed indtil videre og kun være begrænset af prøvetiden.  

 Justitsministeriet anser det dog ikke for udelukket, at retten, hvis den har  

 et særligt grundlag for det, fastsætter en længstetid for et  

 behandlingsvilkår og dets retsvirkninger, der er kortere end prøvetiden.  

 Dette vil dog sikkert være en sjældenhed.
Såfremt der konstateres et praktisk  

 behov for at afkorte tilsynstiden eller gyldighedstiden for et  

 behandlingsvilkår, før prøvetiden er udløbet, kan dette ske ved sagens  

 indbringelse for retten i medfør af § 65.
Til § 64 Forslaget til bestemmelsen i straffelovens § 64 indeholder en  

 begrænset hjemmel til at idømme ubetinget frihedsstraf sammen med  

 samfundstjeneste.
I lovforslagets almindelige bemærkninger fremhæves det  

 almindelige udgangspunkt, at der ikke ved samme dom bør kunne dømmes både til  

 frihedsstraf og til samfundstjeneste.
Det anføres på den anden side også, at  

 der vil kunne forekomme situationer, hvor en sådan kombination ikke bør være  

 udelukket.
 Det foreslås, at der gives domstolene mulighed for efter reglerne i  

 straffelovens § 58 at kombinere samfundstjeneste med ubetinget frihedsstraf.
 Da grænsen for den ubetingede strafdel i § 58, stk. 1, foreslås forhøjet  

 fra 3 til 6 måneder, har Justitsministeriet dog fundet, at grænsen bør være  

 lavere, når det gælder en kombination af samfundstjeneste og ubetinget  

 frihedsstraf, og der foreslås den fra § 58, stk. 1, afvigende regel, at den  

 ubetingede strafdel ikke kan overstige 3 måneder.
Den foreslåede regel skal navnlig gøre det muligt f.eks. at kombinere en  

 dom på fængsel i to måneder for vold med en dom til samfundstjeneste for  

 berigelseskriminalitet.
Den er imidlertid ikke begrænset til pådømmelse af  

 uligeartede lovovertrædelser.
Den vil derfor ikke udelukke, at der sammen med  

 samfundstjeneste idømmes en ubetinget delstraf på indtil 3 måneder eller en  

 bøde ved pådømmelse af een forbrydelse eller flere ligeartede forhold.
Der  

 gives således domstolene et friere skøn ved afgørelsen af, om der kan  

 anvendes frihedsstraf samtidig med en dom til samfundstjeneste.
Ved deling af frihedsstraf må det ligesom efter § 58, stk. 1, være muligt  

 at idømme ubetinget hæfte, selv om der fastsættes straf af fængsel i den  

 betingede dom, som pålægger samfundstjeneste.
Udtrykkelig hjemmel hertil er  

 nødvendig og følger af henvisningen til § 58, idet det ellers ville være  

 udelukket at idømme to forskellige frihedsstraffe ved samme dom.
Til § 65 I straffelovens § 59 om almindelige betingede domme bestemmes først i  

 stk. 1, at tilsynsmyndigheden kan give de forskrifter, som er nødvendige til  

 gennemførelse af tilsynet og andre vilkår.
En tilsidesættelse af sådanne  

 forskrifter har retligt set samme virkning som en overtrædelse af selve det  

 ved dommen fastsatte vilkår.
Dernæst gives der i stk. 2 regler om adgang til  

 senere ændring eller ophævelse af vilkår, hvilket har størst betydning uden  

 for de tilfælde, hvor der foreligger vilkårsovertrædelse.
 I § 65 foreslås det, at bestemmelserne i § 59, stk. 1 og 2, tillige med  

 den processuelle bestemmelse i § 59, stk. 3, gøres tilsvarende anvendelige på  

 den del af indholdet af en dom til samfundstjeneste, som følger af § 63.  

 Herved fremhæves altså dels tilsynsmyndighedens kompetence til at give  

 konkrete forskrifter med hensyn til gennemførelsen af tilsynet og  

 samfundstjenestens udførelse og den tilsvarende kompetence til at søge et  

 eventuelt behandlingsvilkår gennemført, dels muligheden for en ændring eller  

 ophævelse af dommens bestemmelser i disse henseender.
Tilsynsmyndigheden kan i medfør af § 59, stk. 1, ændre sin bestemmelse om  

 arbejdsstedet, men kan ikke forlænge længstetiden.
Hertil kræves en  

 retsafgørelse, som kan blive aktuel, hvis sygdom o.l. har gjort det umuligt  

 at afvikle samfundstjenesten inden for den fastsatte længstetid.
Hverken  

 tilsynsmyndigheden eller retten kan forhøje timetallet.
Til § 66 Bestemmelserne i forslaget til straffelovens § 66 er et sidestykke  

 til § 60 om de retlige virkninger af, at der foreligger vilkårsovertrædelser  

 uden samtidig pådømmelse af ny kriminalitet i prøvetiden.
Sådanne situationer  

 rejser ret komplicerede problemer, der ikke kan søges løst ved en enkel  

 lovhenvisning til reglerne i § 60.
Det skal fremhæves, at der i § 66 - ligesom i § 60 - ikke er taget  

 stilling til de spørgsmål, der kan opstå forud for en sags indbringelse for  

 retten: dels hvorledes tilsynsmyndigheden skal reagere over for  

 vilkårsovertrædelser, dels hvorledes anklagemyndigheden er stillet, hvis den  

 fra tilsynsmyndigheden modtager en anmodning om, at en sag om  

 vilkårsovertrædelse må blive rejst.
Bestemmelsen handler om, hvilke  

 muligheder for sagens afgørelse der foreligger, når sagen er indbragt for  

 retten.
 Når beskaffenheden af en eller flere vilkårsovertrædelser er tilstrækkelig  

 klarlagt sammen med det øvrige forløb af den hidtidige domsfuldbyrdelse,  

 foreligger der for retten et hovedvalg mellem to former for afgørelser: at  

 pålægge ubetinget frihedsstraf eller at opretholde betinget dom.
Der er ikke ved formuleringen af § 66, stk. 1, givet den ene af disse  

 muligheder et fortrin frem for den anden.
Det kan vel siges at være  

 udgangspunktet, at der følger fuldbyrdelse af frihedsstraf efter overtrædelse  

 af vilkåret om arbejdspligt.
Det er også sandsynligt, at tilsynsmyndigheden i  

 almindelighed kun vil begære spørgsmålet indbragt for retten i tilfælde, hvor  

 det er dens opfattelse, at ubetinget frihedsstraf bør anvendes.
Men med  

 henblik på overtrædelser af arbejdsvilkåret, der ikke af retten bedømmes som  

 alvorlige, og med henblik på overtrædelser i relation til selve  

 tilsynskontakten eller til behandlingsvilkår kan der ikke gælde en formodning  

 for, at frihedsstraf er nødvendig.
Det må derfor anses for tilstrækkeligt, at  

 loven nævner de to ovenfor anførte muligheder som sideordnede og overlader  

 det til domstolene at træffe et konkret valg på grundlag af en samlet  

 bedømmelse af forhold, som alligevel ikke med den ønskede præcision kan søges  

 angivet i lovregler.
Når det gælder andre vilkårsovertrædelser end  

 overtrædelser af arbejdsvilkåret behøver den foreslåede regel i § 66, stk. 1,  

 derfor ikke at føre til en strengere praksis end den, der hidtil har været i  

 sager efter § 60 om almindelige betingede domme.
 Om tilfælde, hvor ubetinget frihedsstraf skal anvendes, foreslås der  

 supplerende bestemmelser i § 66, stk. 2 og 3, jf. stk. 1, nr. 1, se herom  

 nedenfor.
Reaktioner uden straffuldbyrdelse går efter stk. 1, nr. 2, ud på, at  

 betinget dom opretholdes.
Efter forslaget kan det i den forbindelse  

 bestemmes, at længstetiden for samfundstjeneste forlænges, hvilket f.eks. kan  

 komme i betragtning, hvis vilkårsovertrædelser har bevirket en forsinkelse i  

 arbejdets udførelse.
Normalt vil prøvetiden blive forlænget tilsvarende, jf.  

 § 63, stk. 2. Men det er også muligt at forlænge prøvetiden med den virkning,  

 at den bliver længere end længstetiden for samfundstjeneste, se også i den  

 forbindelse § 63, stk. 2. I alle tilfælde skal forlængelser iagttage  

 begrænsningen på højst 2 års prøvetid Det er tilsigtet med affattelsen af § 66, stk. 1, nr. 2, at der ikke i  

 anledning af vilkårsovertrædelser kan ske en forhøjelse af det fastsatte  

 antal arbejdstimer eller tilføjes behandlingsvilkår, jf. § 63, stk. 3, 2.  

 pkt., der ikke var fastsat i dommen til samfundstjeneste.
Det er fundet overflødigt at medtage den i § 60, stk. 1, nr. 1, indeholdte  

 regel om, at sager om vilkårsovertrædelser kan afgøres ved en advarsel.
Som  

 følge af den fra § 60 afvigende formulering må det være en selvfølge, at der  

 i forbindelse med opretholdelse af dommen - med eller uden ændringer, jf. §  

 66, stk. 1, nr. 2, - kan ske en indskærpelse af den dømtes forpligtelser.
Såfremt vilkårsovertrædelser giver anledning til fuldbyrdelse af hele den  

 ved den pådømte kriminalitet forskyldte straf, vil alle andre retsvirkninger  

 af betinget dom med vilkår om samfundstjeneste ophøre.
Der er ikke længere  

 nogen prøvetid eller nogen arbejdspligt at opfylde.
 Straffelovens § 66 skal imidlertid tage stilling til, om der kan forekomme  

 en delvis straffuldbyrdelse med den retsvirkning, at der for den øvrige  

 strafs vedkommende stadig er tale om en betinget strafudsættelse, der i  

 overtrædelsestilfælde kan føre til fuldbyrdelse af den betingede strafdel.  

 Problemet har lighed med det, der er taget stilling til ved § 64 om  

 strafdeling ved den oprindelige dom, idet spørgsmålet er, om der ved  

 vilkårsovertrædelser bør kunne forekomme en kombination af ubetinget delstraf  

 og (fortsat) samfundstjeneste.
Efter forslaget kan der som hovedregel ikke ske en kombination af  

 straffuldbyrdelse og fortsat samfundstjeneste.
I stedet vil § 58, stk. 1,  

 finde direkte anvendelse, således at »en betinget delstraf efter denne  

 bestemmelse træder i stedet for dommen til samfundstjeneste«.
Afgørelsen  

 vil derfor være en kombination af to elementer.
Det ene er en ubetinget  

 delstraf (på højst 6 måneder) inden for den straf, der var forskyldt ved  

 dommen til samfundstjeneste.
Det andet er en betinget delstraf, i hvilken  

 vilkåret om samfundstjeneste er bortfaldet.
I stk. 2's sidste punktum gives dog mulighed for en kombination af  

 ubetinget delstraf og fortsat samfundstjeneste.
I lighed med indholdet af §  

 64 foreslås det, at den ubetingede delstraf, som kan gives i kombination med  

 forsat samfundstjeneste, kan have en varighed på indtil 3 måneder.
Bestemmelsen i stk. 3 indeholder en udmålingsregel, der går ud på,  

 at der ved fastsættelsen af straf skal tages hensyn til omfanget af den  

 samfundstjeneste, som den dømte allerede har udført.
Det fremhæves endvidere,  

 at en eventuel strafudmåling i den betingede dom kan ændres.
I forbindelse med ændringsforslaget til § 60 er ovenfor omtalt spørgsmålet  

 om anvendelsen af dom og kendelse i sager om straf i anledning af  

 vilkårsovertrædelser.
Her skal det kort nævnes, hvad den tilsvarende regel  

 efter forslaget går ud på, når det drejer sig om vilkårsovertrædelser efter  

 dom til samfundstjeneste.
En afgørelse om fuldbyrdelse af en udsat straf skal  

 træffes ved dom, alle andre afgørelser ved kendelse.
Det vil herefter kunne  

 afgøres ved kendelse, at den betingede dom skal opretholdes, eventuelt med  

 den ændring, der er hjemmel til efter udkastet til § 66, stk. 1, nr. 2.
Til § 67 Forslaget til straffelovens § 67 svarer til § 61 om almindelige  

 betingede domme og skal ligesom denne regulere to forskellige situationer,  

 hvor spørgsmål om ændring af den betingede dom kan foreligge, når anden  

 kriminalitet end den allerede pådømte skal inddrages i en afgørelse ved ny  

 dom.
Det drejer sig dels om pådømmelse af en hidtil uopklaret kriminalitet,  

 der er begået forud for den betingede dom (§61, stk. 1), dels om pådømmelse  

 af ny kriminalitet begået i prøvetiden (§ 61, stk. 2).
Justitsministeriet har fundet det hensigtsmæssigt at opstille reglerne  

 således, at de i det væsentlige henviser til § 61. Den foreslåede bestemmelse  

 i § 67, stk. 1, indeholder en sådan henvisning, der gør reglerne om  

 almindelige betingede domme anvendelige på de tilsvarende situationer efter  

 dom til samfundstjeneste.
En afvigelse herfra fremgår af stk. 2, der  

 begrænser muligheden for at kombinere fortsat samfundstjeneste med ubetinget  

 frihedsstraf.
Af henvisningen til § 61 vil følge, at der gøres tilsvarende brug af en  

 for § 61, stk. 1 og 2, fælles regel om skæringstidspunktet for de  

 retsvirkninger, som kan indtræde.
Denne fælles regel går ud på, at de særlige  

 retsvirkninger til ugunst for den betinget dømte forudsætter, at der inden  

 prøvetidens udløb er foretaget rettergangsskridt mod den betinget dømte,  

 hvorved han sigtes for strafbart forhold.
 Det foreslås i bestemmelsen i stk. 2, at det i lighed med de i §§  

 64 og 66 omhandlede situationer skal være muligt at forene fortsat  

 samfundstjeneste med en ubetinget frihedsstraf på indtil 3 måneder.
I alle tilfælde, hvor en sådan kombination af fortsat samfundstjeneste og  

 ubetinget straf ikke kan eller ikke bør anvendes, vil der være to muligheder.  

 Retten kan fastholde den fortsatte samfundstjeneste og afstå fra at idømme  

 frihedsstraf.
Eller retten kan idømme den ubetingede delstraf, og den til  

 samfundstjeneste svarende delstraf vil da overgå til at være en betinget  

 delstraf efter kapitel 7, jf. den tilsvarende løsning i § 66. I så fald vil  

 den ubetingede delstraf alene være begrænset af det maksimum på 6 måneder som  

 foreslås i § 58, stk. 1.
Det fremgår af den foreslåede bestemmelse i § 67, stk. 2, som henviser  

 både til § 58, stk. 1 og til § 61, stk. 2, nr. 1, at hovedreglen om ophør af  

 samfundstjeneste og den begrænsede adgang til kombination med ubetinget straf  

 også finder anvendelse, hvor retten i medfør af § 61, stk. 2, nr. 1, idømmer  

 ubetinget straf alene for det nye forhold.
I disse tilfælde, eksempelvis hvor  

 den nye kriminalitet er voldtægt, gælder det i § 58, stk. 1, nævnte maksimum  

 på 6 måneder, men forslagets § 67, stk. 2, om ændring af samfundstjeneste til  

 en almindelig betinget straf skal iagttages.
 Ved henvisning i stk. 3 til § 66, stk. 3, gøres det klart, at der  

 ved fastsættelse af straf efter § 67 skal tages hensyn til omfanget af den  

 samfundstjeneste, som den dømte har udført i henhold til den første dom.
 De muligheder, som kan foreligge ved afsigelse af dom i medfør af § 67,  

 jf. § 61, er omtalt og opstillet i oversigtsform i betænkning nr. 1211/1990  

 side 199-201, hvortil henvises.
 Til nr. 8.
 Der henvises til de almindelige bemærkninger under punkt 15, hvor der mere  

 generelt er gjort rede for baggrunden for forslaget til den nye bestemmelse i  

 straffelovens § 152 b, stk. 2.
Den nye regel om strafansvar for brud på tavshedspligten gælder for  

 personer, som virker eller har virket som ansatte ved Eurostat, eller som  

 arbejder eller har arbejdet i kontorets lokaler.
Denne afgrænsning af  

 ansvarssubjekterne svarer med nedennævnte modifikationer til forordningens  

 afgrænsning af hvem, der kan få adgang til de fortrolige statistiske  

 oplysninger i Eurostat.
Bestemmelsen i forordningen, begrænser personkredsen til  

 »tjenestemænd eller øvrige ansatte ved Eurostat samt andre fysiske  

 personer, der arbejder på kontrakt i Eurostats kontorer«.
For at undgå  

 fortolkningstvivl om, hvorvidt den pågældende »arbejder på  

 kontrakt«, er det ikke en betingelse efter den foreslåede regel, at der  

 foreligger en kontrakt.
Det bemærkes i den forbindelse, at det for så vidt  

 angår personer, der måtte arbejde i Danmarks Statistiks lokaler uden at være  

 offentligt ansatte (f.eks. ansatte i et privat rengøringsfirma), ikke er en  

 forudsætning for strafansvar, at de er ansat på kontrakt, jf. straffelovens §  

 152 a.
Også på et andet punkt rækker kredsen af ansvarssubjekter videre end  

 minimumskravet i artikel 6. Reglen gælder således ikke alene for ansatte i  

 Eurostat og for personer, der arbejder i kontoret, men også for tidligere  

 ansatte og for personer, der tidligere har arbejdet i kontorets lokaler.
Med  

 denne udvidelse bringes den nye regel i bedre overensstemmelse med de  

 gældende regler i straffeloven om brud på tavshedspligten.
Her gælder  

 strafansvaret både for nuværende og tidligere medarbejdere.
 Strafansvaret er i modsætning til ansvaret efter § 152 begrænset til en  

 bestemt type fortrolige oplysninger, nemlig de statistiske oplysninger.  

 Forpligtelsen ifølge forordningens artikel 6 rækker ikke til kriminalisering  

 i videre udstrækning, og dette er heller ikke nødvendigt efter forordningens  

 formål.
Hvad der anses for fortrolige statistiske oplysninger, forudsættes  

 fastlagt i retspraksis i overensstemmelse med § 152, stk. 3, der bestemmer  

 betingelserne for, at en oplysning er fortrolig.
Ved afgørelsen af  

 spørgsmålet, om der er tale om en statistisk oplysning, må der i  

 almindelighed lægges vægt på, om den er tilvejebragt og fremsendt med henblik  

 på anvendelse til statistiske formål.
 Kriminaliseringen af brud på tavshedspligten begået af ansatte ved  

 Eurostat m.fl. betyder ikke nogen ændring i de gældende jurisdiktionsregler.  

 Spørgsmålet om, hvorvidt danske myndigheder har kompetence til at foretage  

 retsforfølgning i en sag om overtrædelse af § 152 b, stk. 2, må således  

 afgøres efter de hidtil gældende regler.
Straffen for overtrædelse af § 152 b, stk. 2, er ligesom straffen for  

 overtrædelse af § 152 bøde, hæfte eller fængsel indtil 6 måneder.
Straffen  

 kan stige til fængsel indtil 2 år, hvis forholdet er begået med forsæt til  

 vinding, eller der i øvrigt foreligger særligt skærpende omstændigheder.  

 Herved opnås den tilsigtede ligestilling af beskyttelsen mod brud på  

 tavshedspligten begået af personale i dansk tjeneste og personale hos  

 Eurostat.
Ligeledes suppleres den foreslåede bestemmelse på tilsvarende måde  

 som de gældende bestemmelser i §§ 152-152 b, af §§ 152 c -152 f.
 Til nr. 9 og 10.
 Med ændringen af § 183, stk. 1, præciseres det, at der ikke alene  

 kræves forsæt til de i bestemmelsen nævnte handlinger (sprængning m.v.), men  

 også til skadefølgen.
 Forslaget til en ændret formulering af bestemmelsen i § 183, stk.  

 2, vil tydeligere end det nuværende ordvalg (»Sker det«)  

 udtrykke, at det alene er handlingsbeskrivelsen i stk. 1, der medtages i  

 gerningsindholdet i stk. 2, og ikke tillige skadekravet.
Om forholdet mellem § 183, stk. 1, og § 183, stk. 2, bemærkes, at nogle  

 tilfælde af forsæt til personskade efter stk. 1 må bedømmes efter den  

 strengere bestemmelse i stk. 2, når det i § 180 beskrevne fareforsæt  

 foreligger.
I sådanne tilfælde bliver fremhævelsen af skadeforsæt i stk. 1  

 for så vidt overflødig, men der kan på den anden side tænkes skadeforsæt  

 efter stk. 1, som ikke opfylder betingelserne i stk. 2. Det typiske  

 anvendelsesområde for stk. 2 vil formentlig være tilfælde, hvor en større og  

 ubestemt personkreds er bragt i livsfare ved sprængning m.v.
 Til nr. 11.
 Der henvises til de almindelige bemærkninger under punkt 16.
 Til nr. 12.
 Der henvises til de almindelige bemærkninger under punkt 18.1.
 Til nr. 13.
 Der henvises til de almindelige bemærkninger under punkt 17.
Til § 2 Bestemmelsen omhandler konsekvensændringer i retsplejeloven.
Ved de  

 foreslåede ændringer i §§ 688 og 692 (om pådømmelse af visse sager om  

 vilkårsovertrædelser uden medvirken af domsmænd), §§ 756 og 763 (om hjemmel  

 til anholdelse og fængsling som følge af vilkårsovertrædelser) og § 808 (om  

 personundersøgelser) gøres det klart, at disse bestemmelser omfatter både  

 sager om almindelige betingede domme efter straffelovens kapitel 7 og sager  

 om betinget dom med vilkår om samfundstjeneste efter straffelovens kapitel 8.
Til § 3 Bestemmelsen angiver lovens ikrafttrædelsesdato.
Til § 4 Bestemmelsen angår den foreslåede lovs territoriale gyldighed.
Bilag 1 I dette bilag er (med mindre skrift) indsat den gældende formulering af de bestemmelser, der berøres af lovforslaget Ad § 1 2. I § 2 udgår: »borgerlige«.
 § 2. Denne lovs kapitler 1-11 finder, for så vidt ikke andet er  

 bestemt, anvendelse på alle borgerlige strafbare forhold.
 3. § 56, stk. 2, 2. pkt. ophæves.
 § 56. . . .
Stk. 2. Såfremt det må anses for mere formålstjenligt, kan retten  

 fastsætte straffen og bestemme, at fuldbyrdelsen udsættes og bortfalder ved  

 udløbet af prøvetiden.
Dette gælder dog kun, såfremt straffen er bøde, hæfte  

 eller fængsel.
 Stk. 3. .
 4. I § 58, stk. 1, 1. pkt., ændres »3 måneder«  

 til: »6 måneder«.
§ 58. Skønnes anvendelse af ubetinget frihedsstraf påkrævet, men  

 taler oplysningerne om tiltaltes personlige forhold for anvendelse af  

 betinget dom efter § 56, kan retten bestemme, at en del af den forskyldte  

 straf, dog højst 3 måneder, skal fuldbyrdes, medens dommen i øvrigt gøres  

 betinget.
I dette tilfælde kan ubetinget hæftestraf anvendes, selv om denne  

 strafart ikke i øvrigt er hjemlet for overtrædelsen.
Ubetinget hæftestraf kan  

 idømmes i forbindelse med betinget fængselsstraf.
 Stk. 2. . . .
 5. § 60, stk. 1, nr. 3, affattes således:
 »3) ved dom fastsættes straf eller anden retsfølge for den begåede  

 lovovertrædelse eller - hvis straf er fastsat i den betingede dom - træffe  

 afgørelse om fuldbyrdelse af denne straf. § 58, stk. 1, finder tilsvarende  

 anvendelse«.
§ 60. Hvis den dømte overtræder de i medfør af § 57 fastsatte  

 vilkår, kan retten i den anledning 1) tildele advarsel, 2) ved kendelse ændre vilkårene og forlænge prøvetiden inden for den i §  

 56, stk. 3, fastsatte længstetid, 3) ved dom fastsætte straf eller anden retsfølge for den begåede  

 lovovertrædelse eller - hvis straf er fastsat i den betingede dom - afsige  

 kendelse om fuldbyrdelse af denne straf. § 58, stk. 1, finder tilsvarende  

 anvendelse.
 Stk. 2. .
 6. I § 61, stk. 2, nr. 2, ændres »dette kapitel«  

 til: »dette eller det følgende kapitel«.
 § 61. . . . .
Stk. 2. Begår den dømte nyt strafbart forhold i prøvetiden, og  

 foretages der inden dennes udløb rettergangsskridt, hvorved han sigtes for  

 forholdet, fastsætter retten en ubetinget straf eller anden retsfølge for  

 dette forhold og den tidligere pådømte lovovertrædelse.
Herved finder  

 bestemmelserne i § 88, stk. 2-5, tilsvarende anvendelse.
Når omstændighederne  

 taler derfor, kan retten i stedet 1) idømme ubetinget straf alene for det nye forhold, eventuelt i  

 forbindelse med en ændring af vilkårene i den betingede dom, eller 2) afsige ny betinget dom vedrørende begge lovovertrædelser i  

 overensstemmelse med reglerne i dette kapitel.
 8. I § 152 b indsættes som stk. 2:
» Stk. 2. Med samme straf som efter § 152 straffes endvidere den, som  

 virker eller har virket som ansat ved De Europæiske Fællesskabers Statistiske  

 Kontor, eller som arbejder eller har arbejdet i kontorets lokaler, og som  

 uberettiget videregiver eller udnytter fortrolige statistiske oplysninger,  

 hvortil den pågældende i den forbindelse har fået kendtskab.« § 152 b.
Med samme straf som efter § 152 straffes den, som udøver  

 eller har udøvet en virksomhed eller et erhverv i medfør af offentlig  

 beskikkelse eller anerkendelse, og som uberettiget videregiver eller udnytter  

 oplysninger, som er fortrolige af hensyn til private interesser, og hvortil  

 den pågældende i den forbindelse har fået kendskab.
 9. I § 183, stk. 1, ændres »Den, der til skade  

 for« til: »Den, der med forsæt til skade på«.
 10. I § 183, stk. 2, ændres »Sker det« til:  

 »Foretages en af de i stk. 1 nævnte handlinger«.
 § 183. Den, der til skade for andres person eller formue forvolder  

 sprængning, spredning af skadevoldende luftarter, oversvømmelse, skibbrud,  

 jernbane- eller anden transportulykke, straffes med fængsel indtil 12 år.
 Stk. 2. Sker det under de i § 180 angivne omstændigheder, er  

 straffen fængsel indtil på livstid.
 Stk. 3. Begås forbrydelsen uagtsomt, er straffen bøde, hæfte eller  

 fængsel indtil 2 år.
 11. § 183 a affattes således:
»§ 183 a.
Den, som om bord i et luftfartøj eller skib ved  

 ulovlig tvang, jf. § 260, overtager kontrollen over fartøjet eller griber ind  

 i dettes manøvrering, straffes med fængsel indtil på livstid«.
§ 183 a.
Den, som om bord i et luftfartøj ved ulovlig tvang jfr. §  

 260, overtager kontrollen over luftfartøjet eller griber ind i dettes  

 manøvrering, straffes med fængsel indtil 12 år.
 12. § 241 affattes således:
»§ 241. Den, som uagtsomt forvolder en andens død, straffes  

 med bøde, hæfte eller fængsel indtil 4 måneder eller under skærpende  

 omstændigheder med fængsel indtil 4 år.« § 241. Den, som uagtsomt forvolder en andens død, straffes med  

 hæfte eller bøde, under skærpende omstændigheder med fængsel indtil 4 år.' 13. I § 263, stk. 3, og § 264, stk. 2, ændres »2  

 år« til: »4 år«.
§ 263. Med bøde, hæfte eller fængsel indtil 6 måneder straffes  

 den, som uberettiget 1) bryder eller unddrager nogen et brev, telegram eller anden lukket  

 meddelelse eller optegnelse eller gør sig bekendt med indholdet, 2) skaffer sig adgang til andres gemmer, 3) ved hjælp af et apparat hemmeligt aflytter eller optager udtalelser  

 fremsat i enrum, telefonsamtaler eller anden samtale mellem andre eller  

 forhandlinger i lukket møde, som han ikke selv deltager i, eller hvortil han  

 uberettiget har skaffet sig adgang.
Stk. 2. Med bøde, hæfte eller fængsel indtil 6 måneder straffes  

 den, som uberettiget skaffer sig adgang til en andens oplysninger eller programmer, der er bestemt til  

 at bruges i et anlæg til elektronisk databehandling.
 Stk. 3. Begås de i stk. 1 eller 2 nævnte forhold med forsæt til at  

 skaffe sig eller gøre sig bekendt med oplysninger om en virksomheds  

 erhvervshemmeligheder eller under andre særlig skærpende omstændigheder, kan  

 straffen stige til fængsel indtil 2 år.
§ 264. Med bøde eller hæfte eller fængsel indtil 6 måneder  

 straffes den, som uberettiget 1) skaffer sig adgang til fremmed hus eller andet ikke frit tilgængeligt  

 sted, 2) .......
 Stk. 2. Begås det i stk. 1, nr. 1, nævnte forhold med forsæt til  

 at skaffe sig eller gøre sig bekendt med oplysninger om en virksomheds  

 erhvervshemmeligheder eller under andre særlig skærpende omstændigheder, kan  

 straffen stige til fængsel indtil 2 år.
Ad § 2 1. § 688, stk. 3, nr. 5, affattes således:
 »5) de i straffelovens § 60, stk. 1, nr. 3, og § 66, stk. 4, nævnte  

 sager vedrørende betinget dømte«.
 § 688. Ved byretterne, henholdsvis sø- og handelsretten, behandles  

 i første instans de sager, som ikke henhører under landsretterne.
 Stk. 2. Domsmænd medvirker i:
 1)...
 2)...
 Stk. 3. Domsmænd medvirker ikke i:
 1)...
 2)...
 3)...
 4)...
 5) de i straffelovens § 60, stk. 1, nr. 3, omhandlede sager vedrørende  

 betinget dømte.
 2. § 692, stk. 4, nr. 4, affattes således:
 »4) de i straffelovens § 60, stk. 1, nr. 3, og § 66, stk. 4, nævnte  

 sager vedrørende betinget dømte«.
§ 692. Ved landsretterne behandles endvidere afgørelser i  

 anledning af anke eller kære af byretternes domme, kendelser og beslutninger.
 Stk. 4. Domsmænd medvirker ikke i:
 1)...
 2)...
 3)...
 4) de i straffelovens § 60, stk. 1, nr. 3, omhandlede sager vedrørende  

 betinget dømte.
 3. I §§ 756 og 763 ændres »en betinget dom« til:  

 »en betinget dom i henhold til straffelovens kapitel 7 eller 8«.
§ 756. Den, der med rimelig grund mistænkes for overtrædelse af  

 bestemmelser, som er fastsat i en betinget dom, i dom eller kendelse efter  

 straffelovens §§ 68, 69, 70 eller 72, ved betinget benådning, ved  

 prøveløsladelse eller en foranstaltning, der er fastsat i medfør af § 765,  

 kan anholdes af politiet, såfremt det er nødvendigt på den måde at sikre hans foreløbige  

 tilstedeværelse.
§ 763. Er der begrundet mistanke om, at en person har overtrådt  

 vilkår, som er fastsat i en betinget dom, ved betinget benådning eller ved  

 prøveløsladelse, kan han varetægtsfængsles, hvis retten finder, at  

 overtrædelsen er af en sådan beskaffenhed, at der foreligger spørgsmål om  

 fuldbyrdelse af fængselsstraf eller indsættelse i anstalt, og 1) der efter det om den pågældendes forhold oplyste er bestemte grunde til  

 at antage, at han vil unddrage sig følgerne af vilkårsovertrædelsen, eller 2) der efter det om hans forhold oplyste er bestemte grunde til at frygte,  

 at han på fri fod fortsat vil overtræde vilkårene, og det under hensyn til  

 overtrædelsernes beskaffenhed skønnes påkrævet, at disse forhindres ved, at  

 han varetægtsfængsles.
 Stk. 2. .
 4. § 808, stk. 2, nr. 1, affattes således:
 »1) betinget dom i henhold til straffelovens kapitel 7 eller 8«.
 § 808. . . .
Stk. 2. En nærmere undersøgelse vedrørende sigtedes personlig  

 forhold, herunder navnlig hans tidligere og nuværende forhold i hjem, skole og arbejde samt  

 hans legemlige og åndelige tilstand, skal i almindelighed foretages, når der  

 kan blive spørgsmål om anvendelse af 1) betinget dom 2) tiltalefrafald på andre vilkår end vedtagelse af bøde og betaling af  

 erstatning, 3) retsfølger, der træder i stedet for straf.
 Stk. 3. . . .
Bilag 2 Uddrag af EF-forordning nr. 1588/1990 af 11. juni 1990 om fremsendelse af  

 fortrolige statistiske oplysninger til De Europæiske Fællesskabers  

 Statistiske Kontor (EFT 1990 L 151/3).
Artikel 3 1. De nationale myndigheder bemyndiges til at fremsende  

 fortrolige statistiske oplysninger til Eurostat.
 2. Nationale bestemmelser om hemmeligholdelse af statistiske  

 oplysninger kan ikke påberåbes for at hindre fremsendelse af fortrolige  

 statistiske oplysninger til Eurostat, hvis en fællesskabsretsakt, der  

 indeholder bestemmelser om udarbejdelse af en fællesskabsstatistik,  

 foreskriver fremsendelsen af sådanne oplysninger.
 3. Fremsendelse til Eurostat af fortrolige statistiske oplysninger  

 om virksomhedernes struktur og aktivitet, der er indsamlet inden denne  

 forordnings ikrafttræden, skal ske i overensstemmelse med gældende regler og  

 praksis i medlemsstaterne med hensyn til fortrolige statistiske oplysninger.
Fremsendelse af fortrolige statistiske oplysninger som defineret i stk. 2  

 til Eurostat sker på en måde, som udelukker direkte identificering af de  

 statistiske enheder.
Dette er ikke til hinder for, at der kan fastsættes mere  

 vidtgående bestemmelser i overensstemmelse med medlemsstaternes lovgivning.
 4. De nationale myndigheder er ikke forpliget til at fremsende  

 oplysninger til Eurostat om fysiske personers private forhold, hvis disse  

 oplysninger er af en sådan art, at de muliggør direkte eller indirekte  

 indentifikation af disse personer.
Artikel 6 Medlemsstaterne træffer inden den 1. januar 1992 de fornødne  

 foranstaltninger med henblik på at skride ind over for enhver misligholdelse  

 af forpligtelsen til at hemmeligholde fortrolige statistiske oplysninger, der  

 fremsendes i overensstemmelse med artikel 3. Disse foranstaltninger vedrører  

 i det mindste krænkelser på den pågældende medlemsstats område, begået af  

 tjenestemænd eller øvrige ansatte ved Eurostat, samt af andre fysiske  

 personer, der arbejder på kontrakt i Eurostats kontorer.
Medlemsstaterne meddeler omgående Kommissionen de foranstaltninger, de har  

 truffet.
Kommissionen underretter de øvrige medlemsstater herom.
Efter 2. behandling den 17. december 1991 § 1 I borgerlig straffelov, jf. lovbekendtgørelse nr. 607 af 6. september  

 1986, som ændret senest ved lov nr. 793 af 27. november 1990, foretages  

 følgende ændringer:
 1. Lovens titel affattes således:
 »Straffeloven«.
 2. I § 2 udgår »borgerlige«.
 3. § 56, stk. 2, 2. pkt., ophæves.
 4. I § 58, stk. 1, 1. pkt., ændres »3 måneder«  

 til: »6 måneder«.
 5. § 60, stk. 1, nr. 3, affattes således:
»3) ved dom fastsætte straf eller anden retsfølge for den begåede  

 lovovertrædelse eller - hvis straf er fastsat i den betingede dom - træffe  

 afgørelse om fuldbyrdelse af denne straf. § 58, stk. 1, finder tilsvarende  

 anvendelse.« 6. I § 61, stk. 2, nr. 2, ændres »dette kapitel«  

 til: »dette eller det følgende kapitel«.
 7. 8. kapitel affattes således:
»8. kapitel Samfundstjeneste § 62. Såfremt betinget dom efter reglerne i §§ 56 og 57 ikke  

 findes tilstrækkelig, kan retten, hvis tiltalte findes egnet hertil, afsige  

 betinget dom med vilkår om samfundstjeneste.
 Stk. 2. Afgørelsen om udsættelse af frihedsstraf træffes efter  

 reglerne i § 56, stk. 1 og 2.
 Stk. 3. Udsættelsen betinges af, at den dømte ikke i en prøvetid  

 begår strafbart forhold, og at han overholder de i medfør af § 63 fastsatte  

 vilkår.
 § 63. Som vilkår for udsættelsen af frihedsstraf bestemmes, at den  

 dømte skal udføre ulønnet samfundstjeneste i mindst 40 og højst 240 timer.  

 Den fastsatte arbejdspligt skal opfyldes inden for en længstetid, der udmåles  

 i forhold til antallet af arbejdstimer.
 Stk. 2. Der fastsættes en prøvetid, som i almindelighed svarer til  

 længstetiden for arbejdspligtens opfyldelse, men, hvis det findes  

 formålstjenligt, kan være længere, dog højst 2 år.
Stk. 3. Den dømte undergives tilsyn i prøvetiden.
Der kan  

 endvidere fastsættes vilkår om, at den dømte undergives ambulant  

 afvænningsbehandling for misbrug af alkohol eller narkotika eller ambulant  

 psykiatrisk behandling.
 § 64. Foreligger flere uligeartede lovovertrædelser til samlet  

 pådømmelse, kan retten, såfremt særlige grunde taler derfor, i forbindelse  

 med betinget dom med vilkår om samfundstjeneste fastsætte en bøde eller en  

 kort ubetinget frihedsstraf for en eller nogle af lovovertrædelserne.  

 Ubetinget hæftestraf kan idømmes, selv om der fastsættes straf af fængsel i  

 den betingede dom.
 § 65. Bestemmelserne i § 59 om tilsynsmyndighedens forskrifter og  

 om ændring eller ophævelse af vilkår finder tilsvarende anvendelse på de i  

 medfør af § 63 trufne bestemmelser.
§ 66. Hvis den dømte overtræder vilkåret om samfundstjeneste eller  

 andet vilkår, kan retten 1) træffe afgørelse om ubetinget frihedsstraf for den begåede  

 lovovertrædelse eller 2) bestemme, at betinget dom skal opretholdes, eventuelt i forbindelse med  

 en forlængelse af længstetiden for samfundstjeneste og af prøvetiden inden  

 for den i § 63 nævnte grænse.
Stk. 2. Ved fastsættelse af ubetinget straf efter stk. 1, nr. 1,  

 kan § 58, stk. 1, anvendes.
En betinget delstraf efter denne bestemmelse  

 træder da i stedet for dommen til samfundstjeneste, og hertil kan knyttes de  

 i medfør af § 63, stk. 3, fastsatte vilkår.
Uanset disse bestemmelser kan der  

 i forbindelse med fortsat samfundstjeneste idømmes en ubetinget frihedsstraf  

 på indtil 3 måneder.
Stk. 3. Ved fastsættelse af straf skal der tages hensyn til  

 omfanget af den samfundstjeneste, som den dømte har udført.
En i medfør af §  

 56, stk. 2, fastsat straf kan nedsættes.
 Stk. 4. Afgørelser om fuldbyrdelse af en udsat straf træffes ved  

 dom, andre afgørelser ved kendelse. § 59, stk. 3, finder tilsvarende  

 anvendelse.
 § 67. Reglerne i § 61 finder tilsvarende anvendelse i sager om  

 personer, som efter betinget dom med vilkår om samfundstjeneste sigtes for et  

 strafbart forhold begået før eller efter dommen.
 Stk. 2. Såfremt en ubetinget delstraf idømmes efter § 58, stk. 1,  

 eller § 61, stk. 2, nr. 1, træder for den øvrige strafs vedkommende en  

 betinget dom efter 7. kapitel i stedet for dommen til samfundstjeneste.  

 Uanset bestemmelsen i 1. pkt. kan der i forbindelse med fortsat  

 samfundstjeneste idømmes en ubetinget frihedsstraf på indtil 3 måneder.
Stk. 3. § 66, stk. 3, finder tilsvarende anvendelse.« 8. I § 152 b indsættes som stk. 2:
»Stk. 2. Med samme straf som efter § 152 straffes endvidere den, som  

 virker eller har virket som ansat ved De Europæiske Fællesskabers Statistiske  

 Kontor, eller som arbejder eller har arbejdet i kontorets lokaler, og som  

 uberettiget videregiver eller udnytter fortrolige statistiske oplysninger,  

 hvortil den pågældende i den forbindelse har fået kendskab.« 9. I § 183, stk. 1, ændres »Den, der til skade  

 for« til: »Den, der med forsæt til skade på«.
 10. I § 183, stk. 2, ændres »Sker det« til:  

 »Foretages en af de i stk. 1 nævnte handlinger«.
 11. § 183 a affattes således:
» § 183 a.
Den, som om bord i et luftfartøj eller skib ved  

 ulovlig tvang, jf. § 260, overtager kontrollen over fartøjet eller griber ind  

 i dettes manøvrering, straffes med fængsel indtil på livstid.« 12. § 241 affattes således:
» § 241. Den, som uagtsomt forvolder en andens død, straffes  

 med bøde, hæfte eller fængsel indtil 4 måneder eller under skærpende  

 omstændigheder med fængsel indtil 4 år.« 13. I § 263, stk. 3, og § 264, stk. 2, ændres  

 »2 år« til: »4 år«.
§ 2 I retsplejeloven, jf. lovbekendtgørelse nr. 748 af 1. december 1989, som  

 ændret senest ved lov nr. 348 og 349 af 6. juni 1991, foretages følgende  

 ændringer:
 1. § 688, stk. 3, nr. 5, affattes således:
»5) de i straffelovens § 60, stk. 1, nr. 3, og § 66, stk. 4, nævnte  

 sager vedrørende betinget dømte.« 2. § 692, stk. 4, nr. 4, affattes således:
»4) de i straffelovens § 60, stk. 1, nr. 3, og § 66, stk. 4, nævnte  

 sager vedrørende betinget dømte.« 3. I §§ 756 og 763 ændres »en betinget  

 dom« til: »en betinget dom i henhold til straffelovens kapitel 7  

 eller 8«.
 4. § 808, stk. 2, nr. 1, affattes således:
 »1) betinget dom i henhold til straffelovens kapitel 7 eller 8«.
§ 3 Loven træder i kraft den 1. april 1992.
§ 4 Lovens § 1 gælder ikke for Færøerne, men kan ved kongelig anordning helt  

 eller delvis sættes i kraft for denne landsdel med de afvigelser, som de  

 særlige færøske forhold tilsiger.
