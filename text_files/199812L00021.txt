Fremsat den 7. oktober 1998 af  

 erhvervsministeren (Pia Gjellerup) Forslag til Lov om ændring af søloven (Overførsel af registreringsregler m.v.) § 1 I søloven, jf. lovbekendtgørelse nr. 39 af 20. januar 1998,  

 foretages følgende ændringer:
 1. I § 2 indsættes som stk. 2:
»Stk. 2. Skibe optaget i skibsregistret i medfør af  

 stk. 1 sidestilles i enhver henseende med danske skibe og er berettigede til  

 at føre dansk flag.« 2. § 3 affattes således:
 »§ 3. Skibe, som er registreret eller i  

 medfør af §§ 10 eller 12 skal registreres, må ikke gå  

 i fart, forinden de er forsynet med nationalitetsbeviser.
 Stk. 2. Nationalitetsbeviser skal opbevares om bord og  

 på forlangende forevises myndighederne.
Stk. 3. Erhvervsministeren fastsætter nærmere  

 regler om mærkning af skibe samt udfærdigelse af  

 nationalitetsbeviser.« 3. I § 5 indsættes som stk. 2 -  

 6:
 »Stk. 2. Skibsnavne for skibe med en bruttotonnage på 20  

 eller derover, jf. § 10, stk.1, kan kun registreres, hvis de tydeligt  

 adskiller sig fra andre registrerede skibsnavne.
 Stk. 3. Skibsregistrator skal nægte registrering af  

 skibsnavne, der griber ind i et af et andet rederi benyttet  

 særpræget navngivningssystem.
 Stk. 4. Navn og hjemsted skal angives på skibet.
Stk. 5. Ved udslettelse af skibet af skibsregistret fortabes  

 retten til skibets navn.
Retten til skibets navn kan dog på ejerens  

 begæring forbeholdes for et tidsrum af 3 år regnet fra  

 udslettelsen.
Stk. 6. Bestemmelsen i stk. 2 finder ikke anvendelse  

 på skibe, der er optaget i medfør af § 10, stk. 2,  

 eller § 12.« 4. §§ 7 - 50 affattes således:
 »§ 7. Patentdirektoratet fører et  

 register over de anmeldte skorstensmærker og kontorflag.  

 Erhvervsministeren fastsætter regler om ansøgning, registrering,  

 sletning m.v. af skorstensmærker og kontorflag samt regler om gebyrer  

 for indlevering af ansøgninger og udskrifter af registret.
 Stk. 2. Samtlige de i registret indførte mærker  

 og flag skal tydeligt adskille sig fra hverandre.
 Stk. 3. Ved optagelsen i registret opnås eneret til  

 benyttelse af de anmeldte mærker og flag.
§ 8. Danske skibe må som nationalitetsmærke alene  

 føre det danske flag.
Udslettes et skib af skibsregistret, fortabes  

 retten til at lade skibet sejle under dansk flag.
§ 9. Ved kongelig resolution kan der meddeles tilladelse til,  

 at skibe, der går i fart på oversøiske havne, som  

 nationalitetsmærke fører dansk splitflag med et foreskrevet  

 særligt mærke.
Tilladelsen kan til enhver tid kaldes tilbage.  

 Endvidere kan der ved kongelig resolution fastsættes nærmere  

 bestemmelser, hvorefter skibe, der går i postfart for staten, kan  

 føre et særligt postflag.
2. kapitel Registrering i skibsregistret Registrering af skibe og skibe under bygning § 10. Skibe, som er færdigbyggede og har en  

 bruttotonnage på 20 eller derover, skal af ejeren anmeldes til  

 registrering i skibsregistret.
 Stk. 2. Skibe med en bruttotonnage på 5 eller derover,  

 men under 20, kan på ejerens begæring registreres i  

 skibsregistret.
 Stk. 3. Skibe, som er under bygning her i riget, kan på  

 ejerens begæring optages i en særlig afdeling af skibsregistret  

 (skibsbygningsregistret), hvis skibets bygning er så vidt fremskreden,  

 at skibet på betryggende måde kan identificeres, og hvis dets  

 bruttotonnage skønnes at blive målt til mindst 5.
§ 11. Krigsskibe kan ikke registreres.
Det samme gælder  

 skibe, der er optaget i udenlandske skibsregistre, jf. dog § 24 og  

 § 26 om bareboatregistrering.
 Stk. 2. Flydedokke, kabeltromler, flydende beholdere og andet  

 lignende materiel anses ikke som skibe ved anvendelsen af denne lovs  

 regler.
 Stk. 3. Pramme, lægtere, uddybningsmaskiner, flydekraner  

 og lignende anses som skibe, men er undtaget fra anmeldelsespligten i  

 medfør af § 10, stk. 1, hvis de ikke er forsynet med  

 maskineri til fremdrivning.
§ 12. Skibe, hvis bruttotonnage er mindre end 20, og skibe,  

 som i medfør af § 11, stk. 3, er undtaget fra  

 anmeldelsespligten til skibsregistret, skal anmeldes til  

 fartøjsfortegnelsen.
Anmeldelsespligten er betinget af, at skibet er  

 færdigbygget og i dansk eje.
Herudover kan tillige på ejerens  

 begæring optages færdigbyggede skibe, hvis ejeren opfylder de i  

 § 2 fastsatte betingelser.
Stk. 2. Fritidsfartøjer kan ikke optages i  

 fartøjsfortegnelsen.
Erhvervsministeren kan endvidere bestemme, at  

 grupper af mindre skibe ikke kan optages i denne fortegnelse.
 Stk. 3. Fartøjsfortegnelsen føres i  

 skibsregistret.
Stk. 4. Med undtagelse af § 10, stk. 3, § 15,  

 stk. 2, og §§ 22 - 39 finder bestemmelserne i dette kapitel, med de  

 fornødne lempelser, tilsvarende anvendelse ved registrering i  

 fartøjsfortegnelsen. § 7 finder ikke anvendelse for skibe optaget  

 i fartøjsfortegnelsen.
Erhvervsministeren fastsætter  

 nærmere regler herom.
 § 13. Anmeldelse om optagelse af skib i skibsregistret,  

 bortset fra fritidsfartøjer med en bruttotonnage mindre end 20, skal  

 ske inden 30 dage efter skibet er færdigbygget eller erhvervet.
 Stk. 2. Skibsregistrator kan forlænge denne frist.
 § 14. Anmeldelsen om optagelse af skib i skibsregistret eller  

 fartøjsfortegnelsen skal indeholde oplysninger om skibet og dets  

 ejer.
Stk. 2. Anmeldelsen skal være ledsaget af de  

 fornødne bevisligheder for, at anmelderen er ejer af skibet, og det  

 skal, bortset fra anmeldelse af skibe under bygning, godtgøres, at  

 betingelserne efter § 1 eller § 2 er opfyldt.
Erhvervsministeren  

 fastsætter regler om, hvilke bevisligheder der skal forelægges  

 skibsregistrator for at godtgøre, at ejeren opfylder betingelserne i  

 §1 eller § 2. Erhvervsministeren kan i særlige tilfælde  

 tillade registrering af skibe, selv om betingelserne i § 1 eller  

 § 2 ikke er opfyldt.
 Stk. 3. Skibets byggeår, byggested, art og type skal  

 angives.
 § 15. Er et skib erhvervet fra udlandet, eller begæres  

 det optaget i medfør af § 2, skal der tillige tilvejebringes  

 attest fra den udenlandske registreringsmyndighed om, at skibet ikke er  

 optaget i vedkommende udenlandske skibsregister eller skibsbygningsregister,  

 eller at det vil blive udslettet af registret den dag, det godtgøres  

 at være optaget i et andet lands skibsregister.
Stk. 2. Skibsregistrator kan i særlige tilfælde  

 foretage registrering, selv om der ikke er tilvejebragt attest fra den  

 udenlandske registreringsmyndighed.
Registreringen kan dog kun ske  

 såfremt det land, fra hvilket skibet erhverves, eller i hvis  

 skibsregister eller skibsbygningsregister det har været indført,  

 hverken har tiltrådt den internationale konvention af 1967 om  

 indførelse af visse ensartede regler angående  

 søpanterettigheder og andre panterettigheder i skib eller den  

 internationale konvention af 1967 om registrering af rettigheder i skibe  

 under bygning.
Stk. 3. Er et skib erhvervet fra udlandet, eller begæres  

 det optaget i medfør af § 2, skal panterettigheder, der er  

 anført i den i stk. 1 omhandlede udslettelsesattest, eller hvis  

 eksistens godtgøres af panthaveren, og som opfylder betingelserne i  

 § 74, overføres til skibsregistret samtidig med skibets  

 registrering.
Erhvervsministeren fastsætter regler herom.
Ændringer i det registrerede § 16. Enhver ændring i de oplysninger, som er meddelt  

 til skibsregistret, skal anmeldes inden 30 dage efter, at ændringen er  

 indtrådt.
Skibsregistrator kan forlænge denne frist.
 Stk. 2. Anmeldelse skal ske til skibsregistrator.
Stk. 3. Anmeldelsespligten påhviler ejeren.
Ved  

 ændringer i adkomstforholdene påhviler pligten både  

 overdrageren og erhververen.
 Stk. 4. Den, der ved betinget adkomst erhverver ret til  

 skibet, anses i forhold til det offentlige som ejer.
Stk. 5. Overtagelse til privat skifte anses som en  

 ændring i adkomstforholdene.
Det samme gælder ved hensidden i  

 uskiftet bo, for så vidt angår skibe, som den afdøde  

 ægtefælle var registreret ejer af.
 Stk. 6. Påbegyndelse af konkursbehandling, offentligt  

 skifte og bobestyrerbehandling af dødsboer anses ikke for en  

 ændring af adkomstforholdene, men det påhviler henholdsvis  

 kurator, skifteretten eller bobestyreren straks at sende meddelelse herom til  

 skibsregistrator.
Udslettelse af skib fra skibsregistret § 17. Et skib udslettes af skibsregistret,  

 såfremt 1)	ejeren ikke længere kan anses for dansk, jf. § 1, eller  

 ikke længere opfylder de i medfør af § 2 fastsatte  

 betingelser, eller 2)	skibet overdrages eller overgår til nogen, som ikke kan anses  

 for dansk, jf. § 1, eller som ikke opfylder de i medfør af  

 § 2 fastsatte betingelser, jf. dog § 20, stk. 3.
 Stk. 2. Endvidere udslettes skibe, der ophugges, forliser,  

 forsvinder eller erklæres for uistandsættelige af udmeldte syns-  

 og skønsmænd, af et godkendt klassifikationsselskab eller ved en  

 anden fremgangsmåde, der kan ligestilles hermed, jf. dog § 20,  

 stk. 3.
 Stk. 3. Et skib, der sælges ved tvangsauktion i udlandet  

 til nogen, der ikke kan anses som dansk ejer, eller der ikke opfylder de i  

 medfør af § 2 fastsatte betingelser, udslettes kun af  

 skibsregistret, såfremt skibet på salgstidspunktet befinder sig i  

 den stat, hvor tvangsauktionen finder sted og under forudsætning af, at  

 salget er sket i overensstemmelse med vedkommende stats lovgivning og den  

 internationale konvention af 1967 om indførelse af visse ensartede  

 regler angående søpanterettigheder og andre panterettigheder i  

 skib.
 Stk. 4. Endvidere udslettes et skib, der er optaget i  

 medfør af § 2, på ejerens skriftlige begæring, jf.  

 dog § 20, stk. 3.
 Stk. 5. Et skib, der er optaget i skibsbygningsregistret,  

 udslettes, når skibet afleveres af værftet, jf. dog § 20,  

 stk. 3. Endvidere udslettes skibet af skibsbygningsregistret,  

 såfremt det går tabt, mens det er under bygning, jf.  

 stk. 2.
 § 18. Et fritidsfartøj kan slettes af skibsregistret  

 på ejerens begæring, såfremt der ikke er registreret pant,  

 brugsrettigheder eller andre rettigheder i skibet på det tidspunkt,  

 hvor udslettelsen anmeldes.
 Stk. 2. Det er en betingelse for udslettelsen, at ejeren har  

 indsendt skibets nationalitetsbevis og dokumentation for, at  

 kendingsbogstaverne er udhugget på skibet.
 Stk. 3. Skibsregistrator kan i særlige tilfælde  

 dispensere fra reglen i stk. 2.
§ 19. Det påhviler ejeren af skibet at gøre  

 anmeldelse til skibsregistrator om ethvert forhold, som medfører  

 udslettelse af skibet, umiddelbart efter at ejeren er blevet bekendt med  

 forholdet.
Er et skib forsvundet, skal anmeldelse om udslettelse indsendes,  

 når det tidspunkt er kommet, da forsikringssummen i medfør af  

 forsikringsaftalelovens § 71 kan udbetales.
 Stk. 2. Samtidig med anmeldelsen, der skal være ledsaget  

 af de fornødne bevisligheder, afleveres skibets nationalitetsbevis til  

 skibsregistrator, eller skriftlig redegørelse afgives om årsagen  

 til, at dette ikke kan ske.
 § 20. Udslettelse af skibsregistret må ikke finde sted,  

 forinden der af skibsregistrator er sendt meddelelse herom til indehavere af  

 anmeldte rettigheder, og der er forløbet en frist på 30 dage fra  

 meddelelsens afsendelse, medmindre de anmeldte rettighedshavere giver  

 skriftligt samtykke til udslettelsen, eller det godtgøres, at  

 rettighederne er bortfaldet.
 Stk. 2. Udslettelse kan dog ikke finde sted, hvis det oplyses,  

 at en anmeldt rettighedshaver har foretaget retslige skridt til  

 gennemførelse af sin ret over skibet, medmindre  

 retsforfølgningen ikke fremmes uden ufornødent ophold eller ved  

 endelig afgørelse nægtes fremme.
Stk. 3. Udslettelse kan heller ikke finde sted, hvis der er  

 registreret panterettigheder i skibet, medmindre indehaverne af de  

 registrerede panterettigheder giver skriftligt samtykke til udslettelsen.
I  

 stedet anføres der på skibsbladet en bemærkning om det  

 forhold, der skulle give anledning til udslettelse, og der kan herefter ikke  

 registreres rettigheder i skibet.
Retten til at lade skibet sejle under dansk  

 flag og retten til skibets navn fortabes.
Skibets nationalitetsbevis skal  

 afleveres til skibsregistrator i overensstemmelse med § 19,  

 stk. 2.
Stk. 4. Anmeldes et skib til udslettelse af skibsregistret for  

 at blive overført til et udenlandsk register, og er betingelserne for  

 udslettelse af skibet til stede, udsteder skibsregistrator på  

 begæring en erklæring om, at skibet er udslettet eller vil blive  

 udslettet af skibsregistret samme dag, det godtgøres at være  

 optaget i det udenlandske register, dog senest 30 dage fra erklæringens  

 udstedelse.
Er sådan erklæring udstedt, kan rettigheder ikke  

 længere anmeldes til registrering.
 Stk. 5. Henstår der ved skibets udslettelse rettigheder  

 på skibets blad i skibsregistret, skal attest om skibets udslettelse  

 give oplysning om disse rettigheders indhold.
 § 21. Et skib udslettes ikke af skibsregistret, selv om det  

 ved ommåling ansættes til en mindre bruttotonnage end 5.
Bareboatregistrering § 22. Et handelsskib, der ikke efter § 1 eller § 2  

 kan anses som dansk, og som bareboatbefragtes af en reder, der efter § 1  

 eller § 2 kan anses for at være dansk, kan af befragteren anmeldes  

 til optagelse i skibsregistret.
Skibet kan optages for en periode på op  

 til 5 år.
Skibsregistrator kan efter skriftlig anmodning fra  

 befragteren forlænge denne periode med op til 1 år ad gangen.
 Stk. 2. Et skib, der er optaget efter stk. 1 sidestilles  

 med et dansk skib, er berettiget til at føre dansk flag og er  

 undergivet dansk ret.
 Stk. 3. Der kan ikke registreres panterettigheder eller andre  

 rettigheder i et skib, der optages efter stk. 1.
 Stk. 4. Det er en betingelse for optagelse i skibsregistret,  

 at der vedlægges en attest fra den udenlandske registreringsmyndighed  

 om, at skibet har ret til at føre et andet nationalitetsflag i  

 befragtningsperioden.
§ 23. Et skib, der er registreret efter § 22, udslettes  

 af registret, når 1)	befragtningsaftalen ophører, 2)	betingelserne for registrering efter § 22 ikke længere er  

 til stede, 3)	befragteren skriftligt begærer det, eller 4)	skibet ikke længere efter lovgivningen i skibets hjemland har  

 ret til midlertidigt at føre et andet nationalitetsflag end  

 hjemlandets.
Stk. 2. Endvidere udslettes skibet af registret, når det  

 ophugges, forliser, forsvinder, eller erklæres for  

 uistandsætteligt af udmeldte syns- og skønsmænd, af et  

 anerkendt klassifikationsselskab eller ved anden fremgangsmåde, der kan  

 sidestilles hermed.
Når en sådan udslettelsesgrund foreligger,  

 har befragteren pligt til skriftligt, senest 30 dage efter at  

 udslettelsesgrunden er blevet befragteren bekendt, at anmelde dette til  

 skibsregistrator.
§ 24. Et skib, der er registreret i skibsregistret, og som  

 bareboatbefragtes af en reder, der efter § 1 eller § 2 ikke kan  

 anses for at være dansk, udslettes ikke af skibsregistret, selv om  

 skibet på grundlag af en befragtningsaftale optages i et udenlandsk  

 skibsregister.
Skibet har i befragtningsperioden ret til midlertidigt at  

 føre et andet nationalitetsflag end det danske med de rettigheder og  

 pligter, der følge heraf.
Der kan forsat registreres panterettigheder  

 og andre rettigheder i skibet i skibsregistret.
Stk. 2. Skibet har ret til at føre et andet  

 nationalitetsflag i op til 5 år fra anmeldelsen.
Skibsregistrator kan  

 efter skriftlig anmodning fra ejeren forlænge denne periode med op til  

 1 år ad gangen.
Stk. 3. Det er en betingelse for, at skibet midlertidigt har  

 ret til at føre et andet nationalitetsflag, jf. stk. 1, at alle  

 indehavere af anmeldte rettigheder har givet skriftlig tilladelse til, at  

 skibet skifter flag, og at der tillige er vedlagt en attest fra den  

 udenlandske registreringsmyndighed om, at skibet kan optages i det  

 udenlandske register.
Optages skibet i et register i et land, der ikke er  

 medlem af Den Europæiske Union eller omfattet af EØS-aftalen,  

 kan flagskiftet kun ske i overensstemmelse med stk. 5.
Stk. 4. Det er endvidere en betingelse for, at skibet  

 midlertidigt får ret til at føre et andet nationalitetsflag, jf.  

 stk. 1, at bareboataftalen ikke er indgået med et fremmed selskab  

 eller lignende, hvori skibets ejer har en direkte eller indirekte  

 kapitalinteresse på 20 pct. eller derover og endvidere har indflydelse  

 på selskabets drift.
Det gælder dog ikke, hvis det over for  

 skibsregistrator dokumenteres, at flagskifte er nødvendigt for at  

 opfylde et udenlandsk myndighedskrav om anvendelse af et bestemt flag som  

 betingelse for markedsadgang.
 Stk. 5. Erhvervsministeren fastsætter efter  

 høring af Skibstilsynsrådet regler om, hvilke nationalitetsflag  

 danske skibe, der bareboatbefragtes til ikke-danske ejere, kan  

 føre.
§ 25. Når befragtningsaftalen, jf. § 24,  

 ophører, bortfalder retten til at føre et andet  

 nationalitetsflag.
Ejeren skal inden 30 dage efter befragtningsaftalens  

 ophør anmelde dette til skibsregistrator.
 Stk. 2. Endvidere har ejeren af et dansk skib, der  

 midlertidigt har ret til at føre et andet nationalitetsflag, jf.  

 § 24, pligt til inden 7 dage skriftligt at anmelde til skibsregistrator,  

 såfremt den pågældende indgår en  

 tidsbefragtningsaftale, hvorefter ejeren på ny disponerer over skibet i  

 en periode.
Stk. 3. Skibsregistrator kan med henblik på at  

 undgå misbrug kræve dokumentation for, at tidsbefragtningsaftalen  

 har været nødvendig af kommercielle grunde.
Såfremt  

 skibsregistrator ikke anser dokumentationen for fyldestgørende, kan  

 skibsregistrator nægte skibet adgang til fortsat at føre et  

 andet nationalitetsflag end det danske.
 § 26. Reglerne i § 13, § 15, §§ 17 - 21 og  

 §§ 28 - 38 finder ikke anvendelse på skibe, der midlertidigt  

 fører dansk flag.
 Stk. 2. Reglerne i § 3 og § 5, stk. 2-6, finder  

 ikke anvendelse på et dansk skib, der midlertidig fører et andet  

 nationalitetsflag end det danske.
 § 27. Erhvervsministeren fastsætter regler om, hvilke  

 bevisligheder der skal forelægges ved bareboatregistrering af  

 skibe.
Rettighedsregistrering § 28. Rettigheder over de i skibsregistret indførte  

 skibe skal registreres for at opnå beskyttelse over for aftaler om  

 skibet og mod retsforfølgning.
 Stk. 2. Den ret, der skal fortrænge en uregistreret ret,  

 skal selv være registreret og erhververen ifølge aftale i god  

 tro.
 Stk. 3. Afgørelser om fratagelse af den retlige  

 handleevne efter værgemålslovens § 6 skal registreres for at  

 få gyldighed over for aftaler om skibet, der i god tro indgås med  

 den umyndige.
Stk. 4. For skibe optaget i medfør af § 10,  

 stk. 2, gælder, at de rettigheder, der er stiftet før  

 optagelsen i skibsregistret, bevarer deres gyldighed over for tredjemand,  

 såfremt de herom gældende regler er iagttaget.
Sådanne  

 rettigheder kan optages i skibsregistret, såfremt de stadig må  

 antages at have betydning.
 Stk. 5. Tinglysning efter reglerne i tinglysningslovens  

 kapitel 7 af rettigheder over skibe, som efter bestemmelsen i § 10,  

 stk. 2, kan optages i skibsregistret, kan ikke finde sted.
 § 29. For at et dokument skal kunne registreres, må det  

 efter sit indhold gå ud på at fastslå, stifte, forandre  

 eller ophæve en ejendomsret, en panteret, en brugsret eller en ret, der  

 begrænser ejerens adgang til at råde i en eller flere  

 nærmere angivne retninger.
 Stk. 2. Når et pantebrev, som er omsætningspapir,  

 er registreret, behøver overdragelse af pantebrevet ingen  

 registrering.
 § 30. Søpanterettigheder og tilbageholdelsesrettigheder  

 kan ikke registreres og har uden registrering den i § 52 og § 54  

 angivne retsstilling.
 § 31. Til registrering af arrest, udlæg, dom eller anden  

 offentlig retshandling, der angår et skib, kræves, at anmelderen  

 fremlægger erklæring fra den myndighed, som har foretaget  

 handlingen, eller en udskrift af dens bøger, og handlingen skal  

 angå den, der ifølge registret er beføjet til at  

 råde over skibet.
§ 32. Indholdet af et dokument, som begæres registreret,  

 skal være endeligt fastsat.
I skadesløsbreve er det dog  

 tilstrækkeligt at angive et størstebeløb for  

 gælden.
 Stk. 2. Ethvert privat dokument vedrørende et  

 registreret skib skal fremtræde som udstedt af den, der ifølge  

 registret, eller ved pantebreve ifølge transport, er beføjet  

 til at råde over retten, eller som udstedt med dennes samtykke.
 § 33. Erhvervsministeren kan fastsætte nærmere  

 regler om, hvilke krav der skal stilles til beviset for udstederens identitet  

 og myndighed, for ægtheden af dokumenter og forelagte bevisligheder, om  

 dokumenternes indretning og om, i hvilken udstrækning der skal  

 medfølge genparter eller fotokopier af dokumenter, som anmeldes eller  

 forevises ved registreringen.
 § 34. Såfremt et dokument ikke opfylder de i  

 §§ 29-33 fastsatte betingelser for registrering, skal det afvises.
 Stk. 2. Hvis der foreligger en mangel, som skønnes at  

 kunne afhjælpes, kan skibsregistrator dog fastsætte en frist for  

 tilvejebringelse af de fornødne bevisligheder for, at registrering kan  

 foretages, således at afvisning først finder sted, når  

 bevislighederne ikke foreligger inden udløbet af denne frist.
 Stk. 3. Har et dokument ikke angivet den berettigedes  

 prioritetsstiling eller angivet denne på en mod registret stridende  

 måde, eller er der mindre uoverensstemmelser mellem dokumentets indhold  

 og de forelagte bevisligheder, meddeles der dokumentet anmærkning  

 herom, og anmærkningens indhold indføres i registret.
 § 35. Udslettelse af registrerede rettigheder kan foretages,  

 såfremt der foreligger skriftligt samtykke fra den, der i registret  

 står indført som berettiget, eller bevis for, at retten er  

 bortfaldet ifølge sit indhold eller ved dom eller anden  

 retsafgørelse.
Stk. 2. Til udslettelse af pantebreve, som er  

 omsætningspapirer, kræves fremlæggelse af pantebrevet i  

 kvitteret stand, bevis for mortifikation eller ophør ifølge  

 retsbeslutning.
Pantebreve til statskassen og de af staten etablerede  

 låneinstitutioner kan dog efter bestemmelse af skibsregistrator  

 udslettes mod kvittering af den ifølge skibsregistret berettigede.
 § 36. Hvor intet andet er bestemt, regnes registreringens  

 retsvirkninger fra den dag, da dokumentet er anmeldt til  

 skibsregistrator.
Stk. 2. Dokumenter, der anmeldes samme dag, betragtes ved  

 registreringen som anmeldt samtidigt.
Medfører dette uklarhed i  

 adkomstforholdet, registreres dokumenterne, men udslettes påny,  

 såfremt anmelderen ikke inden en af skibsregistrator fastsat frist har  

 tilvejebragt klarhed i adkomstforholdet.
 Stk. 3. Rettigheder, der overføres fra et udenlandsk  

 register i medfør af reglen i § 15, stk. 3, bevarer den  

 retsstilling, som de havde før overførslen.
§ 37. Når et dokument er indført i  

 skibsregistret, kan ingen indsigelse fremsættes mod dets gyldighed over  

 for en godtroende erhverver ifølge registreret aftale.
Det samme  

 gælder over for en erhverver ifølge transport af et pantebrev,  

 som er omsætningspapir.
 Stk. 2. Dog bevares over for en sådan godtroende  

 erhverver den indsigelse, at dokumentet er falsk eller forfalsket, eller at  

 dets udstedelse retsstridigt er fremkaldt ved personlig vold eller trussel om  

 øjeblikkelig anvendelse af sådan, eller at udstederen af  

 dokumentet var umyndig ved udstedelsen.
 Stk. 3. Reglerne i stk. 1 og 2 finder ikke anvendelse med  

 hensyn til rettigheder, der er overført fra udenlandske registre i  

 medfør af reglen i § 15, stk. 3.
§ 38. Skibsregistrator udsteder på begæring  

 udskrift af skibsbladet.
Udskriften omfatter anmeldte rettigheder, som ikke  

 er udslettede.
Registreringens foretagelse § 39. Erhvervsministeren udpeger skibsregistrator, der  

 forestår førelsen af skibsregistret.
Skibsregistrator skal  

 opfylde de almindelige betingelser for at være byretsdommer.
 Stk. 2. Søfartsstyrelsen fungerer som sekretariat for  

 skibsregistrator.
Stk. 3. Registreringen sker ved indførelse i et for  

 hele landet fælles skibsregister.
Erhvervsministeren fastsætter  

 nærmere regler om registrets indretning og førelse, herunder  

 også om indføring af dokumenter modtaget via telefax eller ved  

 elektronisk overførsel i dagbogen.
 Stk. 4. Erhvervsministeren træffer bestemmelse om  

 inddeling af landet i havnekendingsnummerdistrikter.
 § 40. Erhvervsministeren kan fastsætte regler om gebyrer  

 for brugen af registrets edb-system, samt opkræve gebyr for  

 rykkerskrivelser m.v. ved for sen betaling af gebyrer.
 Præklusion m.v.
 § 41. Såfremt det gøres gældende, at en ret  

 over et skib, som er indført i eller anmeldt til skibsregistret, er  

 stiftet, forandret eller bragt til ophør, og denne påstand vel  

 kan sandsynliggøres, men dog ikke bevises, kan skibsregistrator,  

 eventuelt mod sikkerhedsstillelse, indkalde de personer, som måtte have  

 interesse i at modsætte sig registreringen eller udslettelsen.
Stk. 2. Indkaldelsen sker én gang i Statstidende i et  

 nummer, der udkommer den første hverdag i en måned.
Varslet er  

 mindst 4 uger fra kundgørelsen.
Der sendes så vidt muligt  

 særskilt meddelelse i anbefalet brev til dem, der ifølge  

 foreliggende oplysninger måtte have interesse heri.
Efter  

 skibsregistrators bestemmelse kan der endvidere foretages indkaldelse af de  

 interesserede i et udbredt dagblad eller på anden hensigtsmæssig  

 måde.
Omkostningerne ved indkaldelsen afholdes af den, der har fremsat  

 begæringen.
 Stk. 3. Fremkommer der ingen indsigelse mod påstanden,  

 afgør skibsregistrator sagen i overensstemmelse med påstanden.
§ 42. Hvis der i løbet af 10 år ikke er modtaget  

 efterretninger om et skib, som er indført i skibsregistret eller  

 fartøjsfortegnelsen, og det må antages, at det ikke  

 længere eksisterer, kan skibsregistrator bestemme, at skibet udslettes  

 af registret eller fartøjsfortegnelsen.
Skibsregistrator kan dog  

 bestemme, at udslettelsen først skal ske efter indkaldelse i  

 overensstemmelse med de i § 41 fastsatte regler.
Retsmidler § 43. Skibsregistrators afgørelser i henhold til denne  

 lov kan af enhver, der har en retlig interesse heri, indbringes for  

 landsretten i den landsretskreds, hvor det pågældende skibs  

 rederi er hjemmehørende, inden for en frist af 14 dage, regnet fra den  

 dag, da afgørelsen er meddelt vedkommende.
Landsretten kan dog,  

 når ansøgning indgives inden 6 måneder efter dette  

 tidspunkt, hvis omstændighederne taler for det, tillade, at  

 skibsregistrators afgørelse indbringes for retten.
Meddeles  

 tilladelse, skal sag anlægges inden 14 dage.
Hvis fagkundskab til  

 søforhold skønnes at være af betydning, kan retten  

 tilkalde 2 søkyndige dommere, der udtages blandt de af  

 Justitsministeriet i medfør af retsplejelovens § 6, stk. 4,  

 beskikkede dommere.
De om kæremål i borgerlige sager  

 gældende regler finder i øvrigt med de fornødne lempelser  

 tilsvarende anvendelse på indbringelsen for og behandlingen ved  

 landsretten.
Stk. 2. Landsrettens afgørelser efter stk. 1, 1.  

 og 2. pkt., kan ikke kæres.
Procesbevillingsnævnet kan dog give  

 tilladelse til kære af de nævnte afgørelser, hvis  

 kæren vedrører spørgsmål af principiel karakter.  

 Retsplejelovens § 392, stk. 2, finder tilsvarende anvendelse.
 § 44. Skibsregistrator kan med virkning for fremtiden  

 omgøre en afgørelse, såfremt der fremkommer nye  

 oplysninger, eller den oprindelige bestemmelse gik ud på, at en  

 begæring ikke kunne tages til følge.
 § 45. Hvis et dokument er blevet urigtigt gengivet i  

 skibsregistret eller skibsmappen eller ikke er blevet indført i  

 registret, eller det er indført med en fejlagtig anmeldelsesdato, har  

 den forurettede krav på rettelse og erstatning af statskassen for det  

 lidte tab.
Stk. 2. Har nogen, inden rettelse er sket, ved aftale  

 erhvervet ret over skibet i tillid til skibsregistrets eller skibsmappens  

 indhold, bliver det ved dom at afgøre, om selve retten skal tilkendes  

 den forurettede eller den godtroende erhverver, således at der ydes den  

 anden part erstatning.
Sagen anlægges ved Østre Landsret og  

 rettes mod skibsregistrator på det offentliges vegne.
 § 46. Ud over de i § 45 omhandlede tilfælde ydes  

 der af statskassen erstatning for tab, der er lidt som følge af, at en  

 ret er fortrængt i medfør af § 37, stk. 2, § 41  

 eller § 42.
 Stk. 2. Herudover yder statskassen erstatning for tab, der  

 skyldes forsømmelse, udvist af nogen, der medvirker ved  

 skibsregistreringen.
3. kapitel Om pant i skibe m.v.
 § 47. En registreret ret over et skib omfatter, når  

 intet andet er aftalt, tillige maskiner, kedler, motorer, radioudstyr,  

 ekkolod, fiskeredskaber, instrumenter og andet tilbehør, der er  

 anskaffet på ejerens bekostning og bestemt til anbringelse i skibet,  

 selv om det midlertidigt er adskilt fra skibet.
Stk. 2. Endvidere omfatter en registreret ret over et skib,  

 som er optaget i skibsbygningsregistret, de til skibet anskaffede materialer,  

 der er individualiseret inden for værftets område og  

 påmærket som vedrørende skibet.
Bygges dele af skibet  

 på anden virksomhed i Danmark, og er delene individualiseret i den  

 pågældende virksomhed og påmærket som  

 vedrørende skibet, kan det aftales, at delene er omfattet af den  

 registrerede ret.
Aftalen har kun virkning, hvis den er godkendt af  

 værftet, virksomheden og bygherren.
 Stk. 3. Særlige rettigheder kan ikke stiftes eller  

 forbeholdes over et skibs bestanddele eller det nævnte tilbehør,  

 bortset fra fiskeredskaber.
§ 48. Ophører en registreret panteret i et skib,  

 være sig helt eller delvis, eller viser den sig ikke at være  

 gyldigt stiftet, har ejeren, uanset modsat aftale med en efterstående  

 panthaver eller andre, ret til at besætte - enten straks eller senere -  

 den således ledige plads med en ny panteret, medmindre denne ved  

 ophøret eller senere giver afkald på denne ret.
Udslettes  

 panteretten, uden at ejeren samtidig benytter sig af sin ret til at  

 besætte den ledige plads med en ny panteret, skal det på  

 begæring noteres i skibsregistret, at den tidligere panteret nu  

 tilkommer ejeren.
Er notering ikke foretaget, rykker de efterstående  

 berettigede op i den ledige plads.
Ved tvangsauktion tilfalder en ledig plads  

 de øvrige i skibet berettigede.
Det samme gælder, såfremt  

 skibet på anden måde end ved tvangsauktion bortsælges af et  

 konkurs- eller gældsfragåelsesbo.
 Stk. 2. De i stk. 1 nævnte regler gælder  

 ligeledes en af ejeren forbeholdt plads til senere stiftelse af en  

 panteret.
Stk. 3. Det skal dog gyldigt kunne vedtages i et  

 efterstående pantebrev, at panteretten ifølge dette rykker op,  

 efterhånden som en foranstående panteret afdrages, eller  

 når denne panteret til et forud angivet bestemt tidspunkt helt  

 indfries.
I disse tilfælde kan der ikke vedtages en nedsættelse  

 af afdragets størrelse eller anden standsning i lånets afvikling  

 uden efterpanthaverens samtykke.
En henstand med afdrags erlæggelse fra  

 forpanthaverens side kan ikke bevirke, at efterpanthaverens kapital er  

 forfalden, hvorimod efterpanthaveren i så fald kan forlange det  

 forfaldne beløb udbetalt til sig selv som afdrag på skylden.  

 Hvis flere efterpanthavere kan gøre nævnte ret gældende,  

 tilfalder afdraget den bedst berettigede.
 § 49. Er det i et pantebrev fastsat, at hovedstol og  

 restgæld reguleres i takt med et bestemt indeks (indekspantebrev), kan  

 det uanset § 48, stk. 3, 1. pkt., i et efterstående pantebrev  

 gyldigt vedtages, at panteretten ifølge dette rykker op,  

 efterhånden som indekspanteretten afdrages eller indfries ved  

 betalinger, der efter pantebrevet er tidsfæstede.
 Stk. 2. § 48, stk. 3, 2.-4. pkt., finder tilsvarende  

 anvendelse.
 § 50. Besættes en ledig plads i prioritetsordenen med et  

 indekspantebrev, og medfører den fastsatte indeksregulering, at  

 panteretten overstiger den ledige plads, får den overskydende del af  

 panteretten prioritet efter samtlige efterstående og sideordnede  

 berettigede i skibet på tidspunktet for indekspantebrevets oprettelse.  

 Ejeren kan dog forbeholde en bestemt anden ledig plads for udvidelser  

 på indekspanteretten.
Stk. 2. De i stk. 1, 1. pkt., nævnte  

 efterstående berettigede, der efter § 48, stk. 3, eller  

 § 49 har oprykningsret efter en tidligere foranstående panteret,  

 rykker efter registreringen af indekspantebrevet op, i det omfang de efter  

 indholdet af den tidligere panteret havde ret hertil.
Den del af  

 indekspanteretten, som herefter fortrænges fra den foranstående  

 panterets plads, får samme prioritet som overskydende dele af  

 panteretten efter stk. 1.
Stk. 3. Er en ledig plads i prioritetsordenen blevet besat med  

 et indekspantebrev, kan en af de i stk. 1, 1. pkt., nævnte  

 efterstående eller sideordnede berettigede, der på tvangsauktion  

 ikke opnår fuld dækning ved det afgivne bud, forlange skibet  

 opråbt på ny på vilkår, at indeksreguleringen for  

 fremtiden tilsidesættes.
Indeksreguleringen kan dog ikke  

 tilsidesættes, i det omfang udvidelser på indekspanteretten kunne  

 rummes på pladser, som er forbeholdt for sådanne udvidelser forud  

 for de nævnte berettigede, og som har opnået dækning ved  

 auktionsbuddet. 1. pkt. finder ikke anvendelse, såfremt den fastsatte  

 indeksregulering ikke kan medføre, at panteretten overstiger den  

 ledige plads.
Stk. 4. Stk. 1-3 gælder ikke i forhold til de i  

 stk. 1, 1. pkt., nævnte efterstående eller sideordnede  

 berettigede, som har samtykket i besættelsen af den ledige plads med  

 indekspantebrevet.« 5. Efter § 50 indsættes:
»§ 50 a.
En panthaver kan ikke, når  

 denne giver skyldneren henstand med renter eller lignende ydelser, bevare sin  

 panteret for disse forud for de efterfølgende eller sideordnede  

 panthavere ud over et år fra forfaldsdagen.
Hvis en panthaver har krav  

 på forhøjet rente eller anden særlig ydelse i anledning af  

 forsinkelse med betaling, står sådanne krav ligeledes ved  

 fyldestgørelse af pantet tilbage for andre panthaveres ret.
Disse  

 regler kommer dog ikke til anvendelse på skadesløsbreve.
Stk. 2. En panthaver kan ikke uden samtykke af de  

 efterstående eller sideordnede berettigede i skibet træffe aftale  

 med skyldneren om længere uopsigelighed fra dennes side, end der var  

 aftalt, da den efterstående eller sideordnede ret blev stiftet.
Ej  

 heller kan panthaver træffe aftale med skyldneren om højere  

 rente, end der gjaldt på dette tidspunkt, uden nævnte  

 berettigedes samtykke, dersom den årlige rente derved ville overstige 6  

 pct.
Stk. 3. Andre ændringer i en panterets vilkår  

 eller virken behøver ikke nævnte berettigedes samtykke.  

 Vedtagelser i modsat retning er ugyldige.« 6. § 514 affattes således:
 »§ 514. Overtrædelse af § 10,  

 stk. 1, § 12, stk. 1, §§ 13-14, § 16, stk. 1,  

 § 19 eller § 25, stk. 1-2, straffes med bøde.
 Stk. 2. Den, der lader skib sejle under dansk flag uden at  

 være berettiget hertil, straffes med bøde.
 Stk. 3. Undlader nogen at efterkomme de pligter, der  

 påhviler dem efter bestemmelserne i kapitel 1 - 2 eller efter regler  

 udstedt i medfør heraf, kan skibsregistrator som tvangsmiddel  

 pålægge de pågældende daglige eller ugentlige  

 bøder.
Stk. 4. Retten til at have eller få udfærdiget  

 nationalitetsbevis kan inddrages efter bestemmelserne i straffelovens  

 §§ 78 og 79.« 7. Efter § 514 indsættes:
»§ 514 a.
I regler, der er udstedt i  

 medfør af loven, kan der fastsættes straf af bøde for  

 overtrædelse af reglerne.« § 2 Stk. 1. Loven træder i kraft den 1. marts 1999.
 Stk. 2. Samtidig ophæves lov om skibsregistrering, jf.  

 lovbekendtgørelse nr. 272 af 11. april 1997.
 Stk. 3. Regler, der er udstedt i medfør af den i  

 stk. 2 nævnte lov, forbliver i kraft, indtil de ophæves  

 eller afløses af regler udstedt i medfør af denne lov.  

 Overtrædelse af reglerne straffes efter de hidtil gældende  

 regler.
§ 3 Stk. 1. Loven gælder ikke for Færøerne.
 Stk. 2. Loven gælder ikke for Grønland, men kan  

 ved kongelig anordning helt eller delvis sættes i kraft for  

 Grønland med de afvigelser, som de særlige grønlandske  

 forhold tilsiger.
Bemærkninger til lovforslaget Almindelige bemærkninger Som led i det fortsatte arbejde med forenkling af  

 Erhvervsministeriets regelgrundlag nedsatte erhvervsministeren i  

 foråret 1997 et panel, som fik til opgave at identificere,  

 drøfte og fremlægge ideer og forslag til regelforenkling  

 på Søfartsstyrelsens område.
Panelet var sammensat af  

 uafhængige deltagere udvalgt mellem personer fra bl.a. domstolene,  

 advokaterhvervet og forsikringserhvervet, som havde særligt kendskab  

 til søfartserhvervet, herunder søfartslovgivningen.
Panelet pegede særligt på, at det i dag  

 hæmmer søfartslovgivningens tilgængelighed, at  

 området er reguleret af en lang række love, der hver især  

 tjener som indgangsnøgle for yderligere regelfastsættelse i form  

 af bekendtgørelser og tekniske forskrifter.
Panelet fremhævede  

 endvidere, at afgrænsningen mellem de enkelte lovkomplekser ikke er  

 logisk, ligesom der i mange tilfælde er overlapninger.
Søloven indeholder en række bestemmelser om  

 skibes nationalitetsforhold, som anvendes ved registrering af skibe, og der  

 er således en tæt sammenhæng mellem denne lov og lov om  

 skibsregistrering.
Lov af 1. april 1892 om skibes registrering (flagloven)  

 indeholder bestemmelser vedrørende adgangen til at føre dansk  

 flag.
Panelet foreslog derfor, at lov om skibsregistrering og flagloven blev  

 sammenskrevet med søloven.
Panelet foreslog, at lov om Dansk  

 Internationalt Skibsregister fortsat opretholdes som en selvstændig lov  

 i lighed med, hvad der gælder for det norske internationale  

 skibsregister.
 Det foreliggende lovforslag indeholder en sådan  

 sammenskrivning af søloven, lov om skibsregistrering og flagloven fra  

 1. april 1892. Samtidig er skibsregistreringslovens bestemmelser placeret  

 efter en mere hensigtsmæssig systematik end hidtil, ligesom de mere  

 tekniske bestemmelser om udfærdigelse af nationalitetsbeviser, og de  

 nærmere regler om registerets indretning og førelse,  

 foreslås erstattet af bemyndigelsesbestemmelser, således at  

 reglerne herom vil kunne fastsættes ved bekendtgørelse.
 Sammenlægningen vil navnlig fremme overskueligheden  

 af registreringsbestemmelserne, idet reglerne om registrering i dansk  

 skibsregister fremover vil være samlet i én lov, og dermed ikke  

 længere kompliceres af, at der skal benyttes tre forskellige love.
 Ved udarbejdelsen af forslaget er der foretaget en  

 sproglig modernisering for derved at fremme brugervenligheden.
 Forslaget vil skabe en højere grad af  

 fællesnordisk retsenhed på dette område, da man i Norge og  

 Sverige allerede har indarbejdet nationalitets- og registreringsbestemmelser  

 i sølovene.
Der har ved køb og salg af skibe i udlandet vist  

 sig et praktisk behov for, at der kan ske indføring i dagbogen af  

 adkomstdokumenter, der er modtaget via telefax eller via elektronisk  

 overførsel.
Retsvirkningerne af en registrering i skibsregistret  

 knytter sig til tidspunktet for dokumenternes indførelse i dagbogen,  

 men de geografiske afstande, når handlen foregår i udlandet,  

 gør det oftest umuligt, at få det originale adkomstdokument frem  

 til skibsregistret inden kl. 14 samme dag, som handlen foregår.  

 Forslaget skaber derfor mulighed for, at parterne på en hurtigere og  

 smidigere måde kan sikre denne retsstilling.
Selve registreringen  

 foretages fortsat på grundlag af det originale adkomstdokument, og  

 først når skibsregistrator har modtaget dette.
Skibsregistreringsloven foreligger i dag som  

 lovbekendtgørelse nr. 272 af 11/4 1997, som ændret ved lov nr.  

 886 af 3/12 1997. Hovedloven er lov nr. 93 fra 29. marts 1957. Til grund for  

 loven ligger betænkning 1955 134 om revision af  

 skibsregistreringslovgivningen mv.
Om fremsættelse af lovforslag nr.
L  

 39 1957 henvises til Folketingstidende 1956-57: 937, 1204, 2990, 3053; A 369;  

 B 243.
 Loven er siden ændret bl.a. ved lov nr. 186 af 23/3  

 1992 og ved lov nr. 464 af 12/6 1996. Der henvises til Folketingstidende  

 1991-92: 5398, 5812, 7675, 7772; A 4037; B 775 og Folketingstidende 1996-97:  

 6392, 6565, 7164, 7369; A 5250; B 1028, 1144.
 Økonomiske  

  miljømæssige, statsfinansielle  

 og administrative konsekvenser.
 Forslaget skønnes ikke at have  

 miljømæssige, statsfinansielle eller administrative konsekvenser  

 eller at medføre økonomiske eller administrative konsekvenser  

 for erhvervslivet.
 Forholdet til EU-retten.
 Forslaget giver fortsat adgang for EU- og  

 EØS-borgeres registrering af skibe, jfr. bekendtgørelse nr.  

 1044 af 6. December 1996 om registrering i Skibsregistret af skibe, hvis  

 ejere ikke opfylder betingelserne i sølovens § 1.
Høring Forslaget har været sendt i høring hos:
 Danmarks Rederiforening, Rederiforeningen for mindre  

 skibe, Rederiforeningen af 1895, Bilfærgernes Rederiforening, Danmarks  

 Fiskeriforening, Dansk Arbejdsgiverforening, Specialarbejderforbundet i  

 Danmark, Sømændenes Forbund, Restaurations- og  

 Bryggeriarbejderforbundet, Dansk Sø-Restaurationsforening, Dansk  

 Navigatørforening, Radiotelegrafistforeningen af 1917,  

 Metal-Søfart, Hotel-, Restaurant- & Turisterhvervets  

 Arbejdsgiverforening, Maskinmestrenes Forening, Fiskernes Forbund, Scandlines  

 A/S, Justitsministeriet, Trafikministeriet, Forsvarsministeriet,  

 Indenrigsministeriet, Statsministeriet, Miljø- og Energiministeriet,  

 Finansministeriet, Arbejdsministeriet, Ministeriet for Fødevarer,  

 Landbrug og Fiskeri, Skatteministeriet, Socialministeriet,  

 Udenrigsministeriet, Ligestillingsrådet, Finansrådet,  

 Søsportens Brancheforening, Dansk Sejlunion, Funktionærernes og  

 Tjenestemændenes Fællesråd, Forbundet af Offentlige  

 Ansatte, Statsansattes Kartel, Landsorganisationen i Danmark,  

 Amtsrådsforeningen i Danmark, Kommunernes Landsforening,  

 Arbejderbevægelsens Erhvervsråd, Skibsværftsforeningen,  

 Skibs- og Bådebyggeriernes Arbejdsgiverforening, Danmarks  

 Skibskreditfond, Sølovsudvalget, Foreningen af Danske Privathavne,  

 Sammenslutningen af Danske Havne, Københavns Havn, Københavns  

 Kommune, Århus Havn, Aalborg Havn, Statshavneadministrationen i  

 Esbjerg, Statshavneadministrationen i Frederikshavn, Danmarks  

 Fiskeriundersøgelser, Dansk Ornitologisk Forening, Danmarks  

 Naturfredningsforening, Greenpeace Danmark, Miljøklagenævnet,  

 Rigsombudsmanden i Grønland, Færøernes Landsstyre,  

 Rigsombudsmanden på Færøerne, Grønlands  

 Hjemmestyre, og Verdensnaturfonden.
Bemærkninger til lovforslagets enkelte  

 bestemmelser Til § 1 Til nr. 1 Reglen i stk. 2 sikrer, at EU-borgere og borgere fra  

 lande, der er omfattet af EØS-aftalen, ligestilles med danske  

 statsborgere således, at skibene må føre dansk flag og er  

 undergivet dansk ret.
Til nr. 2 Et skib, der er registreret i skibsregistret eller  

 fartøjsfortegnelsen, eller som skal registreres i et af disse  

 registre, må ikke gå i fart uden at være forsynet med et  

 nationalitetsbevis.
Ved nyoptagelse af et skib vil der som oftest være  

 tale om et midlertidigt nationalitetsbevis.
Bestemmelserne svarer til §§ 17, 18 og 22 i den  

 nuværende skibsregistreringslov.
Dog vil de mere tekniske bestemmelser  

 om mærkning af skibe og udformning af nationalitetsbeviser blive  

 fastsat ved bekendtgørelse.
 Reglerne om mærkning af skibe vil efter  

 omstændighederne skulle notificeres efter  

 informationsproceduredirektivet (83/189/EØF).
Til nr. 3 Bestemmelserne indeholder regler om, at skibsnavne for  

 skibe med en bruttotonnage på 20 eller derover tydeligt skal adskille  

 sig fra hverandre, samt at Skibsregistrator skal nægte registreringen  

 af et skibsnavn, hvis dette griber ind i et af et andet rederi benyttet  

 særpræget navngivningssystem.
Denne regel gælder også  

 for skibe optaget efter § 10, stk. 2, eller § 12.
Når et skib slettes af registret fortabes retten til  

 navnet, men denne kan dog reserveres til rederiet i op til 3 år fra  

 udslettelsen.
Reglen tilsigter at imødekomme og beskytte den  

 interesse, et rederi kan have i at bevare retten til et af rederiet  

 traditionelt benyttet skibsnavn.
 Bestemmelserne svarer til bestemmelserne i den  

 nuværende skibsregistreringslov § 5 og § 28 om  

 skibsnavne.
Til nr. 4 og 5 Ad § 7 Anmeldelse af et rederis skorstensmærke eller  

 kontorflag skal ske til Patentdirektoratet.
Der er tale om beskyttelse af  

 rent private forretningsmæssige interesser, hvor intet offentligretlig  

 hensyn spiller ind.
 Bestemmelsen svarer til § 15 i den nuværende  

 skibsregistreringslov.
Ad § 8 og § 9 Bestemmelserne svarer til flagloven af 1. april 1892. Der  

 kan i øvrigt henvises til forordning om vimpelføring af 17.  

 februar 1741, jf. forordning af 11. juli 1748.
Ad §§ 10 - 15 Afsnittet om registrering af skibe og skibe under bygning  

 indeholder i § 10 bestemmelser om, at alle skibe med en bruttotonnage  

 på 20 eller derover skal optages i skibsregistret, samt at skibe  

 med en bruttotonnage på mellem 5 og 20 kan optages i  

 skibsregistret på ejerens begæring.
Efter stk. 3 er der  

 mulighed for, at også skibe under bygning i Danmark kan optages i  

 skibsregistret, såfremt byggeriet er så vidt fremskredet, at  

 skibet kan identificeres og skønnes at få en bruttotonnage  

 på 5 eller derover.
I hvilket omfang materialer bestemt til skibets  

 bygning kan betragtes som hørende til dette og omfattes af  

 registrerede rettigheder, henvises til bemærkningerne til § 47.  

 Optagelse i skibsbygningsregistret kan finde sted allerede fra det tidspunkt,  

 hvor materialerne til brug for skibets bygning er udskilt.
Rettigheder, som  

 registreres i skibet på dette tidspunkt, kan derved sammenlignes med  

 løsørepant, og bestemmelsen finder derfor af praktiske hensyn  

 udelukkende anvendelse på skibe under bygning her i riget.
 I § 11 fastslås det, hvilke skibe der ikke kan  

 registreres, samt at enkelte skibe, uanset bruttotonnagens størrelse,  

 er undtaget for den pligtmæssige registrering efter § 10,  

 stk. 1. Mindre erhvervsfartøjer, samt de i § 11,  

 stk. 3, nævnte skibe, skal, såfremt de ikke er optaget i  

 skibsregistret, optages i fartøjsfortegnelsen. § 11, stk. 2  

 og 3, indeholder en ikke udtømmende opremsning af, hvad der i relation  

 til registreringen skal anses som skibe.
§ 12 fastsætter rammebetingelser for optagelse  

 i fartøjsfortegnelsen.
Ifølge stk. 1 gælder  

 pligten til registrering i fartøjsfortegnelsen ikke blot skibe, hvis  

 bruttotonnage er mindre end 20, men tillige de i § 11, stk. 3,  

 nævnte pramme, lægtere, uddybningsmaskiner, flydekraner og  

 lignende, der i lovens forstand betragtes som skibe, men kan være  

 undtaget fra anmeldelsespligt til skibsregistret, idet de ikke er forsynet  

 med maskineri til fremdrivning.
§ 12, stk. 4, indeholder rammerne for  

 registrering af skibe i fartøjsfortegnelsen.
De nærmere regler  

 om fartøjsfortegnelsens indretning og førelse mv. er ret  

 udførlige og omfatter en række detailregler.
Der er derfor i  

 stk. 4, sidste pkt., givet erhvervsministeren beføjelse til at  

 fastsætte nærmere regler herom.
Ifølge § 13 skal skibe, bortset fra  

 fritidsfartøjer med en bruttotonnage på under 20, optages i  

 skibsregistret eller fartøjsfortegnelsen inden 30 dage, efter de er  

 erhvervet eller færdigbygget.
Det er nødvendigt at  

 fastsætte en frist for, hvornår anmeldelse skal ske,  

 således at det kan fastslås, hvornår der eventuelt  

 foreligger en overtrædelse af loven.
Skibsregistrator kan  

 forlænge fristen.
Endelig fastsættes i § 14 og § 15  

 bestemmelser om hvilke bevisligheder, der skal forelægges inden  

 registreringen.
Anmelderens adkomst til skibet skal normalt dokumenteres ved  

 f.eks. fremlæggelse af bilbrev (hvis skibet er nybygget), og i  

 øvrigt ved skøde eller lignende endeligt adkomsdokument.
Da  

 skibe som er registreret i dansk skibsregister ikke samtidig må  

 være registreret i et udenlandsk skibsregister, bortset fra bareboat  

 registrering, fastsættes det i § 15, stk. 1, at der ved  

 registrering i dansk skibsregister af et skib som erhverves fra udlandet,  

 skal tilvejebringes en attest fra vedkommende udenlandske  

 registreringsmyndighed om, at skibet er udslettet af det  

 pågældende register, eller at det ikke har været optaget  

 heri.
Da der imidlertid kan forekomme tilfælde, hvor fremskaffelsen af  

 en sådan udslettelsesattest er umulig, eller forbundet med store  

 vanskeligheder, findes der i stk. 2 mulighed for, at skibsregistrator i  

 særlige tilfælde kan afvige fra disse regler.
 Bestemmelserne svarer til den nuværende  

 skibsregistreringslov §§ 1-7 og §§ 43 og 44.
Ad § 16 Afsnittet om ændringer af det registrerede findes i  

 § 16. Reglen indeholder bestemmelser om, at enhver ændring i de  

 oplysninger, som er meddelt skibsregistret vedrørende et skib, som er  

 optaget enten heri eller i fartøjsfortegnelsen, inden 30 dage skal  

 anmeldes til skibsregistrator.
Skibsregistrator kan forlænge fristen.  

 Anmeldelsespligten påhviler ejeren af skibet.
Anmeldelsespligten  

 omfatter enhver ændring, således f.eks. ændringer af  

 ejerens bopæl eller navn mv., eller ansættelse af ny bestyrende  

 reder i et partrederi.
Det er af hensyn til skibsregistrets arbejde  

 nødvendigt, at der er klarhed over hvem, der skal stå som  

 ansvarlig i forhold til det offentlige.
Som følge heraf findes der i  

 stk. 4 en bestemmelse, som udtrykkeligt foreskriver, at den der  

 erhverver et skib ifølge betinget adkomst, anses som ejer i forhold  

 til det offentlige, og har således anmeldelsespligt efter  

 stk. 3.
Stk. 5 og 6 indeholder bestemmelser om  

 adkomstændringer.
Som eksempel herpå angives det forhold, at der  

 sker overtagelse til privat skifte, eller at en efterladt sidder i uskiftet  

 bo.
Ved overtagelse til privat skifte er der ikke umiddelbart - som ved et  

 offentligt skifte - sikkerhed for, at boet afsluttes inden en vis frist.
For  

 at undgå, at der i en længere periode hersker usikkerhed om  

 ejerforholdet, sidestilles i stedet de privatskiftende arvinger med nye  

 ejere.
Tilsvarende gælder for efterlevende ægtefæller, for  

 så vidt angår skibe som afdøde ægtefælle var  

 ejer af.
Påbegyndelse af konkursbehandling, offentlig skifte og  

 bobestyrerbehandling af dødsboer anses ikke som en ændring i  

 adkomstforholdet, men meddelelse herom skal dog anmeldes til registrering, da  

 det er en ændring i det, der er registreret om ejerforholdet.
 Bestemmelserne svarer til den nuværende  

 skibsregistreringslovs § 23.
Ad §§ 17 - 21 Afsnittet vedrører udslettelse af skib.
Et skib  

 udslettes af skibsregistret efter § 17, hvis ejeren ikke længere  

 opfylder betingelserne i lovens § 1 eller § 2. Det følger af  

 reglen om, at skibe der på lovlig vis er optaget i udenlandsk  

 skibsregister, ikke samtidig kan være registreret i dansk  

 skibsregister.
Udslettelse af et skib fra skibsregistret sker tillige,  

 såfremt skibet sælges til udlandet, ophugges, forliser,  

 forsvinder eller erklæres for uistandsætteligt.
Det påhviler ejeren af skibet at gøre  

 anmeldelse til skibsregistrator om forhold, som medfører udslettelse  

 af skibet.
Under hensyn til registrets arbejde bør denne meddelelse  

 gives snarest muligt, og det fremhæves derfor i § 19, at  

 anmeldelsen skal ske umiddelbart efter, at ejeren er blevet bekendt med  

 forholdet.
Når et skib, der i henhold til § 17 udslettes  

 af skibsregistret, er behæftet med panterettigheder eller andre  

 rettigheder, opstår der en konfliktsituation mellem på den ene  

 side hensynet til de anmeldte rettighedshaveres interesse i skibet som pante-  

 og fyldestgørelsesobjekt, og på den anden side hensynet til, at  

 skibe ikke er registreret i skibsregistret i en længere  

 årrække efter, at de er ophørt med at eksistere.
På  

 baggrund heraf er det i § 20 gjort til en forudsætning for  

 udslettelsen af skibet, at skibsregistrator har sendt meddelelse til  

 indehaverne af anmeldte rettigheder.
Ligeledes kan en udslettelse ikke finde  

 sted, såfremt det oplyses, at en anmeldt rettighedshaver har foretaget  

 retslige skridt til gennemførelse af sin ret over skibet.
Den  

 rettighedshaver, der er interesseret i at hindre en udslettelse, skal selv  

 dokumentere overfor skibsregistrator, hvilke retslige skridt der er  

 foretaget.
Såfremt retsforfølgningen ikke fremmes uden  

 ufornødent ophold eller ved endelig afgørelse - en  

 afgørelse som ikke uden særlig tilladelse kan appelleres -  

 nægtes fremme, kan udslettelse af skibet finde sted.
Registrerede  

 panterettigheder skal enten indsendes til udslettelse af skibsregistret,  

 eller der skal foreligge samtykke til udslettelsen forinden skibet kan  

 slettes af skibsregistret.
 Hvis et skib ved en ommåling får en  

 bruttotonnage, der er mindre end 5, udslettes det ikke af registret.
Fritidsfartøjer med en bruttotonnage under 20 kan  

 ifølge § 18 slettes på ejerens begæring.
Også  

 her er det en betingelse, at der ikke er registreret rettigheder på  

 skibet.
 Bestemmelserne svarer til den nuværende  

 skibsregistreringslovs §§ 26-27, § 29 og § 30.
Ad §§ 22 - 27 Afsnittet vedrører bareboatregistrering.  

 Bareboatbefragtning er i moderne rederidrift et væsentligt supplement  

 til køb/salg af skibe.
Aftale om leje af skib indgås ofte ved  

 bareboatcertepartier, hvor befragteren (lejeren) i lejeperioden træffer  

 afgørelser om skibets drift, herunder dets anvendelse, bemanding og  

 vedligeholdelse.
Dog kan alene ejeren sælge og pantsætte  

 skibet.
Efter § 22 kan et skib, der bareboatbefragtes til  

 dansk flag, optages i skibsregistret for en periode af 5 år.  

 Skibsregistrator har dog mulighed for at forlænge denne frist.
Det er  

 ikke muligt at registrere pant i et skib, der er bareboatregistreret til  

 dansk flag.
Den tinglige beskyttelse af rettigheder, det være sig  

 ejerrettigheder, panterettigheder eller lignende, skal fortsat ske ved  

 anmeldelse i skibets hjemland.
Skibet skal have danske certifikater og  

 opfylde de danske regler om sikkerhed, arbejdsmiljø og sociale  

 vilkår.
Et skib, der efter § 24 bareboatbefragtes til  

 udenlandsk flag, forbliver i skibsregistret, og der kan fortsat registreres  

 rettigheder i det.
Da skibet skal føre udenlandsk flag og være  

 underlagt udenlandsk ret, er det en betingelse, at alle indehaverne af  

 anmeldte rettigheder skriftligt har givet samtykke til, at skibet skifter  

 flag.
 Bestemmelserne svarer til den nuværende  

 skibsregistreringslovs §§ 30 a-30 f.
Ad §§ 28 - 38 Afsnittet vedrører rettighedsregistrering.  

 Afsnittet indeholder bestemmelser om, hvilke rettigheder der kan registreres,  

 og hvilke krav og bevisligheder der stilles til et dokument, samt  

 bestemmelser om afvisning, berigtigelse og anmærkninger på et  

 dokument.
Et system der også kendes fra tinglysning.
Ikke enhver  

 rettighed kan registreres i skibet, da dette kunne medføre  

 uoverskuelighed i skibsregistret.
Det fremgår således af  

 § 29, at de rettigheder, som kan registreres er de, som efter deres  

 indhold går ud på at fastslå, stifte, forandre eller  

 ophæve en ejendomsret, en panteret eller en ret der begrænser  

 ejerens adgang til at råde over skibet som angivet, dvs. f.eks.  

 forkøbsrettigheder, salgsforbud og visse andre  

 rådighedsind-skrænkninger.
Det er tillige muligt at registrere en  

 brugsret i skibet, for derved at give indehaveren heraf beskyttelse over for  

 senere erhververe.
Det fremgik af bemærkningerne til den gældende  

 skibsregistreringslov, at konkurrenceklausuler ikke kunne registreres.
Der  

 har dog i praksis vist sig et behov for registrering af visse former for  

 konkurrenceklausuler, f.eks. forbud mod, at et skib anvendes som  

 lodsfartøj i en bestemt havn.
En sådan rettighed vil derfor i  

 dag kunne registreres.
 Når det i henhold til § 30, ikke er muligt at  

 registrere søpanterettigheder, skyldes det, at disse rettigheder ved  

 lov opstår automatisk, når visse situationer er til stede.
For skibe, optaget i medfør af § 10,  

 stk. 2, gælder, at de rettigheder, der er stiftet før  

 optagelsen i skibsregistret, fortsat bevarer deres gyldighed over for  

 trediemand.
Dette har især betydning ved ommåling af et skib,  

 hvor dets bruttotonnage efter ommålingen bliver større end 5.  

 Skibet kan have været gyldigt pantsat i personbogen i Århus, og  

 en sådan ret vil fortsat bevare sin gyldighed.
Det fremgår af § 34, at dokumenter, som ikke  

 opfylder de i §§ 29-33 fastsatte betingelser for registrering, skal  

 afvises.
Skibsregistrator kan dog - hvis der foreligger en mangel som  

 skønnes at kunne afhjælpes - give anmelder en frist til at  

 tilvejebringe de fornødne bevisligheder.
§ 35 foreskriver, at udslettelse af en registreret  

 rettighed kan foretages, når der enten foreligger skriftligt samtykke  

 fra den, der i registret er indført som den berettigede, eller hvis  

 der er bevis for, at retten er bortfaldet ifølge sit indhold eller ved  

 dom eller anden retsafgørelse.
Særligt for pantebreve  

 gælder, at der for udslettelse kræves fremlæggelse af  

 pantebrevet i kvitteret stand, bevis for mortifikation eller ophør  

 ifølge retsbeslutning.
Ifølge § 36 regnes registreringens  

 retsvirkninger fra den dag, hvor dokumentet anmeldes til skibsregistrets  

 dagbog.
Dokumenter, der anmeldes samme dag, betragtes som anmeldt samtidigt.  

 Såfremt to adkomstdokumenter anmeldes samtidig, og derved  

 medfører uklarhed i adkomstforholdet, kan skibsregistrator give  

 anmelderen en frist til at tilvejebringe klarhed heri.
Panterettigheder, der  

 overføres fra udenlandsk register, bevarer ifølge stk. 3  

 deres retsstilling forud for andre pantebreve, der samtidig anmeldes til  

 skibsregistrator.
I § 37 findes bestemmelser vedrørende  

 indsigelser mod et dokuments gyldighed, når dette er indført i  

 skibsregistret.
Det fremgår af bestemmelsens stk. 3, at reglerne  

 vedr. indsigelser ikke finder anvendelse ved rettigheder, som er  

 overført fra udenlandske registre.
Baggrunden herfor er, at de  

 dokumenter, som dannede grundlag for den oprindelige registrering i det  

 udenlandske skibsregister, ikke på daværende tidspunkt har  

 været forelagt skibsregistret, og at man ikke kan gå ud fra, at  

 der i udlandet er foretaget en prøvelse svarende til den, der  

 foretages ved optagelse i skibsregistret.
 Bestemmelserne i §§ 28-38 svarer til den  

 nuværende skibsregistreringslovs §§ 31- 42, dog er de  

 særlige bestemmelser fra §§ 46 og 47 indsat som § 29,  

 stk. 4-5, i lovforslaget.
Ad § 39 og § 40 Afsnittet vedrører registreringens foretagelse.  

 Bestemmelsen i § 39, stk. 3, er en bemyndigelsesbestemmelse,  

 hvorefter erhvervsministeren til stadighed kan tilpasse registrets  

 forretningsgange til den tekniske udvikling.
Forslaget åbner som noget nyt adgang til, at der  

 fastsættes regler om, at der kan ske indføring i dagbogen af  

 dokumenter, der er modtaget via telefax eller via elektronisk  

 overførsel.
Selve registreringen afventer modtagelsen af det originale  

 dokument, som skal være skibsregistrator i hænde inden en given  

 frist.
Modtages dokumentet ikke inden udløbet af denne frist, bliver  

 det afvist.
Anmelderen bærer selv risikoen for, at originaldokumentet  

 er skibsregistrator rettidigt i hænde.
Bestemmelsen tænkes  

 benyttet ved adkomstdokumenter, der oprettes i udlandet, hvor der p.g.a. de  

 geografiske forhold kan være et særligt behov for at undgå  

 en forsinkende postgang.
Der har i praksis vist sig et behov herfor.
 § 40 svarer til den nuværende  

 skibsregistreringslovs § 7 a, og giver erhvervsministeren mulighed for  

 at fastsætte gebyrer for brugen af registrets edb-system, hvor borgeren  

 selv kan indhente oplysninger om registrerede skibe.
Ad § 41 og § 42 Afsnittet vedrører præklusion.
Bestemmelserne  

 om præklusion anvendes i dag først og fremmest ved nyoptagelse  

 af fritidsfartøjer, hvor adkomstrækken fra værftet og frem  

 til den, der ønskes registreret som ejer af skibet, er sandsynliggjort  

 men ikke dokumenteret.
Bestemmelsen i § 41 kan også anvendes ved  

 udslettelse af rettigheder.
En rettighed indkaldes i Statstidende med et  

 varsel på 4 uger.
Denne præklusionsprocedure anvendes i specielle  

 tilfælde på f.eks. pantebreve.
Hvis et skib skal sælges til  

 udlandet, og det er sandsynliggjort, at et registreret pantebrev er  

 bortkommet, er det praktisk at anvende 4 ugers fristen i § 40 frem for  

 mortifikationslovens regler, idet skibet i henhold til § 20 først  

 kan slettes, når der ikke længere er registreret gæld  

 heri.
Bestemmelsen i stk. 3 giver skibsregistrator mulighed  

 for at afgøre en sag i overensstemmelse med en påstand om  

 ændring i rettighedsforhold, såfremt der ikke gøres  

 indsigelser herimod.
Det er en naturlig følge af reglen i § 43 -  

 hvorefter skibsregistrators afgørelser kan indbringes for landsretten  

 - at skibsregistrator ligeledes har mulighed for at træffe  

 afgørelse i præklusionssager.
 Bestemmelserne i § 42 giver skibsregistrator mulighed  

 for af ordenshensyn at udslette et skib af skibsregistret eller  

 fartøjsfortegnelsen, hvis der er gået 10 år, og det  

 må antages, at det ikke længere eksisterer.
 Bestemmelserne svarer til den nuværende  

 skibsregistreringslovs §§ 51 og 52.
Ad §§ 43 - 46 Afsnittet vedrører retsmidler.
Skibsregistrators  

 afgørelser kan sidestilles med en tinglysningsdommers kendelser, og  

 efter § 43 kan skibsregistrators afgørelser derfor indbringes for  

 landsretten.
 Ifølge § 45 og § 46 yder statskassen,  

 ligesom ved tinglysning, erstatning, hvis et dokument er blevet urigtigt  

 gengivet i skibsregistret, eller en ret uretmæssigt er blevet  

 fortrængt, og rettighedshaver derved har lidt et tab.
 Bestemmelserne svarer til den nuværende  

 skibsregistreringslovs §§ 53-55.
Ad §§ 47 - 50 a Bestemmelserne vedrører pant. § 47, stk.1, er  

 en deklaratorisk regel om, hvad en registreret ret over et skib omfatter,  

 medens § 47, stk. 3, er en præceptiv regel, hvorefter  

 særlige rettigheder ikke kan stiftes eller forbeholdes over et skibs  

 bestanddele eller det nævnte tilbehør, bortset fra  

 fiskeredskaber. § 47, stk. 2, vedrører omfanget af en  

 registreret ret over skibe, som er optaget i skibsbygningsregistret.
Det  

 fremgår af bestemmelsen, at det kan aftales, at dele af skibet, som  

 bygges på anden virksomhed i Danmark, er omfattet af den registrerede  

 ret.
Bestemmelsen skal ses i sammenhæng med § 10, stk. 3, der  

 alene giver mulighed for at få registreret skibe under bygning, hvis  

 bygningen foregår her i riget, og er derfor afgrænset til andre  

 virksomheder i Danmark.
Materialer indkøbt til et skib under bygning  

 skal, for at være omfattet af pantet, tydeligt være  

 individualiseret og mærket som vedrørende skibet.
Skibe under  

 bygning på udenlandske værfter, som ønskes optaget i et  

 skibsregister, registreres i det pågældende land.
 Bestemmelserne i §§ 48 - 50 a, indeholder regler om  

 pantebreves indbyrdes placering i prioritetssystemet, på samme  

 måde som kendes fra tinglysning.
 Bestemmelserne svarer til §§ 48 - 50 i den  

 nuværende skibsregistreringslov.
Til nr. 6 Bestemmelsen indarbejder skibsregistreringslovens  

 straffebestemmelser i sølovens § 514 med den tilføjelse,  

 at skibsregistrator, som noget nyt, får mulighed for selv at  

 pålægge tvangsbøder.
Denne model kendes fra andre nyere  

 love f.eks. lov om forsikringsvirksomhed.
Muligheden for at  

 pålægge tvangsbøder giver skibsregistrator flere  

 sanktionsmuligheder i de situationer, hvor registrets kunder ikke efterkommer  

 udstedte påbud.
Samtidigt opnås den fordel, at skibsregistrator i  

 hele forløbet frem til påbudets efterkommelse bevarer  

 rådigheden over sagen, således også muligheden for at  

 eftergive pålagte tvangsbøde.
Til nr. 7 Den nuværende bestemmelse i Sølovens  

 § 514 giver mulighed for at fastsætte bestemmelser om straf i  

 forskrifter, der udstedes i medfør af bestemmelserne i § 2 eller  

 i kapitel 10. Bestemmelsen i § 57 i skibsregistreringsloven giver  

 mulighed for i forskrifter udstedt i medfør af den nuværende  

 skibsregistreringslov at fastsætte regler om straf. § 514 a  

 træder i stedet herfor.
Til § 2 Skibsregistreringslovens ophævelse medfører,  

 at der samtidig sker ophævelse af de endnu gældende bestemmelser  

 i lov om skibes registrering af 1. april 1892 (flagloven). Der henvises til  

 bestemmelserne i skibsregistreringslovens § 59.
 De bekendtgørelser, der er udstedt i medfør  

 af den nuværende skibsregistreringslov eller tidligere, forbliver i  

 kraft, indtil de ophæves eller afløses af regler udstedt i  

 medfør af denne lov.
Til § 3 Loven gælder ikke for skibe, der er  

 hjemmehørende på Færøerne, da skibsregistrering er  

 færøsk særanliggende.
Loven kan ved kongelig anordning  

 sættes i kraft for Grønland med de afvigelser, som de  

 særlige grønlandske forhold tilsiger.
