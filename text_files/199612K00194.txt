Nr LSF 194 Forslag til Lov om skattemæssig behandling af gevinst og tab på  

 fordringer, gæld og finansielle kontrakter (kursgevinstloven) Fremsat af skatteministeren (Carsten Koch) den 13. marts 1997 Vedtaget ved tredjebehandling den 30. maj 1997 Lov nr. 439 af 10/06/1997 Kapitel 1 Lovens anvendelsesområde § 1. Denne lov omfatter 1) gevinst og tab ved afståelse eller indfrielse af pengefordringer  

 herunder obligationer, pantebreve og gældsbreve, 2) gevinst og tab ved frigørelse for gæld og 3) gevinst og tab på terminskontrakter og aftaler om køberetter og  

 salgsretter uden hensyn til de regler, der gælder for det underliggende  

 aktiv.
Stk. 2. Fordringer og gæld i danske kroner betragtes efter denne  

 lov som fordringer og gæld i fremmed valuta, hvis hovedstolen henholdsvis  

 restgælden reguleres i forhold til en eller flere valutakurser.
Fordringer og  

 gæld i fremmed valuta betragtes som fordringer og gæld i danske kroner, hvis  

 hovedstolen henholdsvis restgælden reguleres i forhold til danske kroner.
 Stk. 3. Loven omfatter ikke gevinst og tab på fordringer og gæld,  

 der indgår i beskatningen af avance ved salg af fast ejendom, der henhører  

 til den skattepligtiges næringsvej, jf. statsskattelovens § 4, jf. § 5 a,  

 eller fortjeneste, der beskattes efter lov om beskatning af fortjeneste ved  

 førstegangsafståelse af visse ejerlejligheder m.v.
 Stk. 4. Loven omfatter endvidere ikke gevinst og tab på  

 konvertible obligationer og præmieobligationer.
Kapitel 2 Selskaber m.v.
 § 2. Selskaber, fonde og foreninger m.v., der er skattepligtige  

 efter selskabsskatteloven eller fondsbeskatningsloven, skal ved opgørelsen af  

 den skattepligtige indkomst medregne gevinst og tab på fordringer og gæld,  

 som omfattes af § 1, efter de regler, der er angivet i dette kapitel samt i  

 kapitel 4, 5 og 7.
Fordringer § 3. Gevinst og tab på fordringer medregnes ved opgørelsen af den  

 skattepligtige indkomst, jf. dog §§ 4 og 5.
§ 4. Tab på fordringer på koncernforbundne selskaber kan ikke  

 fradrages.
Det ikkefradragsberettigede tab opgøres på grundlag af  

 valutakurserne på tidspunktet for fordringens erhvervelse uden hensyn til  

 ændringer i valutakurserne.
Stk. 2. Ved koncernforbundne selskaber forstås 1) selskaber og foreninger m.v., hvor samme aktionærkreds ved fordringens  

 erhvervelse eller på noget senere tidspunkt direkte eller indirekte ejer mere  

 end 50 pct. af aktiekapitalen i hvert selskab, 2) selskaber og foreninger m.v., hvor samme aktionærkreds ved fordringens  

 erhvervelse eller på noget senere tidspunkt direkte eller indirekte råder  

 over mere end 50 pct. af stemmerne i hvert selskab, 3) en fond og selskaber, hvori fonden ved fordringens erhvervelse eller på  

 noget senere tidspunkt direkte eller indirekte ejer mere end 50 pct. af  

 aktiekapitalen i hvert selskab, eller 4) en fond og selskaber, hvori fonden ved fordringens erhvervelse eller på  

 noget senere tidspunkt direkte eller indirekte råder over mere end 50 pct. af  

 stemmerne i hvert selskab.
Aktionærer som nævnt i aktieavancebeskatningslovens § 11, stk. 3, anses  

 ved bedømmelsen af aktionærkredsen som en og samme aktionær.
Ved opgørelsen  

 af stemmeandele ses bort fra stemmer, som alene er opnået ved  

 stemmeretsoverdragelse i forbindelse med erhvervet sikkerhed i aktier.
Stk. 3. Stk. 1 finder ikke anvendelse, såfremt fordringen er  

 erhvervet som skattepligtigt vederlag for leverede varer og andre aktiver  

 samt tjenesteydelser og kreditor ikke har været sambeskattet med debitor  

 eller fordringen er stiftet efter ophør af sambeskatning.
Endvidere finder  

 stk. 1 ikke anvendelse på tab på børsnoterede obligationer eller andre  

 børsnoterede fordringer.
 Stk. 4. Stk. 1 finder heller ikke anvendelse på rentefordringer,  

 såfremt de omhandlede renter er medregnet ved opgørelsen af kreditors  

 skattepligtige indkomst og kreditor ikke har været sambeskattet med debitor  

 eller rentefordringen er stiftet efter ophør af sambeskatning.
 Stk. 5. Stk. 1 finder endvidere ikke anvendelse for  

 skattepligtige, som udøver næring ved køb og salg af fordringer eller driver  

 næringsvirksomhed ved finansiering, såfremt koncernforbindelsen alene er  

 etableret med henblik på kreditors midlertidige drift af debitors virksomhed  

 til afvikling af tidligere ydede udlån eller til medvirken ved  

 omstrukturering af erhvervsvirksomheder.
 § 5. Tab på en fordring kan ikke fradrages, såfremt renteindtægter  

 af fordringen eller gevinster på fordringen omfattet af denne lov som følge  

 af en dobbeltbeskatningsoverenskomst ikke skal medregnes ved opgørelsen af  

 den skattepligtige indkomst.
Gæld § 6. Gevinst og tab på gæld medregnes ved opgørelsen af den  

 skattepligtige indkomst, jf. dog §§ 7, 8 og 24 om gevinst som følge af  

 gældseftergivelse ved akkord m.v.
§ 7. Tab ved indeksregulering af hovedstol eller restgæld på lån  

 kan ikke fradrages.
Dette gælder dog kun gæld i danske kroner og kun, hvis  

 den pålydende rente er lig med eller højere end den mindsterente, der  

 fastsættes efter § 38, jf. § 14. Skattepligtige, der både har fordringer og  

 gæld, som indeksreguleres, kan dog fradrage tab ved indeksregulering i det  

 omfang, det ikke overstiger gevinst i samme indkomstår ved indeksregulering  

 efter udviklingen i samme indeks.
Stk. 2. Tab på gæld kan ikke fradrages, såfremt indfrielse skal  

 ske til en forud fastsat overkurs i forhold til værdien på det oprindelige  

 udstedelsestidspunkt.
Dette gælder dog kun gæld i danske kroner og kun, hvis  

 den pålydende rente er lig med eller højere end den mindsterente, der  

 fastsættes efter § 38, jf. § 14.
§ 8. Gevinst på gæld til koncernforbundne selskaber, jf. § 4, stk.  

 2, skal ikke medregnes, såfremt kreditor efter § 4, stk. 1, ikke kan fradrage  

 det tilsvarende tab på fordringen.
Dette gælder dog ikke ved eftergivelse af  

 gæld i det omfang, gælden nedskrives til et lavere beløb end fordringens  

 værdi for kreditor på tidspunktet for gældseftergivelsen. 1. og 2. pkt.  

 finder tilsvarende anvendelse ved gevinst på gæld til udenlandske  

 koncernforbundne selskaber, jf. § 4, stk. 2, såfremt kreditor efter § 4, stk.  

 1, ikke ville kunne fradrage det tilsvarende tab på fordringen, hvis kreditor  

 var skattepligtig til Danmark, og det godtgøres, at tab af den pågældende art  

 ikke er fradragsberettiget.
 Realkreditinstitutter m.v.
 § 9. Realkreditinstitutter, der er godkendt i henhold til  

 realkreditloven, Dansk Landbrugs Realkreditfond, Kreditforeningen af Kommuner  

 i Danmark, Danmarks Skibskreditfond og filialer af udenlandske  

 kreditinstitutter omfattet af realkreditlovens § 3, skal medregne gevinst og  

 tab på fordringer og gæld ved opgørelsen af den skattepligtige indkomst efter  

 lovens almindelige regler bortset fra § 7, stk. 2, jf. dog § 10.
 § 10. Realkreditinstitutter, der er godkendt i henhold til  

 realkreditloven, Dansk Landbrugs Realkreditfond, Kreditforeningen af Kommuner  

 i Danmark og Danmarks Skibskreditfond, skal uanset reglerne i § 9 ikke  

 medregne gevinst og tab på følgende fordringer og gæld ved opgørelsen af den  

 skattepligtige indkomst:
1) Lån i danske kroner, der udbetales på grundlag af  

 realkreditobligationer eller andre værdipapirer, og de herved udstedte  

 værdipapirer, når instituttets kursgevinst på udlånet inden for hvert  

 indkomstår vil svare til instituttets kurstab på de udstedte værdipapirer,  

 idet der dog ses bort fra forskelle mellem indkomstårets kursgevinst og  

 kurstab som følge af mindre tidsmæssige afvigelser mellem forfaldsterminer og  

 mellem indfrielser og de dertil hørende udtrækninger, 2) indekslån og indeksobligationer, 3) lån og obligationer, der er ydet henholdsvis udstedt efter § 17, stk.  

 1, 2. pkt., og § 20 i lov om realkreditinstitutter, jf. lovbekendtgørelse nr.  

 571 af 15. august 1989, 4) lån ydet til yngre jordbrugere af Dansk Landbrugs Realkreditfond, jf.  

 lovbekendtgørelse nr. 110 af 25. februar 1991, kontantlån ydet til tørkeramte  

 jordbrugere af Dansk Landbrugs Realkreditfond, jf. lov nr. 918 af 25.  

 november 1992 om statsgaranti og ydelsestilskud vedrørende høsttabslån til  

 tørkeramte jordbrugere, kontantlån ydet til jordbrugere af Dansk Landbrugs  

 Realkreditfond, jf. lov om statsgaranti for gældssaneringslån til  

 jordbrugere, og kontantlån, som er eller bliver optaget til refinansiering af  

 K-lån optaget i Dansk Landbrugs Realkreditfond, når det er en betingelse for  

 K-lånet, at refinansiering skal finde sted som kontantlån, 5) henstandslån, der er ydet i henhold til lov nr. 481 af 5. november  

 1980, kollegielån, der er ydet i henhold til lov nr. 235 af 8. juni 1979,  

 samt lån, der er ydet i henhold til § 4 b i lov om midlertidig offentlig  

 støtte til almennyttigt boligbyggeri, jf. lovbekendtgørelse nr. 191 af 4. maj  

 1977, som ændret ved lov nr. 261 af 8. juni 1978, 6) kontantlån i danske kroner og de dertil svarende obligationer, jf.  

 realkreditlovens § 21, stk. 6.
 Stk. 2. Den del af rentebetalingerne på kontantlånspantebreve ydet  

 i overensstemmelse med stk. 1, nr. 2, 3, 4 og 6, som svarer til beløb, der  

 udgiftsføres på den amortisationskonto, der er oprettet for hvert pantebrev,  

 medregnes ikke.
 Stk. 3. Ved kontantlån ydet på basis af obligationer til overkurs  

 kan den del af obligationsrenteudgiften, som overstiger låntagernes  

 renteindbetalinger ifølge kontantlånspantebrevene, ikke fradrages.
 Stk. 4. Stk. 1-3 finder tilsvarende anvendelse, hvor  

 realkreditobligationer eller andre værdipapirer udstedes i henhold til  

 realkreditlovens § 48, stk. 3, eller under tilsvarende vilkår, såfremt der  

 ved kursaftalens udløb ydes eller refinansieres lån, der er omfattet af stk.  

 1, nr. 1, 2, 4 eller 6, på grundlag af de udstedte værdipapirer.
Stk. 5. Reglerne i § 9 finder dog anvendelse på gevinst og tab på  

 lån som nævnt i stk. 1, der skyldes debitors misligholdelse.
Gevinst og tab  

 opgøres på tidspunktet for engagementets afslutning.
Ved engagementets  

 afslutning forstås det tidspunkt, hvor det overtagne pant afstås eller  

 overflyttes fra engagementskontoen til ejendomskontoen.
 § 11. Erhverver et obligationsudstedende selskab m.v. egne  

 obligationer, betragtes dette ikke som bortfald af gæld som følge af  

 sammenfald af debitor og kreditor (konfusion), medmindre obligationerne  

 annulleres.
Kapitel 3 Personer § 12. Personer, der er skattepligtige efter kildeskatteloven, og  

 dødsboer, der er skattepligtige efter dødsboskatteloven, skal ved opgørelsen  

 af den skattepligtige indkomst medregne gevinst og tab på fordringer og gæld,  

 som omfattes af § 1, efter de regler, der er angivet i dette kapitel samt i  

 kapitel 4, 5 og 7.
Fordringer og pengenæring § 13. Hvis personen eller dødsboet udøver næring ved køb og salg  

 af fordringer eller driver næringsvirksomhed ved finansiering, medregnes  

 gevinst og tab på fordringer ved opgørelsen af den skattepligtige indkomst,  

 jf. dog § 18.
 Stk. 2. Godtgøres det, at en fordring er erhvervet uden for den  

 skattepligtiges næringsvirksomhed og ikke senere er indgået i denne, omfatter  

 stk. 1 ikke gevinst og tab på en sådan fordring.
Andre fordringer § 14. Tab på fordringer kan ikke fradrages, jf. dog §§ 16 og 17.
 Stk. 2. Gevinst på fordringer, der ikke omfattes af §§ 15 og 16,  

 skal medregnes ved opgørelsen af den skattepligtige indkomst, medmindre  

 fordringen forrentes med en pålydende rente, der er lig med eller højere end  

 mindsterenten efter § 38 på tidspunktet for debitors påtagelse af  

 forpligtelsen, jf. stk. 3 og 4. Den pålydende rente opgøres på grundlag af  

 den højeste tilsagte indfrielsessum.
Stk. 3. En debitors overtagelse af en forpligtelse betragtes efter  

 stk. 2 ikke som påtagelse af en ny forpligtelse, når forpligtelsens overgang  

 kan gennemføres uden særlig godkendelse fra kreditor.
Endvidere betragtes  

 overtagelse af realkreditlån og lån ydet af Danmarks Skibskreditfond ikke for  

 påtagelse af en ny forpligtelse.
 Stk. 4. En fordring med variabel rente omfattes af stk. 2 og 3. En  

 sådan fordring anses for forrentet lavere end mindsterenten, hvis rentens  

 variation og vilkårene for opsigelse medfører, at kursen på fordringen kan  

 afvige væsentligt fra indfrielseskursen.
 § 15. Gevinst på fordringer medregnes i det omfang, den pågældende  

 fordring er erhvervet for lånte midler, jf. stk. 2 og 3.
Stk. 2. Erhvervelse for lånte midler efter stk. 1 anses at  

 foreligge, hvis den skattepligtige i forbindelse med erhvervelsen har optaget  

 lån, der står i åbenbart misforhold til det kapitalbehov, som den  

 skattepligtiges øvrige virksomhed eller privatforbrug betinger, eller hvis  

 sammenhængen mellem erhvervelse og lånoptagelse klart fremgår af  

 omstændighederne ved erhvervelsen.
Opnåelse af usædvanlig kredit ligestilles  

 med lånoptagelse.
Stk. 3. Stk. 1 finder ikke anvendelse, hvis den skattepligtige  

 godtgør, at de fradragsberettigede udgifter vedrørende det pågældende lån kun  

 i forholdsvis uvæsentligt omfang overstiger de skattepligtige indtægter af de  

 pågældende fordringer.
Stk. 1 finder endvidere ikke anvendelse, hvis den  

 skattepligtige godtgør, at det samlede resultat vedrørende lånet og  

 fordringerne under et er negativt efter skat selv uden beskatning efter stk.  

 1.
§ 16. Gevinst og tab på fordringer i fremmed valuta medregnes, jf.  

 dog § 18. Gevinst og tab skal dog alene medregnes, hvis årets nettogevinst  

 eller nettotab sammenlagt med gevinster og tab, som omfattes af § 23,  

 overstiger 1.000 kr.
Uanset 1. pkt. kan tab på regreskrav erhvervet ved  

 kautionsbetaling ikke fradrages.
Tab på fordringer på selskaber, hvorover den  

 skattepligtige har eller har haft en indflydelse som omhandlet i  

 aktieavancebeskatningslovens § 11, stk. 3, eller tab på fordringer på den  

 skattepligtiges ægtefælle, forældre og bedsteforældre samt børn og børnebørn  

 og disses ægtefæller eller dødsboer efter de nævnte personer, kan ikke  

 fradrages.
Stedbarns- og adoptivforhold sidestilles med naturligt  

 slægtsskabsforhold.
Det ikkefradragsberettigede tab efter 3. og 4. pkt.  

 opgøres på grundlag af valutakurserne på tidspunktet for fordringens  

 erhvervelse uden hensyn til ændringer i valutakurserne.
 § 17. For tab på fordringer, der er erhvervet som vederlag i  

 næring og for tab på fordringer, der i øvrigt er erhvervet i tilknytning til  

 den erhvervsmæssige drift af virksomheden, finder reglerne i  

 statsskattelovens § 6 a anvendelse, jf. dog § 18.
Tab på fordringer omfattet af en dobbeltbeskatningsoverenskomst § 18. Uanset §§ 13, 16 og 17 kan tab på en fordring ikke  

 fradrages, såfremt renteindtægter af fordringen eller gevinster på fordringen  

 omfattet af denne lov som følge af en dobbeltbeskatningsoverenskomst ikke  

 skal medregnes ved opgørelse af den skattepligtige indkomst.
Gæld og pengenæring § 19. Hvis personen eller dødsboet driver næringsvirksomhed ved  

 finansiering og gælden vedrører denne virksomhed, medregnes gevinst og tab på  

 gæld ved opgørelsen af den skattepligtige indkomst, jf. dog stk. 2 og 3 og §  

 24 om gevinst som følge af gældseftergivelse ved akkord m.v.
Stk. 2. Tab ved indeksregulering af hovedstol eller restgæld på  

 lån kan ikke fradrages.
Dette gælder dog kun gæld i danske kroner og kun,  

 hvis den pålydende rente er lig med eller højere end den mindsterente, der  

 fastsættes efter § 38, jf. § 14. Skattepligtige, der både har fordringer og  

 gæld, som indeksreguleres, kan dog fradrage tab ved indeksregulering i det  

 omfang, det ikke overstiger gevinst i samme indkomstår ved indeksregulering  

 efter udviklingen i samme indeks.
Stk. 3. Tab på gæld kan ikke fradrages, såfremt indfrielse skal  

 ske til en forud fastsat overkurs i forhold til værdien på det oprindelige  

 udstedelsestidspunkt.
Dette gælder dog kun gæld i danske kroner og kun, hvis  

 den pålydende rente er lig med eller højere end den mindsterente, der  

 fastsættes efter § 38, jf. § 14.
Anden gæld § 20. Gevinst og tab på gæld skal medregnes ved opgørelsen af den  

 skattepligtige indkomst efter §§ 21-23.
 § 21. Gevinst ved eftergivelse, forældelse, konfusion eller  

 præklusion af gæld medregnes i det omfang, gælden nedskrives til et lavere  

 beløb end fordringens værdi for kreditor på tidspunktet for  

 gældseftergivelsen m.v., jf. tillige § 24 om gevinst som følge af  

 gældseftergivelse ved akkord m.v.
§ 22. Hvis en fordring stiftes på sådanne vilkår, at fordringens  

 værdi på tidspunktet for debitors påtagelse af gælden overstiger det beløb,  

 som debitor skal indfri, skal debitor medregne denne gevinst. § 25 og § 26,  

 stk. 4, anvendes ikke.
En debitors overtagelse af en gæld, der er stiftet på  

 de vilkår, som er nævnt i 1. pkt., betragtes som stiftelse af en ny gæld.
I  

 disse tilfælde opgøres den skattepligtige gevinst efter 1. pkt. som  

 forskellen mellem fordringens værdi på overtagelsestidspunktet og det beløb,  

 som debitor skal indfri.
Reglen i 1. pkt. gælder ikke, hvis kreditor er et af  

 de i § 38, stk. 3, 1. og 5. pkt., nævnte institutter og fordringen  

 (obligationslånet) er baseret på obligationer, der ikke oversteg pari på  

 tidspunktet for lånets udbetaling, eller hvor lånet er ydet på grundlag af et  

 lånetilbud, der er afgivet mindre end 6 måneder før lånets udbetaling, og  

 lånet er baseret på obligationer, der ikke oversteg pari på  

 tilbudstidspunktet.
Uanset 5. pkt. gælder reglen i 1. pkt. ikke, hvis  

 kreditor er et af de i § 38, stk. 3, 1. og 5. pkt., nævnte institutter og  

 fordringen (obligationslånet) ved debitors påtagelse af forpligtelsen er  

 forrentet med mindsterenten efter § 38, jf. § 14.
Stk. 2. Hvis en fordring stiftes på sådanne vilkår, at fordringen  

 forrentes med en pålydende rente, der har varierende sats i adskilte perioder  

 i fordringens løbetid, skal gevinst, som ikke er omfattet af stk. 1, og som  

 en debitor realiserer ved frigørelse for gæld ifølge en sådan fordring,  

 medregnes.
Reglen i 1. pkt. gælder ikke, hvis renten varierer månedsvis og  

 lånet er baseret på fastforrentede realkreditobligationer eller værdipapirer  

 og kreditor er et af de i § 38, stk. 3, 1. og 5. pkt., nævnte institutter.
Stk. 3. Gevinst, som en debitor opnår ved ekstraordinær hel eller  

 delvis indfrielse af et kontantlån i danske kroner, jf. realkreditlovens §  

 21, stk. 6, medregnes.
Det gælder dog ikke indfrielse, som foretages af  

 sælger, og indfrielse, som foretages af køber i forbindelse med overdragelse  

 af fast ejendom, såfremt gælden indfries eller opsiges til indfrielse i  

 perioden fra 6 måneder før til 6 måneder efter afståelsestidspunktet  

 henholdsvis anskaffelsestidspunktet og der for sælger henholdsvis køber er  

 tale om første indfrielse inden for det pågældende tidsrum. 2. pkt. finder  

 ikke anvendelse ved ejerskifte mellem ægtefæller, medmindre indfrielsen sker  

 ved ejerskifte som led i separation eller skilsmisse. 2. pkt. finder heller  

 ikke anvendelse ved en persons afståelse af en ejendom til et selskab m.v.  

 som nævnt i selskabsskattelovens §§ 1 og 2 eller fondsbeskatningslovens § 1,  

 hvor personen og dennes ægtefælle på grund af aktiebesiddelse,  

 vedtægtsbestemmelse eller aftale har bestemmende indflydelse på selskabets  

 handlemåde.
Stk. 4. Stk. 3, 1. pkt., finder ikke anvendelse, såfremt  

 indfrielsen sker efter krav fra realkreditinstituttet.
Stk. 3, 1. pkt.,  

 finder endvidere ikke anvendelse ved indfrielse, som sker i forbindelse med  

 en efterlevende ægtefælles overtagelse af en fast ejendom i forbindelse med  

 skifte af et dødsbo eller ved udlevering til ægtefællen, herunder til  

 hensidden i uskiftet bo. 2. pkt. finder kun anvendelse, såfremt den afdøde  

 ægtefælle på tidspunktet for dødsfaldet var ejer af den faste ejendom.  

 Tidsfristerne i stk. 3, 2. pkt., for indfrielse eller opsigelse til  

 indfrielse af gælden finder tilsvarende anvendelse, idet der ved  

 afståelsestidspunktet eller anskaffelsestidspunket i denne sammenhæng forstås  

 henholdsvis udlodningstidspunktet eller tidspunktet for udlevering.
 § 23. Gevinst og tab på gæld i fremmed valuta medregnes i det  

 omfang, gevinsten eller tabet ikke er omfattet af § 22. 1. pkt. gælder dog  

 alene, hvis årets nettogevinst eller nettotab sammenlagt med gevinster og  

 tab, som omfattes af § 16, overstiger 1.000 kr.
Kapitel 4 Eftergivelse af gæld ved akkord m.v.
§ 24. Gevinst på gæld som følge af tvangsakkord eller aftale om en  

 samlet ordning mellem en debitor og dennes kreditorer om bortfald eller  

 nedsættelse af debitors gæld (frivillig akkord) medregnes ikke ved opgørelsen  

 af den skattepligtige indkomst.
Dette gælder dog ikke i det omfang, gælden  

 nedskrives til et lavere beløb end fordringens værdi for kreditor på  

 tidspunktet for gældseftergivelsen.
 Stk. 2. Stk. 1, 1. pkt., gælder tilsvarende for gevinst på gæld  

 som følge af gældssanering.
Kapitel 5 Opgørelse af gevinst og tab på fordringer og gæld § 25. Gevinst og tab på fordringer og gæld, der skal medregnes ved  

 opgørelsen af den skattepligtige indkomst, medregnes i det indkomstår, hvori  

 gevinsten eller tabet realiseres (realisationsprincippet), jf. dog stk. 2-5,  

 og § 22, stk. 1, samt §§ 36 og 37.
Stk. 2. Den skattepligtige kan ved opgørelsen af gevinst og tab på  

 børsnoterede obligationer samt gevinst og tab på ikkebørsnoterede fordringer  

 og gæld, som følger af valutakursændringer, vælge at anvende lagerprincippet,  

 jf. § 33, stk. 1, i stedet for realisationsprincippet.
Valget træffes samlet  

 for henholdsvis børsnoterede obligationer (fordringer) og børsnoteret  

 obligationsgæld i danske kroner og for fordringer og gæld i fremmed valuta.  

 Når lagerprincippet er valgt, kan denne opgørelsesmåde kun ændres efter  

 tilladelse fra skatteministeren.
 Stk. 3. Uanset stk. 2 og 5 kan den skattepligtige vælge at opgøre  

 gevinst og tab efter stk. 1, for så vidt angår fordringer omfattet af § 4,  

 samt gæld omfattet af § 7, stk. 1, § 7, stk. 2, § 19, stk. 2, og § 19, stk.  

 3. Valget træffes samlet for fordringer omfattet af § 4 og samlet for gæld,  

 der er omfattet af henholdsvis § 7, stk. 1, § 7, stk. 2, § 19, stk. 2, og §  

 19, stk. 3. Når realisationsprincippet er valgt, kan denne opgørelsesmåde kun  

 ændres efter tilladelse fra skatteministeren.
Stk. 4. Realkreditinstitutter, der er godkendt i henhold til  

 realkreditloven, Dansk Landbrugs Realkreditfond, Kreditforeningen af Kommuner  

 i Danmark, Danmarks Skibskreditfond og filialer af udenlandske  

 kreditinstitutter omfattet af realkreditlovens § 3, skal anvende  

 lagerprincippet for samtlige fordringer og gæld.
Endvidere skal selskaber  

 m.v., der er koncernforbundet med et af de i 1. pkt. nævnte institutter, jf.  

 realkreditlovens § 77, stk. 2, anvende lagerprincippet for samtlige  

 fordringer og gæld.
Institutter, der udøver virksomhed gennem samme selskab  

 m.v., anses i relation til realkreditlovens § 77, stk. 2, for at udgøre et  

 institut.
 Stk. 5. Skatteministeren kan tillade, at en anden opgørelsesmåde  

 anvendes, jf. dog stk. 4. Er en sådan tilladelse givet, kan den herved  

 godkendte opgørelsesmåde kun ændres efter tilladelse fra skatteministeren.
§ 26. Gevinst eller tab på fordringer opgøres som forskellen  

 mellem anskaffelsessummen og afståelsessummen.
Som anskaffelsessum anvendes  

 kursværdien på erhvervelsestidspunktet, medmindre den skattepligtige godtgør  

 at have erhvervet fordringen for et højere beløb.
 Stk. 2. Ved afståelse af obligationer, som er registreret i en  

 værdipapircentral, anvendes den gennemsnitlige anskaffelsessum for samtlige  

 obligationer inden for samme fondskode.
Stk. 3. Hvis en skattepligtig ejer fordringer i fremmed valuta,  

 som er udstedt på ens vilkår af samme udsteder og erhvervet på forskellige  

 tidspunkter, anvendes den gennemsnitlige anskaffelsessum for samtlige  

 fordringer.
Tilsvarende gælder for gæld i fremmed valuta.
Stk. 4. Gevinst eller tab på gæld opgøres som forskellen mellem  

 gældens værdi ved påtagelsen af gælden og værdien ved frigørelsen eller  

 indfrielsen.
Sker indfrielsen gennem afdrag, medregnes en så stor del, som  

 svarer til forholdet mellem på den ene side indfrielsessummen med fradrag af  

 anskaffelsessummen og på den anden side indfrielsessummen.
Stk. 5. Hvis fordringen eller gælden er erhvervet eller stiftet  

 før skattepligtens indtræden, finder reglerne i § 36 om  

 anskaffelsestidspunktet og anskaffelsessummen anvendelse.
Ved ophør af  

 skattepligt eller skattemæssigt hjemsted her i landet finder reglerne i § 37  

 anvendelse i forbindelse med opgørelse af gevinst og tab på fordringer og  

 gæld efter stk. 1-4.
§ 27. Realkreditinstitutter, der er godkendt i henhold til  

 realkreditloven, Dansk Landbrugs Realkreditfond, Kreditforeningen af Kommuner  

 i Danmark, Danmarks Skibskreditfond og filialer af udenlandske  

 kreditinstitutter omfattet af realkreditlovens § 3 skal værdiansætte  

 fordringer, som indgår i instituttets udlånsvirksomhed, til det beløb,  

 hvormed fordringen kan indfries.
For konverterbare lån skal værdiansættelsen  

 dog ske uden hensyntagen til, at debitor altid kan indfri til gældens  

 indfrielseskurs.
 Stk. 2. Ved refinansiering eller hel eller delvis indfrielse af  

 fordringer som nævnt i stk. 1 skal den del af instituttets gæld, der  

 modsvarer indfrielsen eller refinansieringen, ved indkomstårets udløb  

 værdiansættes til gældens indfrielseskurs henholdvis gældens dagskurs, hvis  

 der sker annullation.
 § 28. Selskaber, der er omfattet af realrenteafgiftslovens § 2,  

 stk. 1, skal anvende realrenteafgiftslovens opgørelsesprincipper ved  

 opgørelse af gevinst og tab på fastforrentede fordringer.
Stk. 2. Ved opgørelse af gevinst og tab på indeksregulerede  

 obligationer skal selskaber som nævnt i stk. 1 medregne urealiserede  

 ændringer i kursværdien som følge dels af forkortelsen af restløbetiden, dels  

 af indeksreguleringen.
Herudover medregnes realiserede gevinster og tab.
Ved  

 opgørelsen skal selskaberne anvende de af Finanstilsynet fastsatte  

 regnskabsmæssige opgørelsesprincipper.
Kapitel 6 Finansielle kontrakter § 29. Skattepligtige omfattet af § 2, jf. § 9, eller § 12 skal  

 medregne gevinst og tab på terminskontrakter og aftaler om køberetter og  

 salgsretter ved opgørelsen af den skattepligtige indkomst.
Gevinst og tab  

 medregnes efter de regler, der er angivet i dette kapitel og i kapitel 7.
 Stk. 2. Terminskontrakter omfatter ikke aftaler, hvor  

 afviklingstidspunktet ligger senere end aftaletidspunktet, når afvikling  

 finder sted inden for den afviklingsfrist, der på området anses for at være  

 sædvanlig.
§ 30. § 29 anvendes ikke på 1) aftaler vedrørende fast ejendom, 2) tegningsretter til aktier m.v., der omfattes af  

 aktieavancebeskatningsloven, 3) kurssikring ved optagelse, refinansiering, rentetilpasning eller  

 indfrielse af realkreditlån eller realkreditlignende lån, 4) konverteringsretter knyttet til obligationer, pantebreve, gældsbreve og  

 andre pengefordringer, 5) aftaler om køb og salg af aktier, 6) valutakontrakter i forbindelse med køb og salg af værdipapirer, når  

 valutakontraktens løbetid svarer til sædvanlig afviklingstid for handel med  

 de værdipapirer, som valutakontrakten vedrører, 7) sædvanlige aftaler om levering af varer og andre aktiver samt  

 tjenesteydelser til privat brug eller til brug i modtagerens virksomhed eller  

 som produkt af egen virksomhed samt valutakontrakter indgået i forbindelse  

 hermed, når kontrakterne ikke er noteret på børs, og 8) aftaler om hel eller delvis afståelse af virksomhed og andele af en  

 virksomhed.
 Stk. 2. Stk. 1, nr. 3, gælder ikke for realkreditinstitutter og  

 andre kreditinstitutter m.v., hvis kontrakten er et led i det pågældende  

 instituts næringsvirksomhed ved finansiering.
 Stk. 3. Det er en betingelse i stk. 1, nr. 3, 5, 6 og 8, at  

 kontrakten eller aftalen kun kan opfyldes ved levering, og at levering rent  

 faktisk finder sted, samt at kontraktens eller aftalens parter forbliver de  

 samme.
Stk. 4. Uanset reglerne i stk. 1, nr. 5, 6 og 7, finder § 29 dog  

 anvendelse, hvis der er indgået modgående kontrakter eller forretninger.
Som  

 modgående kontrakter eller forretninger betragtes også modgående kontrakter  

 eller forretninger, der er indgået af den skattepligtiges ægtefælle eller af  

 et koncernforbundet selskab, jf. § 4, stk. 2, og modgående kontrakter eller  

 forretninger, der er indgået af et selskab m.v., hvori den skattepligtige er  

 hovedaktionær, jf. aktieavancebeskatningslovens § 11, stk. 2-4, eller  

 omvendt.
 Stk. 5. Uanset reglerne i stk. 1, nr. 7, finder § 29 dog  

 anvendelse for skattepligtige, der udøver næring ved køb og salg af  

 fordringer og finansielle kontrakter eller driver næringsvirksomhed ved  

 finansiering.
 Stk. 6. Kontrakter, der efter stk. 1-5 ikke omfattes af § 29,  

 behandles efter skattelovgivningens almindelige regler.
 § 31. Skattepligtige omfattet af § 2, jf. § 9, kan fradrage tab på  

 kontrakter, der indeholder ret eller pligt til at afstå aktier i det omfang,  

 det angives i stk. 2-4. De i stk. 2-4 nævnte nettoindtægter omfatter ikke  

 gevinst på en kontrakt, som vedrører aktier omfattet af  

 aktieavancebeskatningslovens § 2 a. 1. og 2. pkt. gælder dog ikke selskaber  

 m.v., der er omfattet af aktieavancebeskatningslovens § 3.
 Stk. 2. Tab på en kontrakt som nævnt i stk. 1, 1. pkt., kan  

 fradrages i det omfang, tabet ikke overstiger de 5 senest forudgående  

 indkomstårs skattepligtige nettogevinster på kontrakten, hvori ikke er  

 fradraget tab på andre kontrakter som nævnt i stk. 1.
Stk. 3. Yderligere tab, der ikke kan fradrages efter stk. 2, kan  

 fradrages i indkomstårets og de følgende 5 indkomstårs nettogevinster på alle  

 kontrakter omfattet af § 29, der indeholder ret eller pligt til at afstå  

 eller at erhverve aktier.
Fradrag for tab kan kun fremføres til et senere  

 indkomstår, hvis det ikke kan rummes i skattepligtig nettogevinst i et  

 tidligere indkomstår.
 Stk. 4. Stk. 1-3 gælder tilsvarende for kontrakter, som er baseret  

 på et aktieindeks.
 § 32. Skattepligtige omfattet af § 12 kan fradrage tab på  

 kontrakter i det omfang, det angives i stk. 2 og 3. 1. pkt. gælder dog ikke  

 tab på kontrakter, der indeholder ret eller pligt til at afstå eller at  

 erhverve aktier, når den skattepligtige er omfattet af  

 aktieavancebeskatningslovens § 3, og tab på kontrakter, der har tilknytning  

 til erhvervsmæssig virksomhed.
 Stk. 2. Tab på en kontrakt omfattet af stk. 1, 1. pkt., kan  

 fradrages i det omfang, tabet ikke overstiger de 5 senest forudgående  

 indkomstårs skattepligtige nettogevinster på kontrakter.
Stk. 3. Yderligere tab, der ikke kan fradrages efter stk. 2, kan  

 fradrages i indkomstårets og de følgende 5 indkomstårs nettogevinster på  

 kontrakter.
Fradrag for tab kan kun fremføres til et senere indkomstår, hvis  

 det ikke kan rummes i skattepligtig nettogevinst i et tidligere indkomstår.  

 Tab, der ikke kan fradrages efter stk. 2 og ikke kan fradrages i  

 indkomstårets nettogevinster efter 1. pkt., kan overføres til fradrag i en  

 eventuel ægtefælles nettogevinster i indkomståret på kontrakter.
Det er dog  

 en betingelse, at ægtefællerne er samlevende ved indkomstårets udgang, jf.  

 kildeskattelovens § 4. Tabet kan ligeledes inden for hvert af de  

 efterfølgende 5 indkomstår overføres til fradrag i den anden ægtefælles  

 nettogevinster på kontrakter, hvis tabet ikke kan fradrages i den  

 skattepligtiges nettogevinster på kontrakter i det pågældende indkomstår.
Opgørelse af gevinst og tab på kontrakter § 33. Gevinst eller tab på en kontrakt opgøres som forskellen  

 mellem værdien af kontrakten ved indkomstårets udløb og værdien ved  

 indkomstårets begyndelse (lagerprincippet). Er kontrakten anskaffet i  

 indkomståret, opgøres gevinst eller tab som forskellen mellem værdien ved  

 indkomstårets udløb og kontraktens anskaffelsessum.
Hvis kontrakten er  

 anskaffet før skattepligtens indtræden, finder reglerne i selskabskatteloven,  

 fondsbeskatningsloven og kildeskatteloven om anskaffelsestidspunktet og  

 anskaffelsessummen anvendelse, jf. § 36. Er kontrakten realiseret i  

 indkomståret, opgøres gevinst eller tab som forskellen mellem kontraktens  

 afståelsesværdi og kontraktens værdi ved indkomstårets begyndelse.
Er  

 kontrakten anskaffet og realiseret i samme indkomstår, opgøres gevinst eller  

 tab som forskellen mellem afståelsesværdien og anskaffelsessummen.
Afvikles  

 kontrakten ved levering, anses det overdragne aktiv eller passiv for  

 erhvervet henholdsvis afstået på afviklingsdagen og til markedsværdien på  

 afviklingsdagen.
 Stk. 2. Skatteministeren kan i ganske særlige tilfælde tillade, at  

 gevinst og tab medregnes efter realisationsprincippet, jf. § 25, stk. 1. Det  

 er en betingelse for denne dispensation, at den pågældende kontrakt indgås  

 som led i virksomhedens primære drift for at sikre leverancer til eller fra  

 virksomheden, og at beskatning efter stk. 1 vil være til væsentlig økonomisk  

 ulempe for virksomheden.
Kapitel 7 Andre bestemmelser § 34. Erhvervelse og afståelse af en fordring eller en kontrakt  

 ved gave, arv eller arveforskud sidestilles i denne lov med køb henholdsvis  

 salg.
Som anskaffelsessum eller afståelsessum betragtes i disse tilfælde det  

 beløb, der er lagt til grund ved beregningen af gaveafgift, boafgift eller  

 indkomstskat af den pågældende erhvervelse.
Har denne ikke været afgifts-  

 eller indkomstskattepligtig, betragtes som anskaffelsessum eller  

 afståelsessum den pågældende fordrings eller kontrakts handelsværdi på  

 overdragelsestidspunktet.
Reglerne i 1.-3. pkt. gælder ikke i det omfang,  

 erhververen efter skattelovgivningens regler indtræder i overdragerens  

 skattemæssige stilling.
§ 35. Indskud af en fordring eller kontrakt i en rateopsparing i  

 pensionsøjemed, i en opsparing i pensionsøjemed eller i en  

 selvpensioneringsordning, der er omfattet af pensionsbeskatningsloven,  

 sidestilles med afståelse.
Som afståelsessum anses værdien på  

 indskudstidspunktet.
Udlodning af en fordring eller kontrakt fra en  

 rateopsparing i pensionsøjemed, fra en opsparing i pensionsøjemed eller en  

 selvpensioneringsordning som nævnt i 1. pkt. sidestilles med erhvervelse.
Som  

 anskaffelsessum anses værdien på udlodningstidspunktet.
 § 36. En fordring eller gæld, jf. dog stk. 2, samt en kontrakt,  

 der bliver omfattet af skattepligt her i landet, og som ikke i forvejen er  

 omfattet af skattepligt her i landet, anses for anskaffet eller stiftet på  

 det faktiske anskaffelsestidspunkt til handelsværdien på  

 tilflytningstidspunktet, jf. selskabsskattelovens § 4 A og kildeskattelovens  

 § 9. Når et selskab m.v. eller en person efter bestemmelserne i en  

 dobbeltbeskatningsoverenskomst indgået mellem Danmark og en fremmed stat,  

 Færøerne eller Grønland bliver hjemmehørende i Danmark, sidestilles dette ved  

 anvendelsen af reglen i 1. pkt. med indtræden af skattepligt her i landet.
Stk. 2. Ved skattepligtens indtræden anses gæld, der er stiftet på  

 de vilkår, som er nævnt i § 22, stk. 1, for stiftet eller overtaget på  

 tidspunktet for skattepligtens indtræden.
I disse tilfælde opgøres den  

 skattepligtige gevinst ved skattepligtens indtræden som forskellen mellem  

 gældens værdi på tidspunktet for skattepligtens indtræden og det beløb, som  

 debitor skal indfri.
§ 37. Gevinst og tab på fordringer og gæld samt kontrakter  

 omfattet af reglerne i denne lov betragtes som realiseret, hvis gevinsten  

 eller tabet vedrører en fordring, gæld eller kontrakt, der omfattes af  

 skattepligt her i landet, og denne skattepligt ophører af anden grund end den  

 skattepligtiges død.
Når et selskab m.v. eller en person efter bestemmelserne  

 i en dobbeltbeskatningsoverenskomst indgået mellem Danmark og en fremmed  

 stat, Færøerne eller Grønland bliver hjemmehørende uden for Danmark,  

 sidestilles dette ved anvendelsen af reglen i 1. pkt. med ophør af  

 skattepligt.
 Stk. 2. Gevinst og tab, der anses for realiseret efter stk. 1,  

 opgøres efter reglerne i §§ 25-28 og §§ 31-34, dog at værdien ved  

 realisationen træder i stedet for afståelses- eller indfrielsessummen.
Stk. 3. Reglerne i stk. 1 gælder kun for personer, der har været  

 skattepligtige efter kildeskattelovens §§ 1 eller 2 og for selskaber m.v.,  

 der har været skattepligtige efter selskabsskattelovens § 2, i en eller flere  

 perioder på i alt mindst 7 år inden for de seneste 10 år før  

 skattepligtsophøret eller flytningen af skattemæssigt hjemsted.
Reglerne i  

 stk. 1 gælder dog også, hvis fordringen eller kontrakten er erhvervet fra den  

 skattepligtiges ægtefælle og denne opfylder betingelserne i 1. pkt.
Reglerne  

 i stk. 1 gælder ligeledes for skattepligtige, der er indtrådt i overdragerens  

 skattemæssige stilling efter kildeskattelovens § 33 C.
Stk. 4. Skat, der er betalt til fremmed stat, til Færøerne eller  

 Grønland af gevinst ved afståelse eller indfrielse, kan fradrages i den  

 beregnede skat i det omfang, den betalte skat vedrører gevinst, der er  

 beskattet her i landet.
Fradraget kan dog højst udgøre et beløb, der svarer  

 til den danske skat.
Hvis der er indgået en dobbeltbeskatningsoverenskomst  

 med en fremmed stat, med Færøerne eller med Grønland, gives der dog ikke  

 fradrag for et større skattebeløb end det, som denne stat, Færøerne eller  

 Grønland har et ubetinget krav på at oppebære efter overenskomsten.
Når der  

 sker beskatning ved ophør af skattepligt for fordringer, gæld eller  

 kontrakter, der har været omfattet af skattepligt efter kildeskattelovens § 2  

 eller selskabsskattelovens § 2, gives der dog ikke fradrag for den skat, som  

 er betalt i den stat, hvori personen eller selskabet er hjemmehørende.
 Stk. 5. Stk. 1-4 gælder tilsvarende for aftaler om køb og salg af  

 aktier, der er omfattet af § 30, stk. 1, nr. 5.
 Stk. 6. Reglerne i kildeskattelovens § 26 A, stk. 2, og § 26 B  

 gælder ikke for overdragelse af fordringer og kontrakter omfattet af stk. 1  

 og aftaler omfattet af stk. 5 mellem ægtefæller, der efter reglerne i  

 kildeskattelovens § 4 anses for samlevende, hvis en af ægtefællerne  

 skattemæssigt er hjemmehørende i en fremmed stat, Færøerne eller Grønland.
§ 38. Mindsterenten fastsættes for halvårene januar-juni og  

 juli-december, jf. dog stk. 2. Mindsterenten for det følgende halvår beregnes  

 på grundlag af et simpelt gennemsnit opgjort med to decimaler af en af  

 Københavns Fondsbørs A/S dagligt udregnet effektiv obligationsrente for de  

 seneste 20 børsdage forud for 15. december og 15. juni.
Den effektive  

 obligationsrente opgøres med to decimaler for fastforrentede  

 kroneobligationer i åbne serier, der noteres på Københavns Fondsbørs A/S,  

 bortset fra konverterbare obligationer noteret over pari samt  

 indeksregulerede obligationer.
Mindsterenten udgør den efter 2. pkt.  

 beregnede gennemsnitsrente ganget med 7/8 og nedrundet til nærmeste hele  

 antal procentpoints.
Mindsterenten offentliggøres senest femtesidste børsdag  

 forud for den periode, hvori mindsterenten skal gælde.
Stk. 2. Er den effektive obligationsrente, jf. stk. 1, 3. pkt., i  

 10 på hinanden følgende børsdage i perioden fra og med 1. januar henholdsvis  

 1. juli og indtil påbegyndelsen af en ordinær beregningsperiode efter stk. 1,  

 mere end 2 procentpoints højere eller mere end 1 procentpoint lavere end det  

 gennemsnit, der danner grundlag for halvårets eller resten af halvårets  

 mindsterente, beregnes mindsterenten efter stk. 1, 4. pkt., på grundlag af et  

 simpelt gennemsnit af den effektive obligationsrente i disse 10 børsdage i  

 stedet for gennemsnitsrenten efter stk. 1, 2. pkt.
Den således beregnede  

 mindsterente er gældende for perioden fra og med den 10. børsdag efter den  

 sidste af de nævnte 10 børsdage.
Forhøjelse af mindsterenten efter 1. og 2.  

 pkt. får tidligst virkning den 20. børsdag efter den senest forudgående  

 ændring af mindsterenten.
Denne forhøjelse finder dog ikke sted, hvis  

 restperioden er mindre end 20 børsdage.
Stk. 3. Mindsterenten er 21/2 pct. for indeksregulerede  

 obligationer, der er udstedt af realkreditinstitutter, der er godkendt i  

 henhold til realkreditloven, Dansk Landbrugs Realkreditfond, Kreditforeningen  

 af Kommuner i Danmark, Kongeriget Danmarks Fiskeribank,  

 Finansieringsinstituttet for Industri og Håndværk A/S samt filialer af  

 udenlandske kreditinstitutter omfattet af realkreditlovens § 3. Dette gælder  

 tillige fordringer, som er udstedt af pengeinstitutter. 1. og 2. pkt. gælder  

 dog kun obligationer og fordringer, som reguleres fuldt ud efter udviklingen  

 i de af Danmarks Statistik beregnede forbrugerprisindeks eller  

 nettoprisindeks.
Ved anvendelse af § 14, stk. 2, sidste pkt., ses bort fra  

 den tilsagte regulering efter de nævnte indeks. 1. pkt. omfatter endvidere  

 obligationer, der er udstedt af Danmarks Skibskreditfond til finansiering af  

 skibe, når skriftlig aftale om bygning af et skib er indgået senest den 31.  

 december 1993 med aftalt levering senest den 31. december 1996.
§ 39. Skatteministeren kan bemyndige de statslige eller kommunale  

 skattemyndigheder til at træffe afgørelser, der efter denne lov er henlagt  

 til skatteministeren.
Ministeren kan fastsætte regler om adgang til at klage  

 over afgørelserne, herunder om at afgørelserne ikke kan indbringes for højere  

 administrativ myndighed.
Kapitel 8 Ikrafttrædelses- og overgangsbestemmelser § 40. Loven træder i kraft dagen efter bekendtgørelsen i  

 Lovtidende.
 Stk. 2. §§ 1-28 og §§ 34-38 har virkning fra og med indkomståret  

 1998, jf. dog §§ 41 og 42.
 Stk. 3. §§ 29-33 og § 39 har virkning fra den 1. januar 1997, jf.  

 dog § 43.
 Stk. 4. I lov om skattemæssig behandling af gevinst og tab på  

 fordringer, gæld og finansielle kontrakter (kursgevinstloven), jf.  

 lovbekendtgørelse nr. 660 af 4. juli 1996, som ændret ved § 12 i lov nr. 1219  

 af 27. december 1996 og § 22 i lov nr. 1223 af 27. december 1996, ophæves  

§§ 1-8 B og §§ 9-12 med virkning fra og med indkomståret 1998,  

 og §§ 8 C-8 G med virkning fra den 1. januar 1997.
§ 41. § 4 har virkning for fordringer, som erhverves den 29. maj  

 1991 eller senere.
For selskaber m.v., der ikke opfyldte betingelsen i § 2,  

 2. pkt., som affattet ved lovbekendtgørelse nr. 627 af 29. september 1987,  

 som ændret ved lov nr. 255 af 25. april 1990 og lov nr. 386 af 13. juni 1990,  

 dvs. ikkenæringsskattepligtige selskaber m.v., har bestemmelsen dog virkning  

 for tab på fordringer og gevinst på gæld, der realiseres den 27. december  

 1990 eller senere, for så vidt angår fordringer og gæld i danske kroner, som  

 ikke er erhvervet som skattepligtigt vederlag for leverede varer og andre  

 aktiver samt tjenesteydelser.
 Stk. 2. Den definition af koncernforbundne selskaber, der følger  

 af § 4, stk. 2, nr. 1 og 3, har virkning for fordringer, som erhverves den  

 19. februar 1992 eller senere.
 Stk. 3. § 4, stk. 3, omfatter tillige fordringer, der i øvrigt er  

 erhvervet i tilknytning til den erhvervsmæssige drift af virksomheden,  

 såfremt fordringen er erhvervet inden den 13. marts 1997.
 Stk. 4. § 4, stk. 4, har virkning for tab på rentefordringer, der  

 realiseres efter den 16. juni 1995.
 Stk. 5. § 5 har virkning for tab, der vedrører tiden efter den 30.  

 november 1994.
Stk. 6. For selskaber m.v., der ikke opfyldte betingelsen i § 2,  

 2. pkt., som affattet ved lovbekendtgørelse nr. 627 af 29. september 1987,  

 som ændret ved lov nr. 255 af 25. april 1990 og lov nr. 386 af 13. juni 1990,  

 dvs. ikkenæringsskattepligtige selskaber m.v., omfatter § 6 og § 7, stk. 1,  

 ikke gevinst og tab på gæld, der er stiftet før den 27. december 1990.  

 Debitorskifte betragtes ikke som stiftelse af ny gæld.
For selskaber m.v.,  

 der var omfattet af ligningslovens § 4, men som ikke opfyldte betingelsen i §  

 2, 2. pkt., som affattet ved lov nr. 532 af 13. december 1985, omfatter § 7,  

 stk. 1, dog gevinst og tab på lån, der er optaget før den 1. januar 1986.
Stk. 7. § 7, stk. 2, omfatter gæld i fremmed valuta, der er  

 stiftet før den 27. december 1990, bortset fra gæld i fremmed valuta stiftet  

 af selskaber m.v., der ikke opfyldte betingelsen i § 2, 2. pkt., som affattet  

 ved lovbekendtgørelse nr. 627 af 29. september 1987, som ændret ved lov nr.  

 255 af 25. april 1990 og lov nr. 386 af 13. juni 1990, dvs.  

 ikkenæringsskattepligtige selskaber m.v.
Debitorskifte betragtes ikke som  

 stiftelse af ny gæld.
For selskaber m.v., der var omfattet af ligningslovens  

 § 4, men som ikke opfyldte betingelsen i § 2, 2. pkt., som affattet ved lov  

 nr. 532 af 13. december 1985, omfatter § 7, stk. 2, dog gevinst og tab på lån  

 i fremmed valuta, der er optaget før den 1. januar 1986.
Stk. 8. § 7, stk. 2, omfatter gæld i danske kroner, uanset om  

 gælden er stiftet af debitor eller overtaget af debitor ved et debitorskifte.  

 For selskaber m.v., der ikke opfyldte betingelsen i § 2, 2. pkt., som  

 affattet ved lovbekendtgørelse nr. 627 af 29. september 1987, som ændret ved  

 lov nr. 255 af 25. april 1990 og lov nr. 386 af 13. juni 1990, dvs.  

 ikkenæringsskattepligtige selskaber m.v., har bestemmelsen virkning for gæld,  

 der er påtaget den 27. december 1990 eller senere.
For selskaber m.v., der  

 var omfattet af ligningslovens § 4, men som ikke opfyldte betingelsen i § 2,  

 2. pkt., som affattet ved lov nr. 532 af 13. december 1985, omfatter § 7,  

 stk. 2, dog gevinst og tab på lån i danske kroner, der er optaget før den 1.  

 januar 1986. For selskaber m.v., der driver virksomhed som pengeinstitut,  

 forsikringsselskab eller investeringsforening eller er omfattet af lov om  

 visse kreditinstitutter eller i øvrigt udøver næring ved køb og salg af  

 fordringer eller driver næringsvirksomhed ved finansiering, har reglen om, at  

 tabsfradragsbegrænsningen også gælder i forhold til gæld overtaget ved  

 debitorskifte, alene virkning for gæld i danske kroner, der er påtaget den  

 29. maj 1991 eller senere.
Stk. 9. For realkreditinstitutter m.v. finder reglerne i § 10  

 anvendelse på lån og de dertil svarende obligationer, når lånet er baseret på  

 obligationer i fondskoder, der lukkes senest med udgangen af 1999. For  

 Danmarks Skibskreditfond finder reglerne i § 10 anvendelse på lån og de  

 dertil svarende obligationer, når lånet er ydet inden 1. janaur 1999.  

 Realkreditinstitutterne m.v. samt Danmarks Skibskreditfond kan fra  

 indkomståret 1998 eller senere vælge, at lån og de dertil svarende  

 obligationer, der omfattes af § 10, bortset fra lån omfattet af § 10, stk. 1,  

 nr. 5, i stedet skal omfattes af § 9. Valget skal træffes samlet for samtlige  

 lån og obligationer under et og med virkning fra et indkomstår.
Ved overgang  

 fra anvendelse af reglerne i § 10 til anvendelse af reglerne i § 9 skal  

 instituttet anvende kursværdien for obligationer og lån, jf. § 27, pr. 1.  

 januar i det første år, hvor reglerne i § 9 skal finde anvendelse, som  

 værdien primo for dette første indkomstår, hvor overgangen skal have virkning  

 fra.
Stk. 10. Selskaber m.v., som for indkomståret 1998 eller senere  

 skifter fra lagerprincippet til realisationsprincippet i henhold til § 25,  

 skal anvende ultimoværdien for fordringer og gæld for det seneste indkomstår  

 før ændring af opgørelsesmåden som henholdsvis anskaffelsessum for fordringen  

 eller forpligtelsens værdi for gælden ved en senere opgørelse af gevinst og  

 tab på de pågældende fordringer og gæld.
Ved ændring fra  

 realisationsprincippet til lagerprincippet anvendes fordringens  

 anskaffelsessum eller forpligtelsens værdi ved stiftelsen, jf. dog stk.  

 14-17, som værdien primo for det første indkomstår, hvor ændringen har  

 virkning fra.
Stk. 11. Danmarks Skibskreditfond kan uanset reglerne i § 25, stk.  

 4, vælge at anvende realisationsprincippet på lån i fremmed valuta og de  

 obligationer i danske kroner med en pålydende rente, som er lig med eller  

 højere end mindsterenten efter § 38, jf. § 14, der er udstedt til  

 finansiering heraf.
Adgangen til at vælge realisationsprincippet er betinget  

 af, at lånet er ydet i henhold til den statslige rentestøtteordning  

 vedrørende skibsbygning på danske værfter på baggrund af en kontrakt, der er  

 indgået inden den 1. januar 1998, og at Danmarks Skibskreditfond også  

 anvender realisationsprincippet på de indgåede swapaftaler, jf. § 43, stk. 4.
 Stk. 12. Selskaber m.v, som efter tidligere gældende regler har  

 fået tilladelse til at anvende en anden opgørelsesmåde end  

 realisationsprincippet ved opgørelsen af gevinst og tab på fordringer og  

 gæld, bevarer denne tilladelse. 1. pkt. gælder dog ikke for selskaber m.v.,  

 der er omfattet af § 25, stk. 4, eller § 28.
Stk. 13. Ved opgørelsen af skattepligtige gevinster og tab i  

 indkomståret 1998 på fordringer som nævnt i § 28, der var til stede ved  

 indkomstårets begyndelse, træder værdien ved fordringens anskaffelse i stedet  

 for værdien efter § 28 ved begyndelsen af indkomståret 1998, såfremt der er  

 tale om fordringer, hvor selskabet hidtil har anvendt realisationsprincippet  

 ved opgørelsen af skattepligtige gevinster og tab.
Har selskabet ikke anvendt  

 realisationsprincippet ved opgørelsen af skattepligtige gevinster og tab,  

 træder den af selskabet anvendte skattemæssige værdi ved udgangen af  

 indkomståret 1997 i stedet for værdien efter § 28 ved begyndelsen af  

 indkomståret 1998.
 Stk. 14. Ved opgørelsen af gevinst og tab på fordringer og gæld  

 vedrørende fast ejendom, der er erhvervet henholdsvis påtaget før  

 indkomståret 1998, kan selskaber m.v., der er skattepligtige efter  

 selskabsskattelovens § 2, stk. 1, litra b, dvs. udenlandske selskaber, der  

 ejer fast ejendom her i landet, ved anvendelse af reglerne i § 26, stk. 1 og  

 4, i stedet for anskaffelsessummen henholdsvis værdien ved forpligtelsens  

 påtagelse benytte værdien pr. 31. december 1997. Selskaber m.v. med forskudt  

 indkomstår kan desuden benytte værdien ved begyndelsen af indkomståret 1998.
 Stk. 15. Ved opgørelsen af gevinst og tab på fordringer, der er  

 erhvervet før den 27. december 1990, kan selskaber m.v., der ikke opfyldte  

 betingelsen i § 2, 2. pkt., som affattet ved lovbekendtgørelse nr. 627 af 29.  

 september 1987, som ændret ved lov nr. 255 af 25. april 1990 og lov nr. 386  

 af 13. juni 1990, dvs. ikkenæringsskattepligtige selskaber m.v., ved  

 anvendelsen af reglerne i § 26, stk. 1 og 4, i stedet for anskaffelsessummen  

 benytte værdien pr. 31. december 1990. Selskaber m.v. med forskudt indkomstår  

 kan desuden benytte værdien ved begyndelsen af indkomståret 1991. Valget skal  

 træffes samlet for samtlige fordringer under et.
 Stk. 16. Ved opgørelsen af gevinst og tab på fordringer og gæld,  

 der er erhvervet henholdsvis påtaget før indkomståret 1986, kan selskaber  

 m.v., der opfyldte betingelsen i § 2, 2. pkt., som affattet ved lov nr. 532  

 af 13. december 1985, men som ikke var omfattet af ligningslovens § 4, dvs.  

 visse næringsskattepligtige selskaber m.v., ved anvendelsen af reglerne i §  

 26, stk. 1 og 4, i stedet for anskaffelsessummen henholdsvis værdien ved  

 forpligtelsens påtagelse benytte værdien ved begyndelsen af indkomstår 1986  

 eller værdien pr. 31. december 1985. Skattepligtige omfattet af  

 fondsbeskatningsloven kan i de i 1. pkt. nævnte tilfælde i stedet for  

 anskaffelsessummen henholdsvis værdien ved forpligtelsens påtagelse benytte  

 værdien ved begyndelsen af indkomståret 1987 eller værdien pr. 31. december  

 1986.
 Stk. 17. Ved opgørelsen af gevinst og tab på fordringer og gæld i  

 fremmed valuta, der er erhvervet henholdsvis påtaget før indkomståret 1986,  

 kan selskaber m.v., der ikke var skattepligtige af sådanne gevinster og tab  

 før gennemførelsen af lov nr. 532 af 13. december 1985, ved anvendelsen af  

 reglerne i § 26, stk. 1 og 4, i stedet for anskaffelsessummen henholdsvis  

 værdien ved forpligtelsens påtagelse benytte værdien ved begyndelsen af  

 indkomståret 1986 eller værdien pr. 31. december 1985. Skattepligtige  

 omfattet af fondsbeskatningsloven kan i de i 1. pkt. nævnte tilfælde i stedet  

 for anskaffelsessummen henholdsvis værdien ved forpligtelsens påtagelse  

 benytte værdien ved begyndelsen af indkomståret 1987 eller værdien pr. 31.  

 december 1986.
 § 42. Fordringer, der er udstedt før den 2. oktober 1985, anses  

 for udstedt med en pålydende rente, der er lig med eller højere end  

 mindsterenten efter § 38, jf. § 14.
 Stk. 2. § 16, 3. og 6. pkt., har virkning for regreskrav, som  

 erhverves på grundlag af kautionsforpligtelser påtaget den 27. juni 1992  

 eller senere.
Stk. 3. § 16, 4.-6. pkt., har virkning for fordringer, der er  

 erhvervet den 6. april 1994 eller senere.
For regresfordringer, der er  

 erhvervet den 6. april 1994 eller senere, dog kun såfremt de erhverves på  

 grundlag af kautionsforpligtelser, der er påtaget den 27. juni 1992 eller  

 senere.
 Stk. 4. § 18 har virkning for tab, der vedrører tiden efter den  

 30. november 1994.
 Stk. 5. § 19, stk. 2, har virkning for tab, der konstateres i  

 indkomståret 1998 eller senere.
 Stk. 6. § 22, stk. 1, omfatter ikke gæld, der er stiftet før den  

 11. december 1985.
Stk. 7. § 22, stk. 2, har virkning for gæld, der er stiftet eller  

 overtaget den 1. februar 1995 eller senere.
Det gælder dog ikke gæld, der er  

 stiftet før den 11. december 1985.
 Stk. 8. § 22, stk. 3, har virkning for kontantlån, der helt eller  

 delvis indfries ekstraordinært den 1. januar 1996 eller senere, når lånet er  

 stiftet den 1. januar 1996 eller senere eller lånet er overtaget den 1.  

 januar 1996 eller senere, dog kun såfremt lånet er blevet udbetalt til den  

 første debitor den 27. juni 1993 eller senere.
Stk. 9. Personer og dødsboer, som for indkomståret 1998 eller  

 senere skifter fra lagerprincippet til realisationsprincippet i henhold til §  

 25, skal anvende ultimoværdien for fordringer og gæld for det seneste  

 indkomstår før ændring af opgørelsesmåden som henholdsvis anskaffelsessum for  

 fordringen eller forpligtelsens værdi for gælden ved en senere opgørelse af  

 gevinst og tab på de pågældende fordringer og gæld.
Ved ændring fra  

 realisationsprincippet til lagerprincippet anvendes fordringens  

 anskaffelsessum eller forpligtelsens værdi ved stiftelsen, jf. dog stk.  

 11-15, som værdien primo for det første indkomstår, hvor ændringen har  

 virkning fra.
 Stk. 10. Personer og dødsboer, der efter tidligere gældende regler  

 har fået tilladelse til at anvende en anden opgørelsesmåde end  

 realisationsprincippet ved opgørelsen af gevinst og tab på fordringer og  

 gæld, bevarer denne tilladelse.
 Stk. 11. Ved opgørelsen af gevinst og tab på fordringer og gæld  

 vedrørende fast ejendom, der er erhvervet henholdsvis påtaget før  

 indkomståret 1998, kan personer og dødsboer, der er skattepligtige efter  

 henholdsvis kildeskattelovens § 2, stk. 1, litra e, og dødsboskattelovens §  

 1, stk. 3, jf. kildeskattelovens § 2, stk. 1, litra e, ved anvendelse af  

 reglerne i § 26, stk. 1 og 4, i stedet for anskaffelsessummen henholdsvis  

 værdien ved forpligtelsens påtagelse benytte værdien ved begyndelsen af  

 indkomståret 1998 eller værdien pr. 31. december 1997.
Stk. 12. Ved opgørelsen af gevinst på fordringer, der er erhvervet  

 for lånte midler, jf. § 15, før den 16. juni 1992, kan personer og dødsboer,  

 der ikke er næringsskattepligtige, jf. § 13, ved anvendelsen af reglerne i §  

 26, stk. 1, i stedet for anskaffelsessummen benytte værdien den 16. juni  

 1992. Valget skal træffes samlet for samtlige fordringer under et.
I  

 tilfælde, hvor sammenhængen mellem erhvervelse og lånoptagelse ikke klart  

 fremgår af omstændighederne ved erhvervelsen, jf. § 15, stk. 2, finder § 15  

 dog alene anvendelse for fordringer, der er erhvervet den 16. juni 1992 eller  

 senere.
 Stk. 13. Ved opgørelsen af gevinst og tab på fordringer og gæld i  

 fremmed valuta, der er erhvervet henholdsvis påtaget før den 27. december  

 1990, og som ikke havde tilknytning til erhvervsmæssig virksomhed, kan  

 personer og dødsboer ved anvendelsen af reglerne i § 26, stk. 1 og 4, i  

 stedet for anskaffelsessummen henholdsvis værdien ved forpligtelsens  

 påtagelse benytte værdien den 27. december 1990. Valget skal træffes samlet  

 for samtlige fordringer og forpligtelser under et.
 Stk. 14. Ved opgørelsen af gevinst og tab på fordringer, der er  

 erhvervet før indkomståret 1986, kan personer og dødsboer omfattet af § 13,  

 dvs. pengenæringsdrivende, ved anvendelsen af reglerne i § 26, stk. 1, i  

 stedet for anskaffelsessummen benytte værdien ved begyndelsen af indkomståret  

 1986 eller værdien pr. 31. december 1985.
 Stk. 15. Ved opgørelsen af gevinst og tab på fordringer og gæld i  

 fremmed valuta, der er erhvervet henholdsvis påtaget før indkomståret 1986 og  

 havde tilknytning til erhvervsmæssig virksomhed, kan personer og dødsboer ved  

 anvendelsen af reglerne i § 26, stk. 1 og 4, i stedet for anskaffelsessummen  

 henholdsvis værdien ved forpligtelsens påtagelse benytte værdien ved  

 begyndelsen af indkomståret 1986 eller værdien pr. 31. december 1985.
 § 43. § 29 har virkning for kontrakter, der erhverves den 1. juli  

 1991 eller senere.
Stk. 2. For finansielle kontrakter, der var omfattet af § 8 C, som  

 affattet ved lovbekendtgørelse nr. 660 af 4. juli 1996, men som med virkning  

 fra 1. januar 1997 omfattes af reglerne i § 30, foretages en opgørelse af  

 gevinst og tab pr. 31. december 1996, idet værdien den 31. december 1996  

 træder i stedet for værdien ved indkomstårets udløb.
For aktiver, der ligger  

 til grund for finansielle kontrakter omfattet af 1. pkt., anvendes aktivets  

 værdi den 31. december 1996 eller den aftalte pris, såfremt denne er højere  

 (erhvervelse) eller lavere (afståelse), som anskaffelsessum henholdsvis  

 afståelsessum ved en senere opgørelse af gevinst eller tab på det pågældende  

 aktiv efter skattelovgivningens almindelige regler.
 Stk. 3. Tab på finansielle kontrakter, der er konstateret før 1.  

 januar 1997, og som fremføres til indkomståret 1997 eller senere, behandles  

 efter de regler, der er angivet i denne lov.
Stk. 4. Skattepligtige, som efter de hidtil gældende regler har  

 fået tilladelse til at anvende realisationsprincippet i stedet for  

 lagerprincippet ved opgørelsen af gevinst og tab på kontrakter, bevarer denne  

 tilladelse. 1. pkt. gælder ikke for de i § 9 nævnte institutter, idet  

 Danmarks Skibskreditfond dog kan vælge at bevare fondens hidtidige tilladelse  

 til at anvende realisationsprincippet på swapaftaler, der er indgået i  

 tilknytning til lån i fremmed valuta og de obligationer i danske kroner med  

 en pålydende rente, som er lig med eller højere end mindsterenten efter § 38,  

 jf. § 14, der er udstedt til finansiering heraf.
Adgangen til at vælge  

 realisationsprincippet er betinget af, at lånet er ydet i henhold til den  

 statslige rentestøtteordning vedrørende skibsbygning på danske værfter på  

 baggrund af en kontrakt, der er indgået inden den 1. januar 1998, og at  

 Danmarks Skibskreditfond også anvender realisationsprincippet på de  

 tilknyttede lån og obligationer, jf. § 41, stk. 11.
 Stk. 5. Skattepligtige, som fra den 1. januar 1997 eller senere  

 skifter fra realisationsprincippet til lagerprincippet, skal anvende  

 kontraktens anskaffelsessum som værdien primo for det første indkomstår, hvor  

 ændringen skal have virkning fra.
 § 44. Loven gælder ikke for Færøerne og Grønland.
Oprindeligt fremsat forslag Kapitel 1 Lovens anvendelsesområde § 1. Denne lov omfatter:
1) gevinst og tab ved afståelse eller indfrielse af pengefordringer  

 herunder obligationer, pantebreve og gældsbreve, 2) gevinst og tab ved frigørelse for gæld, og 3) gevinst og tab på terminskontrakter og aftaler om køberetter og  

 salgsretter uden hensyn til de regler, der gælder for det underliggende  

 aktiv.
Stk. 2. Fordringer og gæld i danske kroner betragtes efter denne  

 lov som fordringer og gæld i fremmed valuta, hvis hovedstolen henholdsvis  

 restgælden reguleres i forhold til en eller flere valutakurser.
Fordringer og  

 gæld i fremmed valuta betragtes som fordringer og gæld i danske kroner, hvis  

 hovedstolen henholdsvis restgælden reguleres i forhold til danske kroner.
 Stk. 3. Loven omfatter ikke gevinst og tab på fordringer og gæld,  

 der indgår i beskatningen af avance ved salg af fast ejendom, der henhører  

 til den skattepligtiges næringsvej, jf. statsskattelovens § 4, jf. § 5 a,  

 eller fortjeneste, der beskattes efter lov om beskatning af fortjeneste ved  

 førstegangsafståelse af visse ejerlejligheder m.v.
 Stk. 4. Loven omfatter endvidere ikke gevinst og tab på  

 konvertible obligationer og præmieobligationer.
Kapitel 2 Selskaber m.v.
§ 2. Selskaber, fonde og foreninger m.v., der er skattepligtige efter selskabsskatteloven eller fondsbeskatningsloven, skal ved opgørelsen af den skattepligtige indkomst medregne gevinst og tab på fordringer og gæld, som omfattes af § 1, efter de regler, der er angivet i dette kapitel samt i kapitel 4, 5 og 7.
Fordringer § 3. Gevinst og tab på fordringer medregnes ved opgørelsen af den skattepligtige indkomst, jf. dog §§ 4 og 5.
§ 4. Tab på fordringer på koncernforbundne selskaber kan ikke  

 fradrages.
Det ikke-fradragsberettigede tab opgøres på grundlag af  

 valutakurserne på tidspunktet for fordringens erhvervelse uden hensyn til  

 ændringer i valutakurserne.
 Stk. 2. Ved koncernforbundne selskaber forstås:
1) selskaber og foreninger m.v., hvor samme aktionærkreds ved fordringens  

 erhvervelse eller på noget senere tidspunkt direkte eller indirekte ejer mere  

 end 50 pct. af aktiekapitalen i hvert selskab, 2) selskaber og foreninger m.v., hvor samme aktionærkreds ved fordringens  

 erhvervelse eller på noget senere tidspunkt direkte eller indirekte råder  

 over mere end 50 pct. af stemmerne i hvert selskab, 3) en fond og selskaber, hvori fonden ved fordringens erhvervelse eller på  

 noget senere tidspunkt direkte eller indirekte ejer mere end 50 pct. af  

 aktiekapitalen i hvert selskab eller 4) en fond og selskaber, hvori fonden ved fordringens erhvervelse eller på  

 noget senere tidspunkt direkte eller indirekte råder over mere end 50 pct. af  

 stemmerne i hvert selskab.
Aktionærer, som nævnt i aktieavancebeskatningslovens § 11, stk. 3, anses  

 ved bedømmelsen af aktionærkredsen som en og samme aktionær.
Ved opgørelsen  

 af stemmeandele ses bort fra stemmer, som alene er opnået ved  

 stemmeretsoverdragelse i forbindelse med erhvervet sikkerhed i aktier.
Stk. 3. Stk. 1 finder ikke anvendelse, såfremt fordringen er  

 erhvervet som skattepligtigt vederlag for leverede varer og andre aktiver  

 samt tjenesteydelser, og kreditor ikke har været sambeskattet med debitor,  

 eller fordringen er stiftet efter ophør af sambeskatning.
Endvidere finder  

 stk. 1 ikke anvendelse på tab på børsnoterede obligationer eller andre  

 børsnoterede fordringer.
 Stk. 4. Stk. 1 finder heller ikke anvendelse på rentefordringer,  

 såfremt de omhandlede renter er medregnet ved opgørelsen af kreditors  

 skattepligtige indkomst, og kreditor ikke har været sambeskattet med debitor,  

 eller rentefordringen er stiftet efter ophør af sambeskatning.
 Stk. 5. Stk. 1 finder endvidere ikke anvendelse for  

 skattepligtige, som udøver næring ved køb og salg af fordringer eller driver  

 næringsvirksomhed ved finansiering, såfremt koncernforbindelsen alene er  

 etableret med henblik på kreditors midlertidige drift af debitors virksomhed  

 til afvikling af tidligere ydede udlån eller til medvirken ved  

 omstrukturering af erhvervsvirksomheder.
 § 5. Tab på en fordring kan ikke fradrages, såfremt renteindtægter  

 af fordringen eller gevinster på fordringen omfattet af denne lov som følge  

 af en dobbeltbeskatningsoverenskomst ikke skal medregnes ved opgørelsen af  

 den skattepligtige indkomst.
Gæld § 6. Gevinst og tab på gæld medregnes ved opgørelsen af den  

 skattepligtige indkomst, jf. dog §§ 7-8 og § 24 om gevinst som følge af  

 gældseftergivelse ved akkord m.v.
§ 7. Tab ved indeksregulering af hovedstol eller restgæld på lån  

 kan ikke fradrages.
Dette gælder dog kun gæld i danske kroner og kun, hvis  

 den pålydende rente er lig med eller højere end den mindsterente, der  

 fastsættes efter § 38, jf. § 14. Skattepligtige, der både har fordringer og  

 gæld, som indeksreguleres, kan dog fradrage tab ved indeksregulering i det  

 omfang, det ikke overstiger gevinst i samme indkomstår ved indeksregulering  

 efter udviklingen i samme indeks.
Stk. 2. Tab på gæld kan ikke fradrages, såfremt indfrielse skal  

 ske til en forud fastsat overkurs i forhold til værdien på det oprindelige  

 udstedelsestidspunkt.
Dette gælder dog kun gæld i danske kroner og kun, hvis  

 den pålydende rente er lig med eller højere end den mindsterente, der  

 fastsættes efter § 38, jf. § 14.
§ 8. Gevinst på gæld til koncernforbundne selskaber, jf. § 4, stk.  

 2, skal ikke medregnes, såfremt kreditor efter § 4, stk. 1, ikke kan fradrage  

 det tilsvarende tab på fordringen.
Dette gælder dog ikke ved eftergivelse af  

 gæld i det omfang, gælden nedskrives til et lavere beløb end fordringens  

 værdi for kreditor på tidspunktet for gældseftergivelsen. 1. og 2. pkt.  

 finder tilsvarende anvendelse ved gevinst på gæld til udenlandske  

 koncernforbundne selskaber, jf. § 4, stk. 2, såfremt kreditor efter § 4, stk.  

 1, ikke ville kunne fradrage det tilsvarende tab på fordringen, hvis kreditor  

 var skattepligtig til Danmark, og det godtgøres, at tab af den pågældende art  

 ikke er fradragsberettiget.
Er den udenlandske kreditor sambeskattet med  

 debitor, er det dog alene en betingelse, at kreditor efter § 4, stk. 1, ikke  

 ville kunne fradrage det tilsvarende tab på fordringen, hvis kreditor var  

 skattepligtig til Danmark.
 Realkreditinstitutter m.v.
 § 9. Realkreditinstitutter, der er godkendt i henhold til  

 realkreditloven, Dansk Landbrugs Realkreditfond, Kreditforeningen af Kommuner  

 i Danmark, Danmarks Skibskreditfond og filialer af udenlandske  

 kreditinstitutter omfattet af realkreditlovens § 3, skal medregne gevinst og  

 tab på fordringer og gæld ved opgørelsen af den skattepligtige indkomst efter  

 lovens almindelige regler bortset fra § 7, stk. 2, jf. dog § 10.
 § 10. Realkreditinstitutter, der er godkendt i henhold til  

 realkreditloven, Dansk Landbrugs Realkreditfond, Kreditforeningen af Kommuner  

 i Danmark og Danmarks Skibskreditfond, skal uanset reglerne i § 9 ikke  

 medregne gevinst og tab på følgende fordringer og gæld ved opgørelsen af den  

 skattepligtige indkomst:
1) Lån i danske kroner, der udbetales på grundlag af  

 realkreditobligationer eller andre værdipapirer, og de herved udstedte  

 værdipapirer, når instituttets kursgevinst på udlånet inden for hvert  

 indkomstår vil svare til instituttets kurstab på de udstedte værdipapirer,  

 idet der dog ses bort fra forskelle mellem indkomstårets kursgevinst og  

 kurstab som følge af mindre tidsmæssige afvigelser mellem forfaldsterminer og  

 mellem indfrielser og de dertil hørende udtrækninger, 2) indekslån og indeksobligationer, 3) lån og obligationer, der er ydet henholdsvis udstedt efter § 17, stk.  

 1, 2. pkt., og § 20 i lov om realkreditinstitutter, jf. lovbekendtgørelse nr.  

 571 af 15. august 1989, 4) lån ydet til yngre jordbrugere af Dansk Landbrugs Realkreditfond, jf.  

 lovbekendtgørelse nr. 110 af 25. februar 1991, kontantlån ydet til tørkeramte  

 jordbrugere af Dansk Landbrugs Realkreditfond, jf. lov nr. 918 af 25.  

 november 1992 om statsgaranti og ydelsestilskud vedrørende høsttabslån til  

 tørkeramte jordbrugere, kontantlån ydet til jordbrugere af Dansk Landbrugs  

 Realkreditfond, jf. lov om statsgaranti for gældssaneringslån til  

 jordbrugere, og kontantlån som er eller bliver optaget til refinansiering af  

 K-lån optaget i Dansk Landbrugs Realkreditfond, når det er en betingelse for  

 K-lånet, at refinansiering skal finde sted som kontantlån, 5) henstandslån, der er ydet i henhold til lov nr. 481 af 5. november  

 1980, kollegielån, der er ydet i henhold til lov nr. 235 af 8. juni 1979,  

 samt lån, der er ydet i henhold til § 4 b i lov om midlertidig offentlig  

 støtte til almennyttigt boligbyggeri, jf. lovbekendtgørelse nr. 191 af 4. maj  

 1977, som ændret ved lov nr. 261 af 8. juni 1978, 6) kontantlån i danske kroner og de dertil svarende obligationer, jf.  

 realkreditlovens § 21, stk. 6.
 Stk. 2. Den del af rentebetalingerne på kontantlånspantebreve ydet  

 i overensstemmelse med stk. 1, nr. 2, 3, 4 og 6, som svarer til beløb, der  

 udgiftsføres på den amortisationskonto, der er oprettet for hvert pantebrev,  

 medregnes ikke.
 Stk. 3. Ved kontantlån ydet på basis af obligationer til overkurs  

 kan den del af obligationsrenteudgiften, som overstiger låntagernes  

 renteindbetalinger ifølge kontantlånspantebrevene, ikke fradrages.
 Stk. 4. Stk. 1-3 finder tilsvarende anvendelse, hvor  

 realkreditobligationer eller andre værdipapirer udstedes i henhold til  

 realkreditlovens § 48, stk. 3, eller under tilsvarende vilkår, såfremt der  

 ved kursaftalens udløb ydes eller refinansieres lån, der er omfattet af stk.  

 1, nr. 2, 4 eller 6, på grundlag af de udstedte værdipapirer.
Stk. 5. Reglerne i § 9 finder dog anvendelse på gevinst og tab på  

 lån som nævnt i stk. 1, der skyldes debitors misligholdelse.
Gevinst og tab  

 opgøres på tidspunktet for engagementets afslutning.
Ved engagementets  

 afslutning forstås det tidspunkt, hvor det overtagne pant afstås eller  

 overflyttes fra engagementskontoen til ejendomskontoen.
 § 11. Erhverver realkreditinstitutter, der er godkendt i henhold  

 til realkreditloven, Dansk Landbrugs Realkreditfond, Kreditforeningen af  

 Kommuner i Danmark, Danmarks Skibskreditfond eller filialer af udenlandske  

 kreditinstitutter omfattet af realkreditlovens § 3, egne obligationer,  

 betragtes dette ikke som bortfald af gæld, som følge af sammenfald af debitor  

 og kreditor (konfusion), medmindre obligationerne annulleres.
Kapitel 3 Personer § 12. Personer, der er skattepligtige efter kildeskatteloven, og  

 dødsboer, der er skattepligtige efter dødsboskatteloven, skal ved opgørelsen  

 af den skattepligtige indkomst medregne gevinst og tab på fordringer og gæld,  

 som omfattes af § 1, efter de regler, der er angivet i dette kapitel samt i  

 kapitel 4, 5 og 7.
Fordringer og pengenæring § 13. Hvis personen eller dødsboet udøver næring ved køb og salg  

 af fordringer eller driver næringsvirksomhed ved finansiering medregnes  

 gevinst og tab på fordringer ved opgørelsen af den skattepligtige indkomst,  

 jf. dog § 18.
 Stk. 2. Godtgøres det, at en fordring er erhvervet uden for den  

 skattepligtiges næringsvirksomhed og ikke senere er indgået i denne, omfatter  

 stk. 1 ikke gevinst og tab på en sådan fordring.
Andre fordringer § 14. Tab på fordringer kan ikke fradrages, jf. dog §§ 16 og 17.
 Stk. 2. Gevinst på fordringer, der ikke omfattes af §§ 15 og 16,  

 skal medregnes ved opgørelsen af den skattepligtige indkomst, medmindre  

 fordringen forrentes med en pålydende rente, der er lig med eller højere end  

 mindsterenten efter § 38 på tidspunktet for debitors påtagelse af  

 forpligtelsen, jf. stk. 3 og 4. Den pålydende rente opgøres på grundlag af  

 den højeste tilsagte indfrielsessum.
Stk. 3. En debitors overtagelse af en forpligtelse betragtes efter  

 stk. 2 ikke som påtagelse af en ny forpligtelse, når forpligtelsens overgang  

 kan gennemføres uden særlig godkendelse fra kreditor.
Endvidere betragtes  

 overtagelse af realkreditlån ikke for påtagelse af en ny forpligtelse.
 Stk. 4. En fordring med variabel rente omfattes af stk. 2 og 3. En  

 sådan fordring anses for forrentet lavere end mindsterenten, hvis rentens  

 variation og vilkårene for opsigelse medfører, at kursen på fordringen kan  

 afvige væsentligt fra indfrielseskursen.
 § 15. Gevinst på fordringer medregnes i det omfang, den pågældende  

 fordring er erhvervet for lånte midler, jf. stk. 2-3.
Stk. 2. Erhvervelse for lånte midler efter stk. 1 anses at  

 foreligge, hvis den skattepligtige i forbindelse med erhvervelsen har optaget  

 lån, der står i åbenbart misforhold til det kapitalbehov, som den  

 skattepligtiges øvrige virksomhed eller privatforbrug betinger, eller hvis  

 sammenhængen mellem erhvervelse og låneoptagelse klart fremgår af  

 omstændighederne ved erhvervelsen.
Opnåelse af usædvanlig kredit ligestilles  

 med låneoptagelse.
Stk. 3. Stk. 1 finder ikke anvendelse, hvis den skattepligtige  

 godtgør, at de fradragsberettigede udgifter vedrørende det pågældende lån kun  

 i forholdsvis uvæsentligt omfang overstiger de skattepligtige indtægter af de  

 pågældende fordringer.
Stk. 1 finder endvidere ikke anvendelse, hvis den  

 skattepligtige godtgør, at det samlede resultat vedrørende lånet og  

 fordringerne under et er negativt efter skat selv uden beskatning efter stk.  

 1.
§ 16. Gevinst og tab på fordringer i fremmed valuta medregnes, jf.  

 dog § 18. Gevinst og tab skal dog alene medregnes, hvis årets nettogevinst  

 eller nettotab sammenlagt med gevinster og tab, som omfattes af § 23,  

 overstiger 1.000 kr.
Uanset 1. pkt. kan tab på regreskrav erhvervet ved  

 kautionsbetaling ikke fradrages.
Tab på fordringer på selskaber, hvorover den  

 skattepligtige har eller har haft en indflydelse som omhandlet i  

 aktieavancebeskatningslovens § 11, stk. 3, eller tab på fordringer på den  

 skattepligtiges ægtefælle, forældre og bedsteforældre samt børn og børnebørn  

 og disses ægtefæller eller dødsboer efter de nævnte personer, kan ikke  

 fradrages.
Stedbarns- og adoptivforhold sidestilles med naturligt  

 slægtsskabsforhold.
Det ikke-fradragsberettigede tab efter 3. og 4. pkt.  

 opgøres på grundlag af valutakurserne på tidspunktet for fordringens  

 erhvervelse uden hensyn til ændringer i valutakurserne.
 § 17. For tab på fordringer, der er erhvervet som vederlag i  

 næring og for tab på fordringer, der i øvrigt er erhvervet i tilknytning til  

 den erhvervsmæssige drift af virksomheden, finder reglerne i  

 statsskattelovens § 6 a anvendelse, jf. dog § 18. 1. pkt. omfatter ikke  

 fordringer i fremmed valuta, der omfattes af § 16.
Tab på fordringer omfattet af en dobbeltbeskatningsoverenskomst § 18. Uanset §§ 13, 16 og 17 kan tab på en fordring ikke  

 fradrages, såfremt renteindtægter af fordringen eller gevinster på fordringen  

 omfattet af denne lov som følge af en dobbeltbeskatningsoverenskomst ikke  

 skal medregnes ved opgørelse af den skattepligtige indkomst.
Gæld og pengenæring § 19. Hvis personen eller dødsboet driver næringsvirksomhed ved  

 finansiering, og gælden vedrører denne virksomhed, medregnes gevinst og tab  

 på gæld ved opgørelsen af den skattepligtige indkomst, jf. dog stk. 2-3, og §  

 24 om gevinst som følge af gældseftergivelse ved akkord m.v.
Stk. 2. Tab ved indeksregulering af hovedstol eller restgæld på  

 lån kan ikke fradrages.
Dette gælder dog kun gæld i danske kroner og kun,  

 hvis den pålydende rente er lig med eller højere end den mindsterente, der  

 fastsættes efter § 38, jf. § 14. Skattepligtige, der både har fordringer og  

 gæld, som indeksreguleres, kan dog fradrage tab ved indeksregulering i det  

 omfang, det ikke overstiger gevinst i samme indkomstår ved indeksregulering  

 efter udviklingen i samme indeks.
Stk. 3. Tab på gæld kan ikke fradrages, såfremt indfrielse skal  

 ske til en forud fastsat overkurs i forhold til værdien på det oprindelige  

 udstedelsestidspunkt.
Dette gælder dog kun gæld i danske kroner og kun, hvis  

 den pålydende rente er lig med eller højere end den mindsterente, der  

 fastsættes efter § 38, jf. § 14.
Anden gæld § 20. Gevinst og tab på gæld skal medregnes ved opgørelsen af den  

 skattepligtige indkomst efter §§ 21-23.
 § 21. Gevinst ved eftergivelse, forældelse, konfusion eller  

 præklusion af gæld medregnes i det omfang, gælden nedskrives til et lavere  

 beløb end fordringens værdi for kreditor på tidspunktet for  

 gældseftergivelsen m.v., jf. tillige § 24 om gevinst som følge af  

 gældseftergivelse ved akkord m.v.
§ 22. Hvis en fordring stiftes på sådanne vilkår, at fordringens  

 værdi på tidspunktet for debitors påtagelse af gælden overstiger det beløb,  

 som debitor skal indfri, skal debitor medregne denne gevinst. § 25 og § 26,  

 stk. 4, anvendes ikke.
En debitors overtagelse af en gæld, der er stiftet på  

 de vilkår, som er nævnt i 1. pkt., betragtes som stiftelse af en ny gæld.
I  

 disse tilfælde opgøres den skattepligtige gevinst efter 1. pkt. som  

 forskellen mellem fordringens værdi på overtagelsestidspunktet og det beløb,  

 som debitor skal indfri.
Reglen i 1. pkt. gælder ikke, hvis kreditor er et af  

 de i § 38, stk. 3, 1. og 5. pkt., nævnte institutter, og fordringen  

 (obligationslånet) er baseret på obligationer, der ikke oversteg pari på  

 tidspunktet for lånets udbetaling eller hvor lånet er ydet på grundlag af et  

 lånetilbud, der er afgivet mindre end 6 måneder før lånets udbetaling, og  

 lånet er baseret på obligationer, der ikke oversteg pari på  

 tilbudstidspunktet.
Stk. 2. Hvis en fordring stiftes på sådanne vilkår, at fordringen  

 forrentes med en pålydende rente, der har varierende sats i adskilte perioder  

 i fordringens løbetid, skal gevinst, som ikke er omfattet af stk. 1, og som  

 en debitor realiserer ved frigørelse for gæld ifølge en sådan fordring,  

 medregnes.
Reglen i 1. pkt. gælder ikke, hvis renten varierer månedsvis, og  

 lånet er baseret på fastforrentede realkreditobligationer eller værdipapirer,  

 og kreditor er et af de i § 38, stk. 3, 1. og 5. pkt., nævnte institutter.
Stk. 3. Gevinst, som en debitor opnår ved ekstraordinær hel eller  

 delvis indfrielse af et kontantlån i danske kroner, jf. realkreditlovens §  

 21, stk. 6, medregnes.
Det gælder dog ikke indfrielse, som foretages af  

 sælger og indfrielse, som foretages af køber i forbindelse med overdragelse  

 af fast ejendom, såfremt gælden indfries eller opsiges til indfrielse i  

 perioden fra 6 måneder før til 6 måneder efter afståelsestidspunktet  

 henholdsvis anskaffelsestidspunktet, og der for sælger henholdsvis køber er  

 tale om første indfrielse inden for det pågældende tidsrum. 2. pkt. finder  

 ikke anvendelse ved ejerskifte mellem ægtefæller, medmindre indfrielsen sker  

 ved ejerskifte som led i separation eller skilsmisse. 2. pkt. finder heller  

 ikke anvendelse ved en persons afståelse af en ejendom til et selskab m.v.  

 som nævnt i selskabsskattelovens §§ 1 og 2 eller fondsbeskatningslovens § 1,  

 hvor personen og dennes ægtefælle på grund af aktiebesiddelse,  

 vedtægtsbestemmelse eller aftale har bestemmende indflydelse på selskabets  

 handlemåde.
Stk. 4. Stk. 3, 1. pkt., finder ikke anvendelse, såfremt  

 indfrielsen sker efter krav fra realkreditinstituttet.
Stk. 3, 1. pkt.,  

 finder endvidere ikke anvendelse ved indfrielse, som sker i forbindelse med  

 en efterlevende ægtefælles overtagelse af en fast ejendom i forbindelse med  

 skifte af et dødsbo eller ved udlevering til ægtefællen, herunder til  

 hensidden i uskiftet bo. 2. pkt. finder kun anvendelse, såfremt den afdøde  

 ægtefælle på tidspunktet for dødsfaldet var ejer af den faste ejendom.  

 Tidsfristerne i stk. 3, 2. pkt., for indfrielse eller opsigelse til  

 indfrielse af gælden finder tilsvarende anvendelse, idet der ved  

 afståelsestidspunktet eller anskaffelsestidspunket i denne sammenhæng forstås  

 henholdsvis udlodningstidspunktet eller tidspunktet for udlevering.
 § 23. Gevinst og tab på gæld i fremmed valuta medregnes i det  

 omfang, gevinsten eller tabet ikke er omfattet af § 22. 1. pkt. gælder dog  

 alene, hvis årets nettogevinst eller nettotab sammenlagt med gevinster og  

 tab, som omfattes af § 16, overstiger 1.000 kr.
Kapitel 4 Eftergivelse af gæld ved akkord m.v.
§ 24. Gevinst på gæld som følge af tvangsakkord eller aftale om en samlet ordning mellem en debitor og dennes kreditorer om bortfald eller nedsættelse af debitors gæld (frivillig akkord) medregnes ikke ved opgørelsen af den skattepligtige indkomst.
Dette gælder dog ikke i det omfang, gælden nedskrives til et lavere beløb end fordringens værdi for kreditor på tidspunktet for gældseftergivelsen.
 Stk. 2. Stk. 1, 1. pkt., gælder tilsvarende for gevinst på gæld  

 som følge af gældssanering.
Kapitel 5 Opgørelse af gevinst og tab på fordringer og gæld § 25. Gevinst og tab på fordringer og gæld, der skal medregnes ved  

 opgørelsen af den skattepligtige indkomst, medregnes i det indkomstår, hvori  

 gevinsten eller tabet realiseres (realisationsprincippet), jf. dog stk. 2-5,  

 og § 22, stk. 1, samt §§ 36 og 37.
Stk. 2. Den skattepligtige kan ved opgørelsen af gevinst og tab på  

 børsnoterede obligationer samt gevinst og tab på ikke-børsnoterede fordringer  

 og gæld, som følger af valutakursændringer, vælge at anvende lagerprincippet,  

 jf. § 33, stk. 1, i stedet for realisationsprincippet.
Valget træffes samlet  

 for henholdsvis børsnoterede obligationer (fordringer) og børsnoteret  

 obligationsgæld i danske kroner og for fordringer og gæld i fremmed valuta.  

 Når lagerprincippet er valgt, kan denne opgørelsesmåde kun ændres efter  

 tilladelse fra skatteministeren.
 Stk. 3. Uanset stk. 2 og 5 kan den skattepligtige vælge at opgøre  

 gevinst og tab efter stk. 1, for så vidt angår fordringer omfattet af § 4,  

 samt gæld omfattet af § 7, stk. 1, § 7, stk. 2, § 19, stk. 2, og § 19, stk.  

 3. Valget træffes samlet for fordringer omfattet af § 4, og samlet for gæld,  

 der er omfattet af henholdsvis § 7, stk. 1, § 7, stk. 2, § 19, stk. 2, og §  

 19, stk. 3. Når realisationsprincippet er valgt, kan denne opgørelsesmåde kun  

 ændres efter tilladelse fra skatteministeren.
Stk. 4. Realkreditinstitutter, der er godkendt i henhold til  

 realkreditloven, Dansk Landbrugs Realkreditfond, Kreditforeningen af Kommuner  

 i Danmark, Danmarks Skibskreditfond og filialer af udenlandske  

 kreditinstitutter omfattet af realkreditlovens § 3, skal anvende  

 lagerprincippet for samtlige fordringer og gæld.
Endvidere skal selskaber  

 m.v., der er koncernforbundet med et af de i 1. pkt. nævnte institutter, jf.  

 realkreditlovens § 77, stk. 2, anvende lagerprincippet for samtlige  

 fordringer og gæld.
Institutter, der udøver virksomhed gennem samme selskab  

 m.v. anses i relation til realkreditlovens § 77, stk. 2, for at udgøre et  

 institut.
 Stk. 5. Skatteministeren kan tillade, at en anden opgørelsesmåde  

 anvendes, jf. dog stk. 4. Er en sådan tilladelse givet, kan den herved  

 godkendte opgørelsesmåde kun ændres efter tilladelse fra skatteministeren.
§ 26. Gevinst eller tab på fordringer opgøres som forskellen  

 mellem anskaffelsessummen og afståelsessummen.
Som anskaffelsessum anvendes  

 kursværdien på erhvervelsestidspunktet, medmindre den skattepligtige godtgør  

 at have erhvervet fordringen for et højere beløb.
 Stk. 2. Ved afståelse af obligationer, som er registreret i en  

 værdipapircentral, anvendes den gennemsnitlige anskaffelsessum for samtlige  

 obligationer inden for samme fondskode.
Stk. 3. Hvis en skattepligtig ejer fordringer i fremmed valuta,  

 som er udstedt på ens vilkår af samme udsteder og erhvervet på forskellige  

 tidspunkter, anvendes den gennemsnitlige anskaffelsessum for samtlige  

 fordringer.
Tilsvarende gælder for gæld i fremmed valuta.
Stk. 4. Gevinst eller tab på gæld opgøres som forskellen mellem  

 gældens værdi ved påtagelsen af gælden og værdien ved frigørelsen eller  

 indfrielsen.
Sker indfrielsen gennem afdrag, medregnes en så stor del, som  

 svarer til forholdet mellem på den ene side indfrielsessummen med fradrag af  

 anskaffelsessummen og på den anden side indfrielsessummen.
Stk. 5. Hvis fordringen eller gælden er erhvervet eller stiftet  

 før skattepligtens indtræden, finder reglerne i § 36 om  

 anskaffelsestidspunktet og anskaffelsessummen anvendelse.
Ved ophør af  

 skattepligt eller skattemæssigt hjemsted her i landet, finder reglerne i § 37  

 anvendelse i forbindelse med opgørelse af gevinst og tab på fordringer og  

 gæld efter stk. 1-4.
§ 27. Realkreditinstitutter, der er godkendt i henhold til  

 realkreditloven, Dansk Landbrugs Realkreditfond, Kreditforeningen af Kommuner  

 i Danmark, Danmarks Skibskreditfond og filialer af udenlandske  

 kreditinstitutter omfattet af realkreditlovens § 3 skal værdiansætte  

 fordringer, som indgår i instituttets udlånsvirksomhed, til det beløb,  

 hvormed fordringen kan indfries.
For konverterbare lån skal værdiansættelsen  

 dog ske uden hensyntagen til, at debitor altid kan indfri til gældens  

 indfrielseskurs.
 Stk. 2. Ved refinansiering eller hel eller delvis indfrielse af  

 fordringer, som nævnt i stk. 1, skal den del af instituttets gæld, der  

 modsvarer indfrielsen eller refinansieringen, ved indkomstårets udløb  

 værdiansættes til gældens indfrielseskurs henholdvis gældens dagskurs, hvis  

 der sker annullation.
 § 28. Selskaber, der er omfattet af realrenteafgiftslovens § 2,  

 stk. 1, skal anvende realrenteafgiftslovens opgørelsesprincipper ved  

 opgørelse af gevinst og tab på fastforrentede fordringer.
Stk. 2. Ved opgørelse af gevinst og tab på indeksregulerede  

 obligationer skal selskaber, som nævnt i stk. 1, medregne urealiserede  

 ændringer i kursværdien som følge dels af forkortelsen af restløbetiden, dels  

 af indeksreguleringen.
Herudover medregnes realiserede gevinster og tab.
Ved  

 opgørelsen skal selskaberne anvende de af Finanstilsynet fastsatte  

 regnskabsmæssige opgørelsesprincipper.
Kapitel 6 Finansielle kontrakter § 29. Skattepligtige omfattet af § 2, jf. § 9, eller § 12 skal medregne gevinst og tab på terminskontrakter og aftaler om køberetter og salgsretter ved opgørelsen af den skattepligtige indkomst.
Gevinst og tab medregnes efter de regler, der er angivet i dette kapitel og i kapitel 7.
 Stk. 2. Terminskontrakter omfatter ikke aftaler, hvor  

 afviklingstidspunktet ligger senere end aftaletidspunktet, når afvikling  

 finder sted inden for den afviklingsfrist, der på området anses for at være  

 sædvanlig.
§ 30. § 29 anvendes ikke på 1) aftaler vedrørende fast ejendom, 2) tegningsretter til aktier m.v., der omfattes af  

 aktieavancebeskatningsloven, 3) kurssikring ved optagelse, refinansiering, rentetilpasning eller  

 indfrielse af realkreditlån eller realkreditlignende lån, 4) konverteringsretter knyttet til obligationer, pantebreve, gældsbreve og  

 andre pengefordringer, 5) alle aftaler om køb og salg af ikke-børsnoterede aktier, 6) valutakontrakter i forbindelse med køb og salg af værdipapirer, når  

 valutakontraktens løbetid svarer til sædvanlig afviklingstid for handel med  

 de værdipapirer, som valutakontrakten vedrører, 7) sædvanlige aftaler om levering af varer og andre aktiver samt  

 tjenesteydelser til privat brug eller til brug i modtagerens virksomhed eller  

 som produkt af egen virksomhed, samt valutakontrakter indgået i forbindelse  

 hermed, når kontrakterne ikke er noteret på børs, og 8) aftaler om hel eller delvis afståelse af virksomhed og andele af en  

 virksomhed.
 Stk. 2. Stk. 1, nr. 3, gælder ikke for realkreditinstitutter og  

 andre kreditinstitutter m.v., hvis kontrakten er et led i det pågældende  

 instituts næringsvirksomhed ved finansiering.
 Stk. 3. Det er en betingelse i stk. 1, nr. 3, 5, 6 og 8, at  

 kontrakten eller aftalen kun kan opfyldes ved levering.
 Stk. 4. Det er alene en betingelse i stk. 1, nr. 5, at aktierne  

 ikke er børsnoteret ved aftalens indgåelse.
Stk. 5. Uanset reglerne i stk. 1, nr. 5, 6 og 7 finder § 29 dog  

 anvendelse, hvis der er indgået modgående kontrakter eller forretninger.
Som  

 modgående kontrakter eller forretninger betragtes også modgående kontrakter  

 eller forretninger, der er indgået af den skattepligtiges ægtefælle eller af  

 et koncernforbundet selskab, jf. § 4, stk. 2, og modgående kontrakter eller  

 forretninger, der er indgået af et selskab m.v., hvori den skattepligtige er  

 hovedaktionær, jf. aktieavancebeskatningslovens § 11, stk. 2-4, eller  

 omvendt.
 Stk. 6. Uanset reglerne i stk. 1, nr. 7, finder § 29 dog  

 anvendelse for skattepligtige, der udøver næring ved køb og salg af  

 fordringer og finansielle kontrakter eller driver næringsvirksomhed ved  

 finansiering.
 Stk. 7. Kontrakter, der efter stk. 1-6 ikke omfattes af § 29,  

 behandles efter skattelovgivningens almindelige regler.
 § 31. Skattepligtige omfattet af § 2, jf. § 9, kan fradrage tab på  

 kontrakter, der indeholder ret eller pligt til at afstå aktier i det omfang,  

 det angives i stk. 2-4. De i stk. 2-4 nævnte nettoindtægter omfatter ikke  

 gevinst på en kontrakt, som vedrører aktier omfattet af  

 aktieavancebeskatningslovens § 2 a. 1. og 2. pkt. gælder dog ikke selskaber  

 m.v., der er omfattet af aktieavancebeskatningslovens § 3.
 Stk. 2. Tab på en kontrakt som nævnt i stk. 1, 1. pkt., kan  

 fradrages i det omfang, tabet ikke overstiger de 5 senest forudgående  

 indkomstårs skattepligtige nettogevinster på kontrakten, hvori ikke er  

 fradraget tab på andre kontrakter som nævnt i stk. 1.
Stk. 3. Yderligere tab, der ikke kan fradrages efter stk. 2, kan  

 fradrages i indkomstårets og de følgende 5 indkomstårs nettogevinster på alle  

 kontrakter omfattet af § 29, der indeholder ret eller pligt til at afstå  

 eller at erhverve aktier.
Fradrag for tab kan kun fremføres til et senere  

 indkomstår, hvis det ikke kan rummes i skattepligtig nettogevinst i et  

 tidligere indkomstår.
 Stk. 4. Stk. 1-3 gælder tilsvarende for kontrakter, som er baseret  

 på et aktieindeks.
 § 32. Skattepligtige omfattet af § 12 kan fradrage tab på  

 kontrakter i det omfang, det angives i stk. 2 og 3. 1. pkt. gælder dog ikke  

 tab på kontrakter, der indeholder ret eller pligt til at afstå aktier, når  

 den skattepligtige er omfattet af aktieavancebeskatningslovens § 3, og tab på  

 kontrakter, der har tilknytning til erhvervsmæssig virksomhed.
 Stk. 2. Tab på en kontrakt omfattet af stk. 1, 1. pkt., kan  

 fradrages i det omfang, tabet ikke overstiger de 5 senest forudgående  

 indkomstårs skattepligtige nettogevinster på kontrakter.
Stk. 3. Yderligere tab, der ikke kan fradrages efter stk. 2, kan  

 fradrages i indkomstårets og de følgende 5 indkomstårs nettogevinster på  

 kontrakter.
Fradrag for tab kan kun fremføres til et senere indkomstår, hvis  

 det ikke kan rummes i skattepligtig nettogevinst i et tidligere indkomstår.  

 Tab, der ikke kan fradrages efter stk. 2 og ikke kan fradrages i  

 indkomstårets nettogevinster efter 1. pkt., kan overføres til fradrag i en  

 eventuel ægtefælles nettogevinster i indkomståret på kontrakter.
Det er dog  

 en betingelse, at ægtefællerne er samlevende ved indkomstårets udgang, jf.  

 kildeskattelovens § 4. Tabet kan ligeledes inden for hvert af de  

 efterfølgende 5 indkomstår overføres til fradrag i den anden ægtefælles  

 nettogevinster på kontrakter, hvis tabet ikke kan fradrages i den  

 skattepligtiges nettogevinster på kontrakter i det pågældende indkomstår.
Opgørelse af gevinst og tab på kontrakter § 33. Gevinst eller tab på en kontrakt opgøres som forskellen  

 mellem værdien af kontrakten ved indkomstårets udløb og værdien ved indkomstårets begyndelse (lagerprincippet). Er kontrakten anskaffet i indkomståret, opgøres gevinst eller tab som forskellen mellem værdien ved indkomstårets udløb og kontraktens anskaffelsessum.
Hvis kontrakten er anskaffet før skattepligtens indtræden, finder reglerne i selskabskatteloven, fondsbeskatningsloven og kildeskatteloven om anskaffelsestidspunktet og anskaffelsessummen anvendelse, jf. § 36.
Er kontrakten realiseret i indkomståret, opgøres gevinst eller tab som forskellen mellem kontraktens afståelsesværdi og kontraktens værdi ved indkomstårets begyndelse.
Er kontrakten anskaffet og realiseret i samme indkomstår, opgøres gevinst eller tab som forskellen mellem afståelsesværdien og anskaffelsessummen.
Afvikles kontrakten ved levering, anses det overdragne aktiv eller passiv for erhvervet henholdsvis afstået på afviklingsdagen og til markedsværdien på afviklingsdagen.
 Stk. 2. Skatteministeren kan i ganske særlige tilfælde tillade, at  

 gevinst og tab medregnes efter realisationsprincippet, jf. § 25, stk. 1. Det  

 er en betingelse for denne dispensation, at den pågældende kontrakt indgås  

 som led i virksomhedens primære drift for at sikre leverancer til eller fra  

 virksomheden, og at beskatning efter stk. 1 vil være til væsentlig økonomisk  

 ulempe for virksomheden.
Kapitel 7 Andre bestemmelser § 34. Erhvervelse og afståelse af en fordring eller en kontrakt  

 ved gave, arv eller arveforskud sidestilles i denne lov med køb henholdsvis salg.
Som anskaffelsessum eller afståelsessum betragtes i disse tilfælde det beløb, der er lagt til grund ved beregningen af gaveafgift, boafgift eller indkomstskat af den pågældende erhvervelse.
Har denne ikke været afgifts- eller indkomstskattepligtig, betragtes som anskaffelsessum eller afståelsessum den pågældende fordrings eller kontrakts handelsværdi på overdragelsestidspunktet.
Reglerne i 1.-3. pkt. gælder ikke i det omfang, erhververen efter skattelovgivningens regler indtræder i overdragerens skattemæssige stilling.
§ 35. Indskud af en fordring eller kontrakt i en rateopsparing i  

 pensionsøjemed, i en opsparing i pensionsøjemed eller i en  

 selvpensioneringsordning, der er omfattet af pensionsbeskatningsloven,  

 sidestilles med afståelse.
Som afståelsessum anses værdien på  

 indskudstidspunktet.
Udlodning af en fordring eller kontrakt fra en  

 rateopsparing i pensionsøjemed, fra en opsparing i pensionsøjemed eller en  

 selvpensioneringsordning som nævnt i 1. pkt. sidestilles med erhvervelse.
Som  

 anskaffelsessum anses værdien på udlodningstidspunktet.
 § 36. En fordring eller gæld, jf. dog stk. 2, samt en kontrakt,  

 der bliver omfattet af skattepligt her i landet, og som ikke i forvejen er  

 omfattet af skattepligt her i landet, anses for anskaffet eller stiftet på  

 det faktiske anskaffelsestidspunkt til handelsværdien på  

 tilflytningstidspunktet, jf. selskabsskattelovens § 4 A og kildeskattelovens  

 § 9. Når et selskab m.v. eller en person efter bestemmelserne i en  

 dobbeltbeskatningsoverenskomst indgået mellem Danmark og en fremmed stat,  

 Færøerne eller Grønland bliver hjemmehørende i Danmark, sidestilles dette ved  

 anvendelsen af reglen i 1. pkt. med indtræden af skattepligt her i landet.
Stk. 2. Ved skattepligtens indtræden anses gæld, der er stiftet på  

 de vilkår, som er nævnt i § 22, stk. 1, for stiftet eller overtaget på  

 tidspunktet for skattepligtens indtræden.
I disse tilfælde opgøres den  

 skattepligtige gevinst ved skattepligtens indtræden som forskellen mellem  

 gældens værdi på tidspunktet for skattepligtens indtræden og det beløb, som  

 debitor skal indfri.
§ 37. Gevinst og tab på fordringer og gæld samt kontrakter  

 omfattet af reglerne i denne lov betragtes som realiseret, hvis gevinsten  

 eller tabet vedrører en fordring, gæld eller kontrakt, der omfattes af  

 skattepligt her i landet, og denne skattepligt ophører af anden grund end den  

 skattepligtiges død.
Når et selskab m.v. eller en person efter bestemmelserne  

 i en dobbeltbeskatningsoverenskomst indgået mellem Danmark og en fremmed  

 stat, Færøerne eller Grønland bliver hjemmehørende uden for Danmark,  

 sidestilles dette ved anvendelsen af reglen i 1. pkt. med ophør af  

 skattepligt.
 Stk. 2. Gevinst og tab, der anses for realiseret efter stk. 1,  

 opgøres efter reglerne i §§ 25-28 og §§ 31-34, dog at værdien ved  

 realisationen træder i stedet for afståelses- eller indfrielsessummen.
Stk. 3. Reglerne i stk. 1 gælder kun for personer, der har været  

 skattepligtige efter kildeskattelovens §§ 1 eller 2 og for selskaber m.v.,  

 der har været skattepligtige efter selskabsskattelovens § 2, i en eller flere  

 perioder på i alt mindst 7 år inden for de seneste 10 år før  

 skattepligtsophøret eller flytningen af skattemæssigt hjemsted.
Reglerne i  

 stk. 1 gælder dog også, hvis fordringen eller kontrakten er erhvervet fra den  

 skattepligtiges ægtefælle og denne opfylder betingelserne i 1. pkt.
Reglerne  

 i stk. 1 gælder ligeledes for skattepligtige, der er indtrådt i overdragerens  

 skattemæssige stilling efter kildeskattelovens § 33 C.
Stk. 4. Skat, der er betalt til fremmed stat, til Færøerne eller  

 Grønland af gevinst ved afståelse eller indfrielse, kan fradrages i den  

 beregnede skat i det omfang, den betalte skat vedrører gevinst, der er  

 beskattet her i landet.
Fradraget kan dog højst udgøre et beløb, der svarer  

 til den danske skat.
Hvis der er indgået en dobbeltbeskatningsoverenskomst  

 med en fremmed stat, med Færøerne eller med Grønland, gives der dog ikke  

 fradrag for et større skattebeløb end det, som denne stat, Færøerne eller  

 Grønland har et ubetinget krav på at oppebære efter overenskomsten.
Når der  

 sker beskatning ved ophør af skattepligt for fordringer, gæld eller  

 kontrakter, der har været omfattet af skattepligt efter kildeskattelovens § 2  

 eller selskabsskattelovens § 2, gives der dog ikke fradrag for den skat, som  

 er betalt i den stat, hvori personen eller selskabet er hjemmehørende.
 Stk. 5. Reglerne i kildeskattelovens § 26 A, stk. 2, og § 26 B  

 gælder ikke for overdragelse af fordringer og kontrakter omfattet af stk. 1  

 mellem ægtefæller, der efter reglerne i kildeskattelovens § 4 anses for  

 samlevende, hvis en af ægtefællerne skattemæssigt er hjemmehørende i en  

 fremmed stat, Færøerne eller Grønland.
§ 38. Mindsterenten fastsættes for halvårene januar-juni og  

 juli-december, jf. dog stk. 2. Mindsterenten for det følgende halvår beregnes  

 på grundlag af et simpelt gennemsnit opgjort med to decimaler af en af  

 Københavns Fondsbørs A/S dagligt udregnet effektiv obligationsrente for de  

 seneste 20 børsdage forud for 15. december og 15. juni.
Den effektive  

 obligationsrente opgøres med to decimaler for fastforrentede  

 kroneobligationer i åbne serier, der noteres på Københavns Fondsbørs A/S,  

 bortset fra konverterbare obligationer noteret over pari samt  

 indeksregulerede obligationer.
Mindsterenten udgør den efter 2. pkt.  

 beregnede gennemsnitsrente ganget med 7/8 og nedrundet til nærmeste hele  

 antal procent-points.
Mindsterenten offentliggøres senest 5. sidste børsdag  

 forud for den periode, hvori mindsterenten skal gælde.
Stk. 2. Er den effektive obligationsrente, jf. stk. 1, 3. pkt., i  

 10 på hinanden følgende børsdage i perioden fra og med 1. januar henholdsvis  

 1. juli og indtil påbegyndelsen af en ordinær beregningsperiode efter stk. 1,  

 mere end 2 procent-points højere eller mere end 1 procent-point lavere end  

 det gennemsnit, der danner grundlag for halvårets eller resten af halvårets  

 mindsterente, beregnes mindsterenten efter stk. 1, 4. pkt., på grundlag af et  

 simpelt gennemsnit af den effektive obligationsrente i disse 10 børsdage i  

 stedet for gennemsnitsrenten efter stk. 1, 2. pkt.
Den således beregnede  

 mindsterente er gældende for perioden fra og med den 10. børsdag efter den  

 sidste af de nævnte 10 børsdage.
Forhøjelse af mindsterenten efter 1. og 2.  

 pkt. får tidligst virkning den 20. børsdag efter den senest forudgående  

 ændring af mindsterenten.
Denne forhøjelse finder dog ikke sted, hvis  

 restperioden er mindre end 20 børsdage.
Stk. 3. Mindsterenten er 21/2 pct. for indeksregulerede  

 obligationer, der er udstedt af realkreditinstitutter, der er godkendt i  

 henhold til realkreditloven, Dansk Landbrugs Realkreditfond, Kreditforeningen  

 af Kommuner i Danmark, Kongeriget Danmarks Fiskeribank,  

 Finansieringsinstituttet for Industri og Håndværk A/S, samt filialer af  

 udenlandske kreditinstitutter omfattet af realkreditlovens § 3. Dette gælder  

 tillige fordringer, som er udstedt af pengeinstitutter. 1. og 2. pkt. gælder  

 dog kun obligationer og fordringer, som reguleres fuldt ud efter udviklingen  

 i de af Danmarks Statistik beregnede forbrugerprisindeks eller  

 nettoprisindeks.
Ved anvendelse af § 14, stk. 2, sidste pkt., ses bort fra  

 den tilsagte regulering efter de nævnte indeks. 1. pkt. omfatter endvidere  

 obligationer, der er udstedt af Danmarks Skibskreditfond til finansiering af  

 skibe, når skriftlig aftale om bygning af et skib er indgået senest den 31.  

 december 1993 med aftalt levering senest den 31. december 1996.
§ 39. Skatteministeren kan bemyndige de statslige eller kommunale  

 skattemyndigheder til at træffe afgørelser, der efter denne lov er henlagt  

 til skatteministeren.
Ministeren kan fastsætte regler om adgang til at klage  

 over afgørelserne, herunder om at afgørelserne ikke kan indbringes for højere  

 administrativ myndighed.
Kapitel 8 Ikrafttrædelses- og overgangsbestemmelser § 40. Loven træder i kraft dagen efter bekendtgørelsen i  

 Lovtidende.
 Stk. 2. §§ 1-28 og §§ 34-38 har virkning fra og med indkomståret  

 1998, jf. dog §§ 41 og 42.
 Stk. 3. §§ 29-33 og § 39 har virkning fra den 1. januar 1997, jf.  

 dog § 43.
 Stk. 4. I lov om skattemæssig behandling af gevinst og tab på  

 fordringer, gæld og finansielle kontrakter (kursgevinstloven), jf.  

 lovbekendtgørelse nr. 660 af 4. juli 1996, som ændret ved § 12 i lov nr. 1219  

 af 27. december 1996 og § 22 i lov nr. 1223 af 27. december 1996, ophæves §§  

 1-8 B og §§ 9-12 med virkning fra og med indkomståret 1998, og §§ 8 C-8 G med  

 virkning fra den 1. januar 1997.
§ 41. § 4 har virkning for fordringer, som erhverves den 29. maj  

 1991 eller senere.
For selskaber m.v., der ikke opfyldte betingelsen i § 2,  

 2. pkt., som affattet ved lovbekendtgørelse nr. 627 af 29. september 1987,  

 som ændret ved lov nr. 255 af 25. april 1990 og lov nr. 386 af 13. juni 1990,  

 dvs. ikke-næringsskattepligtige selskaber m.v., har bestemmelsen dog virkning  

 for tab på fordringer og gevinst på gæld, der realiseres den 27. december  

 1990 eller senere, for så vidt angår fordringer og gæld i danske kroner, som  

 ikke er erhvervet som skattepligtigt vederlag for leverede varer og andre  

 aktiver samt tjenesteydelser.
 Stk. 2. Den definition af koncernforbundne selskaber, der følger  

 af § 4, stk. 2, nr. 1 og 3, (direkte eller indirekte ejer mere end 50 pct. af  

 aktiekapitalen), har virkning for fordringer, som erhverves den 19. februar  

 1992 eller senere.
 Stk. 3. § 4, stk. 3, omfatter tillige fordringer, der iøvrigt er  

 erhvervet i tilknytning til den erhvervsmæssige drift af virksomheden,  

 såfremt fordringen er erhvervet inden den 13. marts 1997.
 Stk. 4. § 4, stk. 4, har virkning for tab på rentefordringer, der  

 realiseres efter den 16. juni 1995.
 Stk. 5. § 5 har virkning for tab, der vedrører tiden efter den 30.  

 november 1994.
Stk. 6. For selskaber m.v., der ikke opfyldte betingelsen i § 2,  

 2. pkt., som affattet ved lovbekendtgørelse nr. 627 af 29. september 1987,  

 som ændret ved lov nr. 255 af 25. april 1990 og lov nr. 386 af 13. juni 1990,  

 dvs. ikke-næringsskattepligtige selskaber m.v., omfatter § 6 og § 7, stk. 1,  

 ikke gevinst og tab på gæld, der er stiftet før den 27. december 1990.  

 Debitorskifte betragtes ikke som stiftelse af ny gæld.
For selskaber m.v.,  

 der var omfattet af ligningslovens § 4, men som ikke opfyldte betingelsen i §  

 2, 2. pkt., som affattet ved lov nr. 532 af 13. december 1985, omfatter § 7,  

 stk. 1, dog gevinst og tab på lån, der er optaget før den 1. januar 1986.
Stk. 7. § 7, stk. 2, omfatter gæld i fremmed valuta, der er  

 stiftet før den 27. december 1990, bortset fra gæld i fremmed valuta stiftet  

 af selskaber m.v., der ikke opfyldte betingelsen i § 2, 2. pkt., som affattet  

 ved lovbekendtgørelse nr. 627 af 29. september 1987, som ændret ved lov nr.  

 255 af 25. april 1990 og lov nr. 386 af 13. juni 1990, dvs.  

 ikke-næringsskattepligtige selskaber m.v.
Debitorskifte betragtes ikke som  

 stiftelse af ny gæld.
For selskaber m.v., der var omfattet af ligningslovens  

 § 4, men som ikke opfyldte betingelsen i § 2, 2. pkt., som affattet ved lov  

 nr. 532 af 13. december 1985, omfatter § 7, stk. 2, dog gevinst og tab på lån  

 i fremmed valuta, der er optaget før den 1. januar 1986.
Stk. 8. § 7, stk. 2, omfatter gæld i danske kroner, uanset om  

 gælden er stiftet af debitor eller overtaget af debitor ved et debitorskifte.  

 For selskaber m.v., der ikke opfyldte betingelsen i § 2, 2. pkt., som  

 affattet ved lovbekendtgørelse nr. 627 af 29. september 1987, som ændret ved  

 lov nr. 255 af 25. april 1990 og lov nr. 386 af 13. juni 1990, dvs.  

 ikke-næringsskattepligtige selskaber m.v., har bestemmelsen virkning for  

 gæld, der er påtaget den 27. december 1990 eller senere.
For selskaber m.v.,  

 der var omfattet af ligningslovens § 4, men som ikke opfyldte betingelsen i §  

 2, 2. pkt., som affattet ved lov nr. 532 af 13. december 1985, omfatter § 7,  

 stk. 2, dog gevinst og tab på lån i danske kroner, der er optaget før den 1.  

 januar 1986. For selskaber m.v., der driver virksomhed som pengeinstitut,  

 forsikringsselskab eller investeringsforening eller er omfattet af lov om  

 visse kreditinstitutter eller i øvrigt udøver næring ved køb og salg af  

 fordringer eller driver næringsvirksomhed ved finansiering, har reglen om, at  

 tabsfradragsbegrænsningen også gælder i forhold til gæld overtaget ved  

 debitorskifte, alene virkning for gæld i danske kroner, der er påtaget den  

 29. maj 1991 eller senere.
Stk. 9. Reglerne i § 10 finder anvendelse for lån og de dertil  

 svarende obligationer, når lånet er baseret på obligationer i fondskoder, der  

 lukkes senest med udgangen af 1999. Realkreditinstituttet m.v. samt Danmarks  

 Skibskreditfond kan fra indkomståret 1999 eller senere vælge, at lån og de  

 dertil svarende obligationer, der er omfattet af § 10, bortset fra lån  

 omfattet af § 10, stk. 1, nr. 5, i stedet skal omfattes af § 9. Valget skal  

 træffes samlet for samtlige lån og obligationer under et og med virkning fra  

 et indkomstår.
Ved overgang fra anvendelse af reglerne i § 10 til anvendelse  

 af reglerne i § 9 skal instituttet anvende kursværdien for obligationer og  

 lån, jf. § 27, pr. 1. januar i det første år, hvor reglerne i § 9 skal finde  

 anvendelse, som værdien primo for dette første indkomstår, hvor overgangen  

 skal have virkning fra.
Stk. 10. Selskaber m.v., som for indkomståret 1998 eller senere  

 skifter fra lagerprincippet til realisationsprincippet i henhold til § 25,  

 skal anvende ultimoværdien for fordringer og gæld for det seneste indkomstår  

 før ændring af opgørelsesmåden som henholdsvis anskaffelsessum for fordringen  

 eller forpligtelsens værdi for gælden ved en senere opgørelse af gevinst og  

 tab på de pågældende fordringer og gæld.
Ved ændring fra  

 realisationsprincippet til lagerprincippet anvendes fordringens  

 anskaffelsessum eller forpligtelsens værdi ved stiftelsen, jf. dog stk.  

 14-17, som værdien primo for det første indkomstår, hvor ændringen har  

 virkning fra.
Stk. 11. Danmarks Skibskreditfond kan uanset reglerne i § 25, stk.  

 4, vælge at anvende realisationsprincippet på lån i fremmed valuta og de  

 obligationer i danske kroner med en pålydende rente, som er lig med eller  

 højre end mindsterenten efter § 38, jf. § 14, der er udstedt til finansiering  

 heraf.
Adgangen til at vælge realisationsprincippet er betinget af, at lånet  

 er ydet i henhold til den statslige rentestøtteordning vedrørende  

 skibsbygning på danske værfter inden den 1. januar 1998, og at Danmarks  

 Skibskreditfond også anvender realisationsprincippet på de indgåede  

 swapaftaler, jf. § 43, stk. 4.
 Stk. 12. Selskaber m.v, som efter tidligere gældende regler har  

 fået tilladelse til at anvende en anden opgørelsesmåde end  

 realisationsprincippet ved opgørelsen af gevinst og tab på fordringer og  

 gæld, bevarer denne tilladelse. 1. pkt. gælder dog ikke for selskaber m.v.,  

 der er omfattet af § 25, stk. 4, eller § 28.
Stk. 13. Ved opgørelsen af skattepligtige gevinster og tab i  

 indkomståret 1998 på fordringer som nævnt i § 28, der var tilstede ved  

 indkomstårets begyndelse, træder værdien ved fordringens anskaffelse i stedet  

 for værdien efter § 28 ved begyndelsen af indkomståret 1998, såfremt der er  

 tale om fordringer, hvor selskabet hidtil har anvendt realisationsprincippet  

 ved opgørelsen af skattepligtige gevinster og tab.
Har selskabet ikke anvendt  

 realisationsprincippet ved opgørelsen af skattepligtige gevinster og tab,  

 træder den af selskabet anvendte skattemæssige værdi ved udgangen af  

 indkomståret 1997 i stedet for værdien efter § 28 ved begyndelsen af  

 indkomståret 1998.
 Stk. 14. Ved opgørelsen af gevinst og tab på fordringer og gæld  

 vedrørende fast ejendom, der er erhvervet henholdsvis påtaget før  

 indkomståret 1998, kan selskaber m.v., der er skattepligtige efter  

 selskabsskattelovens § 2, stk. 1, litra b, dvs. udenlandske selskaber, der  

 ejer fast ejendom her i landet, ved anvendelse af reglerne i § 26, stk. 1 og  

 4, i stedet for anskaffelsessummen henholdsvis værdien ved forpligtelsens  

 påtagelse benytte værdien pr. 31. december 1997. Selskaber m.v. med forskudt  

 indkomstår kan desuden benytte værdien ved begyndelsen af indkomståret 1998.
 Stk. 15. Ved opgørelsen af gevinst og tab på fordringer, der er  

 erhvervet før den 27. december 1990, kan selskaber m.v., der ikke opfyldte  

 betingelsen i § 2, 2. pkt., som affattet ved lovbekendtgørelse nr. 627 af 29.  

 september 1987, som ændret ved lov nr. 255 af 25. april 1990 og lov nr. 386  

 af 13. juni 1990, dvs. ikke-næringsskattepligtige selskaber m.v., ved  

 anvendelsen af reglerne i § 26, stk. 1 og 4, i stedet for anskaffelsessummen  

 benytte værdien pr. 31. december 1990. Selskaber m.v. med forskudt indkomstår  

 kan desuden benytte værdien ved begyndelsen af indkomståret 1991. Valget skal  

 træffes samlet for samtlige fordringer under et.
 Stk. 16. Ved opgørelsen af gevinst og tab på fordringer og gæld,  

 der er erhvervet henholdsvis påtaget før indkomståret 1986, kan selskaber  

 m.v., der opfyldte betingelsen i § 2, 2. pkt., som affattet ved lov nr. 532  

 af 13. december 1985, men som ikke var omfattet af ligningslovens § 4, dvs.  

 visse næringsskattepligtige selskaber m.v., ved anvendelsen af reglerne i §  

 26, stk. 1 og 4, i stedet for anskaffelsessummen henholdsvis værdien ved  

 forpligtelsens påtagelse benytte værdien ved begyndelsen af indkomstår 1986  

 eller værdien pr. 31. december 1985. Skattepligtige omfattet af  

 fondsbeskatningsloven kan i de i 1. pkt. nævnte tilfælde i stedet for  

 anskaffelsessummen henholdsvis værdien ved forpligtelsens påtagelse benytte  

 værdien ved begyndelsen af indkomståret 1987 eller værdien pr. 31. december  

 1986.
 Stk. 17. Ved opgørelsen af gevinst og tab på fordringer og gæld i  

 fremmed valuta, der er erhvervet henholdsvis påtaget før indkomståret 1986,  

 kan selskaber m.v., der ikke var skattepligtige af sådanne gevinster og tab  

 før gennemførelsen af lov nr. 532 af 13. december 1985, ved anvendelsen af  

 reglerne i § 26, stk. 1 og 4, i stedet for anskaffelsessummen henholdsvis  

 værdien ved forpligtelsens påtagelse benytte værdien ved begyndelsen af  

 indkomståret 1986 eller værdien pr. 31. december 1985. Skattepligtige  

 omfattet af fondsbeskatningsloven kan i de i 1. pkt. nævnte tilfælde i stedet  

 for anskaffelsessummen henholdsvis værdien ved forpligtelsens påtagelse  

 benytte værdien ved begyndelsen af indkomståret 1987 eller værdien pr. 31.  

 december 1986.
 § 42. Fordringer, der er udstedt før den 2. oktober 1985, anses  

 for udstedt med en pålydende rente, der er lig med eller højere end  

 mindsterenten efter § 38, jf. § 14.
 Stk. 2. § 16, 3. og 6. pkt., har virkning for regreskrav, som  

 erhverves på grundlag af kautionsforpligtelser påtaget den 27. juni 1992  

 eller senere.
Stk. 3. § 16, 4.-6. pkt., har virkning for fordringer, der er  

 erhvervet den 6. april 1994 eller senere.
For regresfordringer, der er  

 erhvervet den 6. april 1994 eller senere, dog kun såfremt de erhverves på  

 grundlag af kautionsforpligtelser, der er påtaget den 27. juni 1992 eller  

 senere.
 Stk. 4. § 18 har virkning for tab, der vedrører tiden efter den  

 30. november 1994.
 Stk. 5. § 19, stk. 2, har virkning for tab, der konstateres i  

 indkomståret 1998 eller senere.
 Stk. 6. § 22, stk. 1, omfatter ikke gæld, der er stiftet før den  

 11. december 1985.
Stk. 7. § 22, stk. 2, har virkning for gæld, der er stiftet eller  

 overtaget den 1. februar 1995 eller senere.
Det gælder dog ikke gæld, der er  

 stiftet før den 11. december 1985.
 Stk. 8. § 22, stk. 3, har virkning for kontantlån, der helt eller  

 delvis indfries ekstraordinært den 1. januar 1996 eller senere, når lånet er  

 stiftet den 1. januar 1996 eller senere eller lånet er overtaget den 1.  

 januar 1996 eller senere, dog kun såfremt lånet er blevet udbetalt til den  

 første debitor den 27. juni 1993 eller senere.
Stk. 9. Personer og dødsboer, som for indkomståret 1998 eller  

 senere skifter fra lagerprincippet til realisationsprincippet i henhold til §  

 25, skal anvende ultimoværdien for fordringer og gæld for det seneste  

 indkomstår før ændring af opgørelsesmåden som henholdsvis anskaffelsessum for  

 fordringen eller forpligtelsens værdi for gælden ved en senere opgørelse af  

 gevinst og tab på de pågældende fordringer og gæld.
Ved ændring fra  

 realisationsprincippet til lagerprincippet anvendes fordringens  

 anskaffelsessum eller forpligtelsens værdi ved stiftelsen, jf. dog stk.  

 11-15, som værdien primo for det første indkomstår, hvor ændringen har  

 virkning fra.
 Stk. 10. Personer og dødsboer, der efter tidligere gældende regler  

 har fået tilladelse til at anvende en anden opgørelsesmåde end  

 realisationsprincippet ved opgørelsen af gevinst og tab på fordringer og  

 gæld, bevarer denne tilladelse.
 Stk. 11. Ved opgørelsen af gevinst og tab på fordringer og gæld  

 vedrørende fast ejendom, der er erhvervet henholdsvis påtaget før  

 indkomståret 1998, kan personer og dødsboer, der er skattepligtige efter  

 henholdsvis kildeskattelovens § 2, stk. 1, litra e og dødsboskattelovens § 1,  

 stk. 3, jf. kildeskattelovens § 2, stk. 1, litra e, ved anvendelse af  

 reglerne i § 26, stk. 1 og 4, i stedet for anskaffelsessummen henholdsvis  

 værdien ved forpligtelsens påtagelse benytte værdien ved begyndelsen af  

 indkomståret 1998 eller værdien pr. 31. december 1997.
Stk. 12. Ved opgørelsen af gevinst på fordringer, der er erhvervet  

 for lånte midler, jf. § 15, før den 16. juni 1992, kan personer og dødsboer,  

 der ikke er næringsskattepligtige, jf. § 13, ved anvendelsen af reglerne i §  

 26, stk. 1, i stedet for anskaffelsessummen benytte værdien den 16. juni  

 1992. Valget skal træffes samlet for samtlige fordringer under et.
I  

 tilfælde, hvor sammenhængen mellem erhvervelse og låneoptagelse ikke klart  

 fremgår af omstændighederne ved erhvervelsen, jf. § 15, stk. 2, finder § 15  

 dog alene anvendelse for fordringer, der er erhvervet den 16. juni 1992 eller  

 senere.
 Stk. 13. Ved opgørelsen af gevinst og tab på fordringer og gæld i  

 fremmed valuta, der er erhvervet henholdvis påtaget før den 27. december  

 1990, og som ikke havde tilknytning til erhvervsmæssig virksomhed, kan  

 personer og dødsboer ved anvendelsen af reglerne i § 26, stk. 1 og 4, i  

 stedet for anskaffelsessummen henholdsvis værdien ved forpligtelsens  

 påtagelse benytte værdien den 27. december 1990. Valget skal træffes samlet  

 for samtlige fordringer og forpligtelser under et.
 Stk. 14. Ved opgørelsen af gevinst og tab på fordringer, der er  

 erhvervet før indkomståret 1986, kan personer og dødsboer omfattet af § 13,  

 dvs. pengenæringsdrivende, ved anvendelsen af reglerne i § 26, stk. 1, i  

 stedet for anskaffelsessummen benytte værdien ved begyndelsen af indkomståret  

 1986 eller værdien pr. 31. december 1985.
 Stk. 15. Ved opgørelsen af gevinst og tab på fordringer og gæld i  

 fremmed valuta, der er erhvervet henholdsvis påtaget før indkomståret 1986,  

 og havde tilknytning til erhvervsmæssig virksomhed, kan personer og dødsboer  

 ved anvendelsen af reglerne i § 26, stk. 1 og 4, i stedet for  

 anskaffelsessummen henholdsvis værdien ved forpligtelsens påtagelse benytte  

 værdien ved begyndelsen af indkomståret 1986 eller værdien pr. 31. december  

 1985.
 § 43. § 29 har virkning for kontrakter, der erhverves den 1. juli  

 1991 eller senere.
Stk. 2. For finansielle kontrakter, der var omfattet af § 8 C, som  

 affattet ved lovbekendtgørelse nr. 660 af 4. juli 1996, men som med virkning  

 fra 1. januar 1997 omfattes af reglerne i § 30, foretages en opgørelse af  

 gevinst og tab pr. 31. december 1996, idet værdien den 31. december 1996  

 træder i stedet for værdien ved indkomstårets udløb.
For aktiver, der ligger  

 til grund for finansielle kontrakter omfattet af 1. pkt., anvendes aktivets  

 værdi den 31. december 1996 eller den aftalte pris, såfremt denne er højere  

 (erhvervelse) eller lavere (afståelse), som anskaffelsessum henholdsvis  

 afståelsessum ved en senere opgørelse af gevinst eller tab på det pågældende  

 aktiv efter skattelovgivningens almindelige regler.
 Stk. 3. Tab på finansielle kontrakter, der er konstateret før 1.  

 januar 1997, og som fremføres til indkomståret 1997 eller senere, behandles  

 efter de regler, der er angivet i denne lov.
Stk. 4. Skattepligtige, som efter de hidtil gældende regler har  

 fået tilladelse til at anvende realisationsprincippet i stedet for  

 lagerprincippet ved opgørelsen af gevinst og tab på kontrakter, bevarer denne  

 tilladelse. 1. pkt. gælder ikke for de i § 9 nævnte institutter, idet  

 Danmarks Skibskreditfond dog kan vælge at bevare fondens hidtidige tilladelse  

 til at anvende realisationsprincippet på swapaftaler, der er indgået i  

 tilknytning til lån i fremmed valuta og de obligationer i danske kroner med  

 en pålydende rente, som er lig med eller højere end mindsterenten efter § 38,  

 jf. § 14, der er udstedt til finansiering heraf.
Adgangen til at vælge  

 realisationsprincippet er betinget af, at lånet er ydet i henhold til den  

 statslige rentestøtteordning vedrørende skibsbygning på danske værfter inden  

 den 1. januar 1998, og at Danmarks Skibskreditfond også anvender  

 realisationsprincippet på de tilknyttede lån og obligationer, jf. § 41, stk.  

 11.
 Stk. 5. Skattepligtige, som fra den 1. januar 1997 eller senere  

 skifter fra realisationsprincippet til lagerprincippet, skal anvende  

 kontraktens anskaffelsessum som værdien primo for det første indkomstår, hvor  

 ændringen skal have virkning fra.
 § 44. Loven gælder ikke for Færøerne og Grønland.
Bemærkninger til lovforslaget Almindelige bemærkninger 1. Indledning Der foreslås en generel revision af kursgevinstloven.
Lovrevisionen er  

 forberedt af en arbejdsgruppe under Skatteministeriet med deltagelse af  

 eksterne eksperter.
 Kursgevinstloven er blevet ændret en hel del gange i løbet af de senere år  

 og må betegnes som uoverskuelig og vanskelig at forstå og arbejde med,  

 ligesom der kan rejses tvivl om sammenhængen mellem visse af lovens  

 enkeltbestemmelser.
Kursgevinstlovens anvendelsesområde er endvidere blevet udvidet kraftigt  

 siden lovens gennemførelse i 1985. Alle selskaber er blevet generelt  

 skattepligtige af gevinst og tab på fordringer og gæld, ligesom fysiske  

 personer generelt er blevet skattepligtige af gevinst og tab på fordringer og  

 gæld i fremmed valuta.
Hertil kommer, at beskatningen af finansielle  

 kontrakter er inddraget under lovens bestemmelser.
 Arbejdsgruppen har efter sit kommissorium haft til opgave at foretage en  

 teknisk gennemgang og revision af kursgevinstloven.
Formålet med arbejdsgruppens arbejde har været at opnå en bedre  

 overskuelighed og sammenhæng i loven.
Overskueligheden er især opnået ved at  

 opdele loven i selvstændige afsnit.
Det giver samtidig mere klare regler.
Det  

 har til gengæld betydet, at loven set i relation til antallet af paragraffer  

 er blevet forøget.
Der ligger ingen udvidelser af beskatningen af gevinst og  

 tab på fordringer, gæld og finansielle kontrakter i forøgelsen af antallet af  

 bestemmelser.
 Lovforslaget er således først og fremmest en lovrevision.
 Lovens titel - Lov om skattemæssig behandling af gevinst og tab på  

 fordringer, gæld og finansielle kontrakter (kursgevinstloven) foreslås ikke  

 ændret, men lovforslaget er en total omskrivning og redigering af den  

 hidtidige lov om skattemæssig behandling af gevinst og tab på fordringer,  

 gæld og finansielle kontrakter (kursgevinstloven), jf. lovbekendtgørelse nr.  

 660 af 4. juli 1996, som ændret ved § 12 i lov nr. 1219 af 27. december 1996  

 og § 22 i lov nr. 1223 af 27. december 1996.
 Lovforslaget indeholder imidlertid en række ændringer, der ud over at have  

 betydning for, at loven bliver mere overskuelig m.v., jf. formålet med  

 lovrevisionen, må anses for nødvendige af hensyn til lovens afgrænsning og  

 anvendelse.
 Arbejdsgruppen har her ud over stillet en række forslag til ændringer af  

 kursgevinstlovens materielle indhold, som det af tidsmæssige hensyn anses for  

 rigtigst at gennemføre samtidig med lovrevisionen.
 Hovedelementerne i lovforslaget er følgende:
 - Der gennemføres en ændret systematik i loven, således at der bliver en  

 klar adskillelse mellem den skattemæssige behandling af gevinst og tab på  

 fordringer og gæld for henholdsvis selskaber og for personer.
- Ved hjælp af en række ændringer i kursgevinstloven og ved en række  

 præciseringer sker der en afklaring af, hvad det indebærer, at  

 kursgevinstloven er udtømmende.
Der sker samtidig en afklaring af samspillet  

 mellem kursgevinstlovens regler og statsskattelovens §§ 4-6. Det betyder  

 blandt andet, at det bliver præciseret i loven, at gevinst og tab på  

 fordringer og gæld vedrørende næringsejendomme ikke er omfattet af  

 kursgevinstlovens regler, men at disse skal beskattes efter statsskattelovens  

 regler ved opgørelsen af den skattepligtige avance ved afståelsen af den  

 faste ejendom.
Der foreslås endvidere en ændring af kontantomregningsreglerne  

 i ejendomsavancebeskatningsloven således, at der opnås en bedre afstemning  

 mellem kursgevinstloven og ejendomsavancebeskatningsloven.
 Ændringen af ejendomsavancebeskatningslovens kontantomregningsregler  

 omtales nærmere i nedennævnte følgelovforslag til dette lovforslag.
- Begrænsningen i adgangen til at fradrage tab ved indeksregulering af  

 gæld foreslås indskrænket til kun at omfatte gæld i danske kroner, hvor den  

 pålydende rente på den fordring, der modsvarer gælden, er lig med eller over  

 mindsterenten.
Derudover foreslås, at begrænsningsreglen ud over at gælde for  

 selskaber m.v. også skal gælde for pengenæringsdrivende.
 - Det foreslås, at vederlagsnæringsbegrebet ophæves indenfor  

 kursgevinstlovens område.
 - Reglerne for opgørelse af gevinst og tab på fordringer, gæld og  

 finansielle kontrakter justeres for at skabe mere klare og enkle regler, der  

 herved bidrager til, at reglerne bliver lettere at praktisere.
- Reglerne om skattefrihed for debitorselskaber ved gældseftergivelser i  

 koncernforhold foreslås udvidet til også at gælde, når kreditorselskabet er  

 udenlandsk.
Det er dog efter forslaget en forudsætning for skattefriheden, at  

 der ikke er fradragsret for kreditorselskabets tab på fordringen.
- Der foreslås endvidere, at en række konkrete kontrakter, der efter de  

 gældende regler behandles som finansielle kontrakter, fritages fra  

 kursgevinstlovens regler om finansielle kontrakter.
Det gælder således alle  

 kurssikringskontrakter, aftaler om køb og salg af ikke-børsnoterede aktier,  

 valutakontrakter i forbindelse med køb og salg af værdipapirer og sædvanlige  

 aftaler samt aftaler om hel eller delvis afståelse af virksomhed og andele af  

 en virksomhed.
- Der foreslås en ændring af reglerne vedrørende den skattemæssige  

 behandling af realkreditinstitutters m.v. og Danmarks Skibskreditfonds  

 gevinst og tab på fordringer og gæld.
Det foreslås, at institutterne generelt  

 skal følge kursgevinstlovens almindelige regler om beskatning af gevinst og  

 tab på fordringer og gæld samt finansielle kontrakter.
Dog foreslås den  

 gældende særregel for fordringer og gæld, der vedrører institutternes  

 vedtægtsmæssige og lovregulerede låneformidling, og som er underlagt det  

 såkaldte strikte balanceprincip, videreført, for så vidt angår lån, der er  

 baseret på obligationer i fondskoder, der lukkes senest med udgangen af 1999.
 For at undgå skattemæssig ubalance i forhold til institutternes  

 låneformidling, foreslås det endvidere, at institutterne ved anvendelse af  

 kursgevinstlovens almindelige regler ikke skal være omfattet af bestemmelsen  

 i lovforslagets § 7, stk. 2, hvorefter der ikke er fradragsret for kurstab  

 ved udstedelse af blåstemplede kroneobligationer.
Realkreditinstitutterne m.v. og Danmarks Skibskreditfond skal fremover  

 generelt anvende lagerprincippet ved deres indkomstopgørelse.
Dog foreslås  

 det, at Danmarks Skibskreditfond får adgang til fortsat at anvende  

 realisationsprincippet på lån, obligationer og swapaftaler, som angår den  

 statslige rentestøtteordning vedrørende skibsbygning på danske værfter,  

 forudsat at lånet er ydet inden den 1. januar 1998.
 - Tabsfradragsbegrænsningsreglerne vedrørende finansielle kontrakter  

 foreslås endvidere afpasset til de skattepligtige, hvor  

 tabsfradragsbegrænsningen har betydning set i forhold til de gældende regler  

 om beskatning af det underliggende aktiv.
 - Ligningsrådets dispensations- og bevillingskompetencer foreslås  

 overflyttet til skatteministeren.
 Henlæggelsen af kompetencen til skatteministeren indebærer, at den bliver  

 omfattet af sagsudlægningsbekendtgørelsen, og der vil derved være mulighed  

 for at bemyndige den kommunale ligningsmyndighed, den lokale told- og  

 skatteregion eller Told- og Skattestyrelsen til at træffe afgørelse i de  

 pågældende sager.
 Lovforslaget skal ses i sammenhæng med lovforslag om ændring af  

 forskellige skattelove (Konsekvensændringer m.v. i anledning af lovrevision  

 af kursgevinstloven), der fremsættes samtidig med dette lovforslag.
 Dette følgelovforslag indeholder følgende elementer:
 1. Det foreslås, at beskatningen af konvertible obligationer fuldt ud  

 overføres til aktieavancebeskatningsloven.
 2. Ejendomsavancebeskatningslovens kontantomregningsregler ændres til, at  

 kontantomregningen af afståelsessummen sker til kursen på  

 afståelsestidspunktet i stedet for til kursen på anskaffelsestidspunktet.  

 Reglerne i ejendomsavancebeskatningsloven bringes herved i større harmoni med  

 kursgevinstlovens og afskrivningslovens regler.
 3. Det foreslås, at reglen om, at der ikke sker underskudsbegrænsning hos  

 debitorselskaber ved gældseftergivelser i det omfang, kreditor ikke har  

 fradragsret for tabet efter reglerne om gældseftergivelser i koncernforhold,  

 udvides til også at gælde tilfælde, hvor kreditorselskabet er et udenlandsk  

 selskab.
 4. Harmonisering af visse regler om fremførsel af tab efter  

 aktieavancebeskatningsloven, kursgevinstloven og  

 ejendomsavancebeskatningsloven med de almindelige regler om  

 underskudsbegrænsning.
 5. Der foreslås endvidere en justering af den i  

 aktieavancebeskatningsloven indeholdte definition af børsnoterede aktier samt  

 en ændring af den i ejendomsavancebeskatningsloven indeholdte  

 dispensationskompetence vedrørende genopførelse og en ændring af den i  

 ligningsloven indeholdte værnsregel ved overdragelse af goodwill m.m. mellem  

 interesseforbundne parter samt ligningslovens regler vedrørende  

 kurstabsfradrag.
 6. Konsekvensændringer som følge af det nye lovforslag til lov om  

 skattemæssig behandling af gevinster og tab på fordringer, gæld og  

 finansielle kontrakter.
 Der henvises til den nærmere omtale af disse ændringer i  

 følgelovforslaget.
 Lovforslaget har været sendt til høring hos en lang række organisationer  

 m.v.
2. Den gældende kursgevinstlov Lov om skattemæssig behandling af gevinst og tab på fordringer, gæld og  

 finansielle kontrakter (kursgevinstloven) er fra 1985. Loven er sammen med  

 senere lovændringer, jf. lovbekendtgørelse nr. 660 af 4. juli 1996, som  

 ændret ved § 12 i lov nr. 1219 af 27. december 1996 og § 22 i lov nr. 1223 af  

 27. december 1996, optrykt som bilag 1 til lovforslaget.
 Bilag 2 indeholder en henvisningsliste fra de gældende  

 bestemmelser til lovforslaget.
 De gældende regler i den nuværende kursgevinstlov kan beskrives i følgende  

 hovedtræk:
 Selskaber:
Efter den gældende kursgevinstlov er selskaber og fonde m.v. generelt  

 skattepligtige af gevinst og tab på fordringer og gæld.
Selskaber og fonde  

 m.v. skal som udgangspunkt medregne alle kursgevinster på fordringer og gæld  

 ved opgørelsen af den skattepligtige indkomst og har tilsvarende fradragsret  

 for kurstab på fordringer og gæld.
Tab på fordringer på koncernforbundne  

 selskaber kan dog som hovedregel ikke fradrages, mens den modsvarende gevinst  

 på debitors gæld ikke er skattepligtig.
Den generelle beskatning omfatter  

 fordringer og gæld i såvel danske kroner som fremmed valuta.
 For realkreditinstitutternes m.fl vedkommende er størstedelen af deres  

 udlånsvirksomhed undtaget fra kursgevinstlovens almindelige regler.
 Personer:
Efter de gældende regler skal fysiske personer medregne gevinst og tab på  

 fordringer i danske kroner ved opgørelsen af den skattepligtige indkomst i  

 næringstilfælde.
Uden for næringstilfælde afhænger beskatningen af gevinster  

 i første række af, om fordringens pålydende rente opfylder  

 mindsterentekravet.
Er dette tilfældet, er kursgevinsten skattefri, medmindre  

 kursgevinsten omfattes af kursgevinstlovens § 7 A om fordringer, som  

 erhverves for lånte midler.
Er mindsterentekravet ikke opfyldt, beskattes  

 hele kursgevinsten.
Kurstab på fordringer er uanset den pålydende rentes  

 størrelse ikke fradragsberettigede uden for næringstilfælde.
Dette gælder  

 også fordringer, som erhverves for lånte midler.
 Personers gevinst og tab på gæld i danske kroner skal efter  

 kursgevinstlovens § 5, stk. 2, som hovedregel medregnes til den  

 skattepligtige indkomst efter reglerne i statsskattelovens §§ 4-6.
Statsskattelovens §§ 4-5 indeholder hjemlen for beskatning af kursgevinst,  

 som en debitor f. eks. opnår ved, at gælden indfries til underkurs.
Hjemlen  

 til fradrag for et kurs-tab, der f.eks. skyldes en kursstigning, findes i  

 statsskattelovens § 6.
Udgangspunktet i disse bestemmelser er, at kursgevinst og kurstab på gæld  

 ikke påvirker den skattepligtige indkomst.
Dette gælder dog ikke, hvis  

 låntagningen/indfrielsen sker som led i næring.
Uden for næringstilfælde  

 anses udgifterne som et formuetab, der er indkomstopgørelsen uvedkommende,  

 medmindre kurstabet har en klar karakter af omkostning.
Kurstabet kan i så  

 fald anses som en driftsudgift, der er fradragsberettiget efter  

 statsskattelovens § 6 a.
 Udgangspunktet, at kursgevinst på gæld ikke påvirker den skattepligtige  

 indkomst, gælder også i den situation, hvor låntageren f.eks. opkøber  

 obligationer, der ikke opfylder mindsterentekravet med henblik på indfrielse  

 af en obligationsgæld (et obligationslån).
Personer omfattes foruden af bestemmelserne i statsskattelovens §§ 4-6 af  

 kursgevinstlovens § 5, stk. 4-8, og § 6 A.
Disse særregler omfatter dels  

 fradragsbegrænsning for tab, hvis gælden skal indfries til en forud fastsat  

 overkurs, beskatning af gevinst på gæld udstedt til overkurs, beskatning af  

 gevinst ved knæklån, og beskatning af kursgevinst ved ekstraordinær  

 indfrielse af kontantlån, samt gevinst på gæld ved akkord eller  

 gældssanering.
 Fordringer og gæld i fremmed valuta:
 De gældende regler findes i kursgevinstlovens § 6. Den skattemæssige  

 behandling af gevinst og tab på fordringer og gæld i fremmed valuta er som  

 hovedregel ens for alle skattepligtige og gælder således for alle selskaber  

 og fonde m.v., erhvervsdrivende og private personer.
 Fordringer og gæld i danske kroner betragtes som fordringer og gæld i  

 fremmed valuta, hvis hovedstolen henholdsvis restgælden reguleres i forhold  

 til en eller flere valutakurser.
Den generelle skattepligt af kursgevinster og kurstab på fordringer og  

 gæld i fremmed valuta medfører, at også privatpersoners kursgevinster og  

 kurstab skal indgå i opgørelsen af den skattepligtige indkomst.
Af  

 administrative grunde er der imidlertid fastsat en »bagatelgrænse«,  

 der betyder, at kun gevinster og tab af en vis størrelse (800 kr. i  

 1987-niveau), udløser beskatning eller fradragsret.
Personer, der ikke er  

 næringsdrivende efter kursgevinstlovens § 3, og som alene har gevinster og  

 tab af ubetydelig størrelse, f.eks. i forbindelse med brug af kreditkort  

 m.v., beskattes herefter ikke af sådanne gevinster og tab.
Dette gælder for  

 alle personer, der ikke er pengenæringsdrivende, uden hensyn til om gevinsten  

 eller tabet har tilknytning til erhvervsmæssig virksomhed.
Beløbet reguleres  

 efter personskattelovens § 20 og udgør i 1997 1.100 kr.
Bagatelgrænsen gælder  

 i forhold til den skattepligtiges samlede kursgevinster og -tab på fordringer  

 og gæld i fremmed valuta.
Der skal altså foretages en samlet opgørelse eller  

 sammenlægning af alle den skattepligtiges gevinster og tab.
I opgørelsen  

 indgår således også gevinst og tab opnået f.eks. gennem deltagelse i  

 kommanditselskaber og puljeinvesteringsordninger.
 Som en undtagelse fra den generelle skattepligt vedrørende fordringer og  

 gæld i fremmed valuta kan privatpersoner dog ikke fradrage tab på  

 regresfordringer, der er erhvervet ved kautionsbetaling, tab på fordringer på  

 selskaber, hvorover personen har bestemmende indflydelse, samt tab på  

 fordringer på den pågældendes familie.
 Beskatning ved fraflytning:
Efter kursgevinstloven beskattes visse urealiserede gevinster og tab på  

 fordringer, gæld og finansielle kontrakter ved fraflytning m.v., hvis der har  

 været tale om en vis længerevarende tilknytning her til landet.
Hensigten med  

 beskatningen er at sikre dansk beskatning af gevinster og tab, som er optjent  

 i forbindelse med skattepligt til Danmark, men ikke realiseret ved  

 skattepligtens ophør m.v.
 Finansielle kontrakter:
Den gældende kursgevinstlov indeholder særlige regler for den  

 skattemæssige behandling af gevinst og tab på finansielle kontrakter  

 (terminskontrakter og aftaler om køberetter og salgsretter). Der er tale om  

 en generel symmetrisk beskatning, idet gevinst og tab på finansielle  

 kontrakter som udgangspunkt medregnes ved opgørelsen af den skattepligtige  

 indkomst for alle skattepligtige og ved opgørelsen af afgiftsgrundlaget for  

 alle realrenteafgiftspligtige.
For personer behandles gevinst og tab som  

 kapitalindkomst, for næringsdrivende dog som personlig indkomst.
 Skattepligtig gevinst og fradragsberettiget tab på finansielle kontrakter,  

 der er omfattet af reglerne, opgøres uafhængigt af opgørelsen af det  

 skattemæssige resultat for det underliggende aktiv og uafhængigt af formålet  

 med anvendelsen af de finansielle kontrakter (separationsprincippet).  

 Opgørelsen skal som hovedregel ske efter lagerprincippet, idet Ligningsrådet  

 dog i ganske særlige tilfælde kan tillade, at der sker beskatning efter  

 realisationsprincippet.
Den generelle fradragsret for tab på finansielle kontrakter er begrænset i  

 to tilfælde.
Ved tab på kontrakter, der indeholder ret eller pligt til at  

 afstå aktier, begrænses fradragsretten for skattepligtige, der ikke er  

 næringsskattepligtige efter aktieavancebeskatningsloven.
For personer  

 begrænses fradragsretten desuden for finansielle kontrakter, der ikke har  

 tilknytning til den skattepligtiges erhvervsmæssige virksomhed.
3. Lovforslaget Kursgevinstloven er udtømmende for så vidt angår beskatningen af gevinst  

 og tab på fordringer og gæld samt finansielle kontrakter.
 Lovforslaget indeholder en fuldstændig omskrivning af den eksisterende  

 kursgevinstlov og erstatter således den hidtidige lov om skattemæssig  

 behandling af gevinst og tab på fordringer, gæld og finansielle kontrakter  

 (kursgevinstloven), jf. lovbekendtgørelse nr. 660 af 4. juli 1996, som ændret  

 ved § 12 i lov nr. 1219 af 27. december 1996 og § 22 i lov nr. 1223 af 27.  

 december 1996.
Da størstedelen af lovforslaget er en videreførsel af de gældende regler,  

 er de gældende regler, som de er beskrevet i skatteministeriets cirkulære nr.  

 134 af 29. juli 1992, indarbejdet i bemærkningerne til de enkelte  

 bestemmelser.
Cirkulæret er kun medtaget i uddrag i det omfang, beskrivelsen  

 af de gældende regler stadig er gældende ved lovforslagets fremsættelse.
 Lovens systematik:
 Forslaget indebærer meget betydelige ændringer i kursgevinstlovens  

 systematik i forhold til den gældende lov.
Med ændringerne bliver anvendelsen af loven nemmere, idet opbygningen er  

 overskuelig og henvisninger er tydelige og krydshenvisninger er forsøgt  

 undgået.
Samtidig er lovens regler på en række punkter præciseret, hvor  

 retstilstanden ikke hidtil er fremgået udtrykkelig af loven.
 Forslaget til lovens systematik er følgende:
Kapitel 1: Lovens anvendelsesområde Kapitel 2: Selskaber m.v.
Kapitel 3: Personer Kapitel 4: Eftergivelse af gæld ved akkord m.v.
Kapitel 5: Opgørelse af gevinst og tab på fordringer og gæld Kapitel 6: Finansielle kontrakter Kapitel 7: Andre bestemmelser Kapitel 8: Ikrafttrædelses- og overgangsbestemmelser I kapitel 1 angives lovens anvendelsesområde.  

 Lovens anvendelsesområde er som hidtil gevinst og tab på fordringer, gæld og  

 finansielle kontrakter.
Loven omfatter derimod ikke gevinst og tab på  

 fordringer og gæld, der indgår i beskatningen af avance ved salg af fast  

 ejendom, der henhører under den skattepligtiges næringsvej, og loven omfatter  

 heller ikke gevinst og tab på konvertible obligationer og præmieobligationer.  

 I lovens følgende kapitler beskrives reglerne for henholdsvis selskaber m.v.  

 og personer.
 I kapitel 2 beskrives den generelle beskatning af gevinst og tab på  

 fordringer og gæld, der gælder for selskaber m.v.
 Betegnelsen selskaber m.v. anvendes om selskaber, fonde og foreninger, der  

 er skattepligtige efter selskabsskatteloven eller fondsbeskatningsloven.
 På fordringssiden gælder der særlige tabsbegrænsningsregler, for så vidt  

 angår tab på koncerninterne fordringer og tab på fordringer, hvor  

 beskatningsretten til renteindtægten af den samme fordring er tillagt en  

 anden stat i henhold til en dobbeltbeskatningsaftale.
 For gæld gælder der en række særregler, for så vidt angår tab ved  

 indeksregulering af hovedstol eller restgæld på lån, tab på gæld, der kan  

 indfries til en forud fastsat overkurs og gevinst på gæld til  

 koncernforbundne selskaber.
 I kapitel 3 beskrives efter hvilke regler personer er  

 skattepligtige af gevinst og tab på fordringer og gæld, hvad enten der er  

 tale om pengenæring eller andre typer af fordringer og gæld.
Personer er generelt skattepligtige af gevinst og tab på fordringer, der  

 henhører under den pågældendes næring eller fordringer i fremmed valuta.
For  

 andre fordringer afhænger den skattemæssige behandling af, om fordringen  

 opfylder mindsterenten, eller om fordringen erhverves for lånte midler.  

 Personer kan heller ikke fratrække tab på fordringer, hvor beskatningsretten  

 til renteindtægten af den pågældende fordring er tillagt en anden stat i  

 henhold til en dobbeltbeskatningsaftale.
Gevinst og tab på gæld skal alene medregnes, hvis den skattepligtige  

 driver næringsvirksomhed ved finansiering, og gælden vedrører denne  

 virksomhed.
Personer er i øvrigt kun skattepligtige af gevinst og tab på gæld  

 i en række nærmere konkret opregnede situationer.
Det gælder eksempelvis  

 eftergivelse af gæld udenfor akkord m.v., gæld stiftet til overkurs og  

 ekstraordinær indfrielse af kontantlån.
 Kapitel 4 indeholder den særlige bestemmelse om undtagelse af  

 beskatning af gevinst på gæld som følge af akkord eller gældssanering.
 Reglerne er fælles for personer og selskaber m.v.
Kapitel 5 er ligeledes et kapitel, der er fælles for personer og  

 selskaber m.v.
Kapitlet indeholder reglerne om opgørelsen af den  

 skattepligtige gevinst eller tab på fordringer og gæld.
Gevinst og tab på fordringer og gæld opgøres som hovedregel efter  

 realisationsprincippet.
Der gives dog i et vist omfang direkte mulighed for,  

 at selskaber og personer kan vælge at anvende lagerprincippet ved opgørelsen  

 af gevinst og tab på fordringer og gæld.
Realkreditinstitutter m.v. og  

 Danmarks Skibskreditfond skal dog anvende lagerprincippet, og der vil gælde  

 særlige opgørelsesregler for realrenteafgiftspligtige på grund af de særlige  

 forhold, der i øvrigt gælder for disse.
Kapitel 6 indeholder samtlige regler for finansielle kontrakter,  

 herunder også reglerne om opgørelsen af gevinst og tab på finansielle  

 kontrakter.
Reglerne gælder for såvel personer som selskaber m.v.
Der er tale  

 om en symmetrisk beskatning af gevinst og tab.
Gevinst og tab beskattes efter  

 lagerprincippet.
Reglerne omfatter terminsforretninger samt købe- og salgsretter af en  

 enhver art.
På flere områder er kursgevinstlovens regler modificeret, således  

 er en række kontrakter undtaget fra kursgevinstlovens regler om beskatning af  

 gevinst og tab efter lagerprincippet.
De specifikke undtagelser fra kursgevinstlovens regler om beskatning af  

 gevinst og tab på finansielle kontrakter er eksempelvis aftaler vedrørende  

 fast ejendom, tegningsretter til aktier, kurssikringskontrakter vedrørende  

 fast ejendom, aftaler om køb og salg af ikke-børsnoterede aktier og aftaler  

 om køb og salg af virksomhed.
Begrundelsen for at undtage disse kontrakter  

 er, at kontrakterne må anses for at udgøre en så integreret del af aftalen  

 vedrørende det underliggende aktiv, at de skattemæssige regler for de  

 underliggende aktiver giver en mere hensigtsmæssig behandling af de  

 pågældende transaktioner.
Gevinst og tab på de kontrakter, der er undtaget fra kursgevinstlovens  

 regler om beskatning af finansielle kontrakter, beskattes efter  

 skattelovgivningens almindelige regler.
Det vil først og fremmest sige de  

 regler, der gælder for det underliggende aktiv, og derudover efter  

 statsskattelovens § 4.
I kapitel 7 beskrives en række specialregler.
Det gælder reglerne  

 om overdragelse og erhvervelse ved arv og gave, indskud i en pensionsordning,  

 indgangsværdier ved skattepligtens indtræden og beskatning af urealiserede  

 gevinster og tab ved fraflytning.
Reglerne gælder for såvel personer som for  

 selskaber m.v.
 Kapitel 7 indeholder endvidere reglerne om beregning af mindsterenten, og  

 en generel bemyndigelse til skatteministeren til at delegere sin ret til at  

 træffe afgørelser efter kursgevinstloven til de statslige eller kommunale  

 ligningsmyndigheder.
 Kapitel 8 indeholder ikrafttrædelses- og overgangsbestemmelser.
 De hidtil gældende ikrafttrædelses- og overgangsbestemmelser efter  

 kursgevinstloven videreføres under den nye kursgevinstlov i det omfang, de  

 stadig er relevante.
 De enkelte ikrafttrædelses- og overgangsbestemmelser for henholdsvis  

 selskaber og personer og reglerne om beskatning af finansielle kontrakter  

 fremgår af særskilte bestemmelser.
 Der foreslås følgende ændringer af de gældende regler:
 Foruden de ændringer som er en følge af den ændrede systematik, indeholder  

 forslaget dels en række materielle ændringer, dels en række  

 konsekvensændringer, præciseringer og lign.
a.
Kursgevinstlovens område Det har været fastslået helt fra kursgevinstlovens indførelse i 1985, at  

 loven generelt erstatter statsskattelovens regler om beskatning af gevinst og  

 tab på fordringer og gæld.
Dette er gennemført ved, at loven positivt  

 opregner de skattepligtige gevinster og de fradragsberettigede tab, i visse  

 tilfælde dog gennem reference til statsskattelovens regler, som var gældende  

 før kursgevinstlovens indførelse.
Det fremgår således af bemærkningerne til  

 lovforslaget til den nuværende kursgevinstlov, at det var hensigten, at loven  

 skulle omfatte gevinster og tab på alle slags pengefordringer, og at loven  

 stort set skulle stadfæste de hidtil gældende regler i statsskatteloven.
 Da kursgevinstloven imidlertid indeholder en række henvisninger til  

 statsskattelovens §§ 4-6, har der i flere henseender kunnet rejses spørgsmål  

 om lovens afgrænsning og fortolkning i relation til statsskatteloven.
Statsskattelovens §§ 4-6, har ikke længere nogen selvstændig betydning for  

 selskaber, fonde og foreninger, hverken som direkte eller som selvstændig  

 beskatningshjemmel.
Kursgevinstlovens § 4 gælder ikke for selskaber m.v., der  

 omfattes af kursgevinstlovens § 2.
 For selvstændigt erhvervsdrivende og privatpersoner betyder den hidtidige  

 henvisning til statsskattelovens §§ 4-6, at kursgevinstloven viderefører  

 statsskattelovens regler uændret bortset fra kursgevinstlovens indførelse af  

 mindsterentereglen.
Det foreslås, at de nuværende henvisninger til statsskattelovens §§ 4-6  

 erstattes af direkte lovbestemmelser, der præciserer kursgevinstlovens område  

 i forhold til statsskattelovens regler, og hvilke regler der i øvrigt gælder.  

 Der er dog ikke tale om en ændring af hidtil gældende definitioner af  

 næringsbegrebet og vederlagsnæring.
Kursgevinstloven er således fortsat i  

 overensstemmelse med statsskattelovens principper for beskatning af gevinst  

 og tab på fordringer, gæld og finansielle kontrakter, medmindre andet fremgår  

 af kursgevinstloven.
 Der er heller ikke med ændringerne tiltænkt nogen ændring af den hidtidige  

 praksis angående næringsbegrebet.
 For så vidt angår vederlagsnæring henvises til pkt. e om vederlagsnæring,  

 der foreslås ophævet indenfor kursgevinstlovens område.
 Det foreslås, at gevinst og tab på fordringer og gæld, der indgår i  

 beskatningen af avance ved afståelse af fast ejendom, der er erhvervet som  

 led i næring, holdes uden for kursgevinstlovens regler.
Efter kursgevinstlovens nuværende regler skal selskaber m.v. generelt  

 medregne gevinster og tab på fordringer og gæld.
Det gælder eksempelvis også  

 gæld vedrørende fast ejendom.
Efter statsskatteloven opgøres avancen ved afståelse af næringsejendomme  

 på grundlag af ejendommens nominelle købs- og salgssum.
Samtlige udgifter  

 vedrørende den pågældende ejendom, der ikke er fratrukket efter særlig  

 hjemmel i skattelovgivningen i øvrigt, kan fratrækkes i avanceopgørelsen ved  

 afståelsen af næringsejendommen ved, at de pågældende udgifter tillægges  

 eller fratrækkes i henholdsvis anskaffelses- eller afståelsessummen.
Det  

 indebærer således også, at gevinster og tab på fordringer og gæld, der  

 konstateres på sådanne ejendomme ved afståelsen, indgår i avanceopgørelsen.
 Da avanceopgørelsen efter statsskatteloven er en nettoopgørelse, bør det  

 være udelukket, at de samme gevinster og tab, der allerede er medtaget ved  

 opgørelsen af den skattepligtige indkomst, indgår i avanceopgørelsen.
Det foreslås, at den skattemæssige behandling af gevinst og tab på  

 fordringer og gæld vedrørende næringsejendomme skal være ens for personer og  

 selskaber.
Da selskaber generelt er skattepligtige af sådanne gevinster og  

 tab, er det nødvendigt at undtage selskabers gevinster og tab på fordringer  

 og gæld vedrørende næringsejendomme fra kursgevinstlovens regler.
Dette  

 gælder såvel gevinst og tab, der konstateres i forbindelse med selve  

 afståelsen, som gevinst og tab, der er konstateret i ejertiden, forudsat at  

 gevinsten/tabet vedrører fordringer eller gæld, som indgik i  

 anskaffelsessummen.
Det samme gør sig gældende for næringsdrivende personer.  

 De pågældende gevinster og tab indgår i avanceopgørelsen efter  

 statsskattelovens regler.
b.
Omfattede selskaber m.v. og personer Kursgevinstloven omfatter skattepligtige efter selskabsskattelovens § 1,  

 stk. 1, nr. 1-2 c og 3 a-6, samt § 2, stk. 1, litra a eller  

 fondsbeskatningsloven.
Loven omfatter således alle fuldt skattepligtige  

 selskaber, foreninger og fonde bortset fra andelsbeskattede andelsforeninger.  

 Loven omfatter desuden udenlandske selskaber, der driver virksomhed her i  

 landet fra et fast driftssted, når fordringen eller gælden har tilknytning  

 til virksomheden.
 Kursgevinstloven omfatter endvidere personer, der er fuldt skattepligtige  

 her til landet efter kildeskattelovens § 1 samt begrænset skattepligtige  

 personer, der driver virksomhed her fra landet fra et fast driftssted, jf.  

 kildeskattelovens § 2, stk. 1, litra d, hvis fordringen eller gælden har  

 tilknytning til virksomheden.
 Endelig omfatter kursgevinstloven dødsboer, der er fuldt skattepligtige  

 her til landet efter dødsboskattelovens § 1, stk. 2, samt begrænset  

 skattepligtige dødsboer, der driver virksomhed her fra landet fra et fast  

 driftssted, jf. dødsboskattelovens § 1, stk. 3, jf. kildeskattelovens § 2,  

 stk. 1, litra d, hvis fordringen eller gælden har tilknytning til  

 virksomheden.
 Det foreslås, at de nuværende henvisninger i kursgevinstloven til  

 selskabsskattelovens § 1, stk. 1, nr. 1-2 c og 3 a-6, samt § 2, stk. 1, litra  

 a, fondsbeskatningsloven, kildeskattelovens § 1 og § 2, stk. 1, litra d, og  

 dødsboskattelovens § 1, stk. 2 og § 1, stk. 3, jf. kildeskattelovens § 2,  

 stk. 1, litra d, udgår.
 Det foreslås i stedet, at der alene henvises til selskabsskatteloven,  

 fondsbeskatningsloven, kildeskatteloven og dødsboskatteloven.
 Disse love bør hver på sit område styre, hvilke selskaber m.v., personer  

 og dødsboer, der er skattepligtige her til landet (subjektiv skattepligt), og  

 i hvilket omfang den subjektive skattepligt omfatter alle indkomster eller  

 kun visse indkomster.
 For så vidt angår fuldt skattepligtige selskaber m.v., personer og  

 dødsboer, medfører ændringerne ingen udvidelse i forhold til de gældende  

 regler.
Efter selskabsskattelovens § 8 opgøres den skattepligtige indkomst for  

 selskaber m.v. efter skattelovgivningens almindelige regler, for så vidt de  

 efter deres indhold er anvendelige på de i denne lov omhandlede selskaber og  

 foreninger m.v.
Kursgevinstlovens regler gælder derfor som udgangspunkt for  

 selskaber m.v. i det omfang, gevinst og tab på fordringer, gæld og  

 finansielle kontrakter er omfattet af den subjektive skattepligt.
Det betyder  

 også, at andelsforeninger, der opgør deres indkomst efter de særlige regler i  

 selskabsskattelovens §§ 14-16 A, ikke er særskilt skattepligtige af gevinst  

 og tab på fordringer, gæld og finansielle kontrakter ud over det, der følger  

 af en forøgelse eller formindskelse af deres formue.
For begrænset skattepligtige selskaber m.v. får ændringen betydning for  

 udenlandske selskaber, der ejer fast ejendom her i landet, uden at denne er  

 knyttet til et fast driftssted, jf. selskabsskattelovens § 2, stk. 1, litra  

 b.
Den begrænsede skattepligt omfatter i forvejen fordringer og gæld, der  

 vedrører virksomhed, der udøves fra et fast driftssted her i landet, herunder  

 gæld vedrørende en fast ejendom, der er knyttet til det faste driftssted, jf.  

 selskabsskattelovens § 2, stk. 1, litra a.
Da selskaber generelt er skattepligtige af gevinst og tab på gæld, sker  

 der en udvidelse af kursgevinstlovens beskatningsområde, når fordringen eller  

 gælden vedrører den faste ejendom.
I praksis vil den begrænsede skattepligt  

 dog typisk omfatte gevinst og tab på gæld i den faste ejendom.
Selskaber, der  

 er begrænset skattepligtige af fast ejendom beliggende her i landet, er  

 selvfølgelig kun skattepligtige af gevinst og tab på gæld, der vedrører den  

 pågældende ejendom.
Tilsvarende vil et udenlandsk selskab, der kun er  

 begrænset skattepligtig her i landet af indkomst fra et fast driftssted,  

 alene være skattepligtig af gevinst og tab på gæld, der vedrører det faste  

 driftssted.
For begrænset skattepligtige personer og dødsboer får ændringen betydning  

 for udenlandske personer og dødsboer, der ejer fast ejendom beliggende her i  

 landet, uden at denne er knyttet til et fast driftssted, jf.  

 kildeskattelovens § 2, stk. 1, litra e og dødsboskattelovens § 1, stk. 3, jf.  

 kildeskattelovens § 2, stk. 1, litra e.
Der kan også i et begrænset omfang  

 være tale om en udvidelse af beskatningen af gevinst og tab på gæld for  

 udenlandske personer og dødsboer, der ejer fast ejendom her i landet.  

 Beskatning vil eksempelvis kunne forekomme, når en begrænset skattepligtig  

 person indfrier et kontantlån helt eller delvis ekstraordinært.
 Den begrænsede skattepligt for selskaber m.v., personer og dødsboer efter  

 henholdsvis selskabsskatteloven, fondsbeskatningsloven, kildeskatteloven og  

 dødsboskatteloven omfatter i øvrigt ikke efter de nuværende regler gevinst og  

 tab på fordringer, gæld og finansielle kontrakter.
c.
Tab på koncerninterne fordringer Det foreslås, at der sker en tydeliggørelse af, at fradragsretten for tab  

 på koncerninterne fordringer (vederlagsnæring m.m.) alene gælder for  

 fordringer, der er erhvervet som skattepligtigt vederlag for leverede varer  

 og andre aktiver samt tjenesteydelser.
d.
Tab på indeksreguleret gæld Fradragsbegrænsningen for selskabers tab ved indeksregulering af gæld  

 foreslås begrænset til gæld i danske kroner, hvor den pålydende rente på  

 fordringen, der modsvarer gælden, er lig med eller over mindsterenten - på  

 21/2 pct., hvis de modsvarende obligationer er udstedt af et  

 realkreditinstitut m.v. eller lignende kreditinstitutter, jf. lovforslagets §  

 38, stk. 3 og ellers den almindelige mindsterente.
 Fradragsbegrænsningen skyldes hensynet til symmetrien i beskatningen,  

 således at selskabet ikke har fradragsret for tabet, når gevinsten ikke er  

 skattepligtig hos fordringshaveren.
 Da denne symmetri reelt alene har betydning i forhold til danske  

 fordringer, der opfylder mindsterentereglen, idet kursgevinster og kurstab på  

 fordringer i fremmed valuta altid er skatte- eller realrenteafgiftspligtige,  

 foreslås tabsbegrænsningsreglen begrænset hertil.
 En tilsvarende bestemmelse foreslås indført for pengenæringsdrivende  

 personer.
e.
Vederlagsnæring Vederlagsnæring omfatter de tilfælde, hvor en person eller et selskab  

 modtager et skattepligtigt vederlag i form af en fordring.
Det kan for  

 eksempel være som betaling for vareleverancer.
Vederlagsnæring er en betalingsform.
Ved erhvervelsen af en  

 vederlagsfordring beskattes modtageren af fordringens handelsværdi på  

 erhvervelsestidspunktet.
Personer er også skattepligtige af efterfølgende  

 kursgevinster og -tab på sådanne fordringer.
Der er ikke i den gældende formulering af kursgevinstlovens § 4 tale om  

 indskrænkning eller udvidelse af beskatningen i forhold til statsskattelovens  

 vederlagsbeskatning.
Ved erhvervelsen af en vederlagsfordring gælder  

 statsskattelovens regler fortsat.
Kursgevinstloven har derimod erstattet den  

 generelle bestemmelse i statsskatteloven om beskatning af gevinst og tab  

 vedrørende fordringer erhvervet i vederlagsnæring, der ligger efter  

 erhvervelsestidspunktet.
Vederlagsnæringsbegrebet foreslås ophævet i kursgevinstloven.
Det betyder  

 ikke ændringer i beskatningen på erhvervelsestidspunktet, der direkte er  

 omfattet af statsskattelovens regler.
De efterfølgende gevinster og tab vil derimod blive behandlet som gevinst  

 og tab på andre fordringer.
Beskatningen af de efterfølgende gevinster og tab  

 vil være afhængig af, om den skattepligtige er et selskab m.v. eller en  

 person, og om fordringen opfylder mindsterenten.
Personer skal som for andre  

 fordringer medregne gevinst og tab ved opgørelsen af kapitalindkomsten, jf.  

 dog nedenfor.
 Ophævelsen af vederlagsnæringsbegrebet vil også omfatte finansielle  

 kontrakter.
Da det ikke er hensigten at udelukke personer fra at kunne fradrage tab på  

 vederlagsfordringer, der ligger efter erhvervelsestidspunktet, foreslås det,  

 at sådanne tab kan fradrages i den skattepligtige indkomst efter  

 statsskattelovens regler.
Fradraget sker således ikke efter kursgevinstlovens  

 regler.
Efter statsskattelovens regler kan tab fradrages efter  

 realisationsprincippet.
Det foreslås samtidig i det til lovforslaget knyttede  

 lovforslag om ændring af forskellige skattelove (Konsekvensændringer m.v. i  

 anledning af lovrevision af kursgevinstloven), at tabet skal kunne fradrages  

 i den personlige indkomst.
f.
Bagatelgrænsen for udenlandske fordringer og gæld Ved indførelsen af den generelle skattepligt af gevinster og tab på  

 fordringer og gæld i fremmed valuta, blev der indført en bagatelgrænse på 800  

 kr. af administrative grunde.
Mindstegrænsen reguleres efter  

 personskattelovens § 20.
 Da mindstegrænsen netop er fastsat af administrative og praktiske grunde  

 foreslås det, at mindstegrænsen for gevinster og tab på fordringer og gæld i  

 fremmed valuta fastlåses til 1.000 kr.
g.
Konvertible obligationer Beskatningen af konvertible obligationer foreslås fuldt ud overført til  

 aktieavancebeskatningsloven.
 Formålet med at overføre beskatningen af gevinst og tab på konvertible  

 obligationer, der efter de gældende regler beskattes efter kursgevinstloven,  

 er dels forenklingshensyn, dels administrative og forståelsesmæssige årsager.  

 Kursgevinstloven omfatter som hidtil ikke udstederens eventuelle tab på de  

 konvertible obligationer.
h.
Gældseftergivelser i koncernforhold Reglerne om skattefrihed for debitorselskaber ved gældseftergivelser i  

 koncernforhold foreslås udvidet til også at gælde, når kreditorselskabet er  

 udenlandsk.
Det er dog efter forslaget en forudsætning for skattefriheden, at  

 der ikke er fradragsret for kreditorselskabets tab på fordringen.
Det  

 foreslås samtidig i det til lovforslaget tilknyttede lovforslag om ændring af  

 forskellige skattelove (Konsekvensændringer m.v. i anledning af lovrevision  

 af kursgevinstloven), at reglen om, at der ej heller sker  

 underskudsbegrænsning i disse tilfælde, ligeledes udvides til at gælde, når  

 kreditorselskabet er udenlandsk.
Baggrunden for forslaget er, at de gældende regler stiller danske  

 debitorselskaber med danske koncernforbundne kreditorer bedre end danske  

 debitorselskaber med udenlandske koncernforbundne kreditorer.
Dette rettes  

 der med forslagene op på.
i.
Realisations- og lagerprincippet Realisationsprincippet fastholdes som udgangspunkt ved opgørelse af  

 gevinst og tab på fordringer og gæld.
Det foreslås imidlertid, at der i et  

 vist omfang gives selskaber og personer adgang til at vælge at anvende  

 lagerprincippet.
Hvis lagerprincippet først en gang er valgt, kan der ikke  

 ændres princip uden særlig tilladelse.
Af hensyn til de særlige forhold, der er gældende for  

 realkreditinstitutter m.v. og Danmarks Skibskreditfond samt  

 realrenteafgiftspligtige, skal realkreditinstitutter m.v. og Danmarks  

 Skibskreditfond anvende lagerprincippet for samtlige fordringer og gæld, for  

 Danmarks Skibskreditfond dog med en begrænset adgang til at vælge  

 realisationsprincippet, mens realrenteafgiftspligtige som hovedregel skal  

 anvende den matematiske kursopskrivning ved opgørelse af gevinst og tab.
For  

 så vidt angår realkreditinstitutterne m.v. og Danmarks Skibskreditfond i  

 øvrigt henvises til pkt. l.
Realkreditinstitutterne m.v. nedenfor.
j.
FIFO-princippet Efter kursgevinstlovens nuværende regler anvendes FIFO-princippet ved  

 afståelse af obligationer, der er registreret i Værdipapircentralen samt ved  

 afståelse/indfrielse af visse fordringer og gæld i fremmed valuta.  

 FIFO-princippet er et opgørelsesprincip, der anvendes til at fastlægge  

 anskaffelsessummen i forbindelse med opgørelse af gevinst og tab ved en  

 afståelse eller indfrielse.
Efter FIFO-princippet anses den først erhvervede  

 fordring/gæld for den først afståede.
 For danske fordringer (obligationer) har FIFO-princippet fundet anvendelse  

 på fordringer på samme konto indenfor samme fondskode.
 For udenlandske fordringer og gæld har FIFO-princippet fundet anvendelse  

 for fordringer og gæld i fremmed valuta, der er udstedt på ens vilkår og af  

 samme udsteder.
FIFO-princippet blev for det første indført af praktiske grunde, fordi  

 fordringerne i Værdipapircentralen ikke kan identificeres, således at gevinst  

 eller tab kan opgøres konkret for den enkelte fordring.
Princippet blev  

 endvidere indført for at undgå muligheden for at fremrykke et fradrag eller  

 udskyde en beskatning ved afståelse af de nævnte fordringer og gæld.
Anvendelsen af den gennemsnitlige anskaffelsessum er imidlertid en bedre  

 metode til at opfylde de nævnte hensyn.
Den er lettere at anvende ved  

 opgørelsen af gevinst og tab, og det er en sikrere metode til at forhindre en  

 udskydelse eller fremrykning af beskatningen.
 Det foreslås derfor, at FIFO-princippet ophæves og erstattes af anvendelse  

 af den gennemsnitlige anskaffelsessum.
k.
Beskatning ved skattepligtens ophør Reglerne om beskatning af gevinst og tab på fordringer, gæld og  

 finansielle kontrakter er ændret således, at reglerne svarer til de regler,  

 der er fastsat ved lov nr. 312 af 17. maj 1995 om ændring af forskellige  

 skattelove (International beskatning) for fuldt skattepligtige selskaber m.v.  

 og personer ved skattepligtens ophør.
 Kursgevinstlovens regler indeholder endvidere beskatning af tilsvarende  

 gevinster og tab, for så vidt angår ophør af begrænset skattepligtige  

 selskabers m.v. og personers skattepligt til Danmark.
Betingelsen om, at beskatningen ved fraflytning skal være afhængig af, om  

 den fulde skattepligt efter kildeskattelovens § 1 eller den begrænsede  

 skattepligt efter kildeskattelovens § 2, stk. 1, litra d eller  

 selskabsskattelovens § 2, stk. 1, litra a, har strakt sig over en vis  

 årrække, foreslås ændret.
Den hidtidige betingelse om, at skattepligten skal  

 have strakt sig over en eller flere perioder på i alt mindst 5 år inden for  

 de seneste 10 år før skattepligtens ophør eller flytning af skattemæssig  

 hjemsted foreslås således ændret til et krav om en skattepligt på mindst 7 år  

 inden for de seneste 10 år.
l.
Realkreditinstitutterne m.v.
Realkreditinstutternes m.v. og Danmarks Skibskreditfonds gevinst og tab på  

 fordringer og gæld, der er omfattet af »det strikte balanceprincip«  

 behandles efter de særlige regler i den nuværende kursgevinstlovs § 8 A.
Det  

 vil sige, at institutterne ikke skal medregne de pågældende gevinster og tab  

 ved opgørelsen af den skattepligtige indkomst. »Det strikte  

 balanceprincip« omfatter alene udlånsaktivitet i danske kroner og kun  

 lånet (pantebrevet) og realkreditobligationer eller andre værdipapirer  

 udstedt til finansiering heraf.
 Gevinster og tab på øvrige fordringer og gæld samt på finansielle  

 kontrakter behandles efter kursgevinstlovens almindelige regler.
Kursgevinstlovens § 8 A blev indsat i kursgevinstloven ved lov nr. 281 af  

 13. maj 1987 med virkning fra og med indkomståret 1987. Begrundelsen for  

 bestemmelsens indførelse var, at der med virkning fra 1987 blev indført  

 indkomstskattepligt for realkreditinstitutterne m.v. og Danmarks  

 Skibskreditfond.
Indkomstskattepligten betød, at institutterne blev omfattet  

 af kursgevinstloven og dermed næringsskattepligtige af gevinst og tab på  

 fordringer og gæld.
For udlån (pantebreve og obligationer) omfattet af »det strikte  

 balanceprincip« er der balance mellem låntagers betalinger på  

 pantebrevet og instituttets betalinger til obligationsejerne.
Ved  

 obligationslån opnår instituttet en kursgevinst på pantebrevssiden som  

 modsvares af et kurstab af samme størrelse på obligationssiden.
Kursgevinsten  

 på pantebrevssiden skyldes, at lånet udbetales med obligationer med en lavere  

 kursværdi end det beløb, låntager skal betale tilbage.
Kurstabet på  

 obligationssiden skyldes, at obligationerne afstås til en kurs under pari,  

 men skal indfries til pari.
Ved kontantlån er der ingen kursgevinst på  

 pantebrevssiden, men til gengæld en større rentebetaling fra låntager.
Selv om der således er symmetri i betalingerne, indebar kursgevinstloven  

 (før indførelsen af § 8 A) imidlertid, at der ikke var skattemæssig symmetri.  

 Årsagen er bestemmelsen i den nuværende kursgevinstlovs § 5, stk. 4, der i  

 lovforslaget er indarbejdet som § 7, stk. 2. Efter denne bestemmelse er der  

 ikke fradragsret for kurstab på blåstemplede kroneobligationer, når  

 indfrielsen skal ske til en forud fastsat overkurs i forhold til værdien ved  

 forpligtelsens påtagelse.
Bestemmelsen er generelt nødvendig af hensyn til  

 samspillet mellem kursgevinstlovens regler, idet privatpersoner er skattefri  

 af gevinster på fordringer, der opfylder mindsterenten.
 Ved udlån i danske kroner finansieret ved udstedelse af blåstemplede  

 kroneobligationer, hvilket var den typiske udlånsform og funding, da § 8 A  

 blev indført, repræsenterede den nuværende kursgevinstlovs § 8 A en  

 administrativ hensigtsmæssig måde at løse institutternes skattemæssige  

 problemer på, nemlig ved at tillade at såvel kurstab som kursgevinster  

 henholdsvis de større rentebetalinger ved kontantlån holdes uden for  

 indkomstopgørelsen.
Udviklingen på de finansielle markeder betyder imidlertid, at også andre  

 lånekombinationer end udlån i danske kroner finansieret med kroneobligationer  

 kan være interessant for institutterne.
Det nuværende system efter  

 kursgevinstlovens § 8 A er derfor ikke længere særlig hensigtsmæssigt, idet  

 det virker hæmmende for produktudviklingen på realkreditområdet m.v.  

 Produktudvikling betinger til stadighed en ændring af kursgevinstlovens  

 regler eller en fortolkning af de snævert afgrænsede produkttyper, der er  

 opregnet i kursgevinstlovens § 8 A.
Den nuværende kursgevinstlovs § 8 A  

 omfatter således ikke udlånsaktiviteter, hvor der indgår fremmed valuta  

 og/eller finansielle kontrakter.
Eksempelvis tager de nuværende regler ikke  

 højde for et produkt bestående af lån i den kommende euro finansieret ved  

 udstedelse af kroneobligationer.
 På den baggrund foreslås det , at der indføres en generel beskatning af  

 realkreditinstitutternes m.v. og Danmarks Skibskreditfonds gevinster og tab  

 svarende til kursgevinstlovens generelle regler, således at også gevinst og  

 tab på udlån omfattet af det strikte balanceprincip medregnes i den  

 skattepligtige indkomst.
Det foreslås endvidere, at tabsfradragsbegrænsningen efter den gældende  

 bestemmelse i kursgevinstlovens § 5, stk. 4, der overføres til lovforslagets  

 § 7, stk. 2, ikke skal gælde for realkreditinstitutternes m.v. og Danmarks  

 Skibskreditfonds kurstab på gæld.
Det gælder hvadenten der er tale om kurstab  

 på gæld, der har forbindelse med instituttets vedtægtsmæssige og  

 lovregulerede låneformidling eller om kurstab på anden gæld, som f.eks egne  

 obligationer, der indgår i instituttets fondsbeholdning.
Anvendelsen af de generelle beskatningsregler i kursgevinstloven skal have  

 virkning fra og med indkomståret 1998. For så vidt angår lån og de dertil  

 svarende obligationer, der i dag er omfattet af kursgevinstlovens § 8 A, samt  

 fremtidige lån under det strikte balanceprincip, der baseres på obligationer  

 i fondskoder, der lukkes senest med udgangen af 1999, foreslås det dog, at  

 reglerne i kursgevinstlovens § 8 A, der overføres til lovforslagets § 10,  

 fortsat skal finde anvendelse.
Realkreditinstitutterne m.v. og Danmarks  

 Skibskreditfond gives dog efter lovforslaget mulighed for at overføre de  

 pågældende lån og obligationer under den generelle beskatning.
m.
Overførsel af Ligningsrådets dispensations- og  

 bevillingskompetencer til skatteministeren Ligningsrådet er i den gældende kursgevinstlov i en række tilfælde tillagt  

 kompetencen til at træffe afgørelse i visse konkrete sager af  

 bevillingsmæssig eller dispensationsmæssig karakter.
 Det drejer sig om følgende bestemmelser i den nuværende kursgevinstlov:
§ 7 A, stk. 4 - beskatning imod den skattepligtiges påstand kræver  

 Ligningsrådets accept, § 8, stk. 1 - tilladelse til skift af opgørelsesprincip for fordringer og  

 gæld, § 8, stk. 4 - tilladelse til skift af opgørelsesprincip for visse  

 fordringer i fremmed valuta og § 8 E, stk. 2 - tilladelse til skift af opgørelsesprincip for finansielle  

 kontrakter.
 Efter den nuværende kursgevinstlovs § 7 A beskattes gevinst på fordringer  

 i det omfang, fordringen er erhvervet for lånte midler.
 Efter bestemmelsen i § 7 A, stk. 4, kan skattemyndighederne mod den  

 skattepligtiges påstand alene bringe bestemmelsen i anvendelse, såfremt  

 Ligningsrådet som øverste ligningsmyndighed i hvert enkelt tilfælde tiltræder  

 dette.
 Begrundelsen for at inddrage Ligningsrådet i disse sager var, at der var  

 tale om en midlertidig bestemmelse, idet reglen samtidig blev indsat med  

 henblik på at sikre en ensartet praktisering af bestemmelsen over hele  

 landet.
Det foreslås, at den hidtidige bestemmelse i kursgevinstlovens § 7 A, stk.  

 4, ophæves.
Den nuværende kursgevinstlovs § 7 A, stk. 1-3, er overført til  

 lovforslagets § 15, stk. 1-3. Ophævelsen skyldes, dels at bestemmelsen blev  

 gjort permanent i 1993, dels at der nu foreligger en så omfattende praksis på  

 området, at det findes mest naturligt, at den skattemæssige behandling  

 foregår i forbindelse med det almindelige ligningsarbejde.
 Efter den nuværende kursgevinstlovs § 8, stk. 1, har Ligningsrådet en  

 generel bemyndigelse til at tillade en anden opgørelsesmåde ved opgørelse af  

 gevinst og tab på fordringer og gæld.
Bestemmelsen foreslås overført til lovforslagets § 25, stk. 5, men således  

 at kompetencen til at træffe disse afgørelser tillægges skatteministeren.
Der  

 er i lovforslagets § 39 givet ministeren hjemmel til at bemyndige de  

 statslige eller kommunale skattemyndigheder til at træffe afgørelse i de  

 pågældende sager.
For så vidt angår skift fra realisationsprincippet til  

 lagerprincippet eller omvendt er det hensigten, at ministeren bemyndiger den  

 kommunale skattemyndighed til at træffe afgørelse i 1. instans, idet disse  

 afgørelser allerede nu i praksis træffes af den kommunale skattemyndighed.  

 Den lokale told- og skatteregion bliver herved klageinstans.
 Den hidtidige bestemmelse i kursgevinstlovens § 8, stk. 4, videreføres  

 ikke i lovforslaget, idet det foreslås, at FIFO-princippet for udenlandske  

 fordringer ophæves og erstattes af gennemsnitsmetoden.
 Efter den nuværende kursgevinstlovs § 8 E, stk. 2, har Ligningsrådet en  

 bemyndigelse til under visse betingelser at tillade en anden opgørelsesmåde  

 ved opgørelse af gevinst og tab på finansielle kontrakter.
Bestemmelsen foreslås overført til lovforslagets § 33, stk. 2, men således  

 at kompetencen til at træffe disse afgørelser tillægges skatteministeren.
Der  

 er i lovforslagets § 39 givet ministeren hjemmel til at bemyndige de  

 statslige eller kommunale skattemyndigheder til at træffe afgørelse i de  

 pågældende sager.
Det er hensigten, at ministeren bemyndiger den kommunale  

 skattemyndighed til at træffe afgørelse i 1. instans og den lokale told- og  

 skatteregion bliver herved klageinstans.
n.
Finansielle kontrakter Ved beskatningen af finansielle kontrakter efter kursgevinstlovens  

 nuværende bestemmelser anvendes separationsprincippet.
Det indebærer, at  

 kontrakten og det underliggende aktiv beskattes hver for sig.
Disse regler  

 omfatter alle typer af finansielle kontrakter, der falder indenfor  

 afgrænsningen af terminskontrakter og aftaler om køberetter og salgsretter.
 De gældende regler indeholder en række undtagelser fra lovens hovedregel  

 om, at terminskontrakter og købe- og salgsretter beskattes efter  

 separationsprincippet uanset formålet med indgåelsen, hvad enten det er  

 riskoafdækning, investering eller arbitrage.
 Loven har således fritaget følgende kontrakter:
1) aftaler om fast ejendom, 2) aktietegningsretter, 3) visse kurskontrakter, 4) konverteringsretter og 5) sædvanlige aftaler om levering af varer og andre aktiver samt  

 tjenesteydelser.
 Begrundelsen for at undtage disse kontrakter har været, at de  

 repræsenterer forskellige typer af aftaler, der nok benyttes som finansielle  

 kontrakter, men som er så tæt knyttet op på leveringen af det underliggende  

 aktiv, at de skattemæssigt bør behandles sammen med dette.
 Praksis vedrørende anvendelse af aftaler om køb og salg af obligationer,  

 aktier og værdipapirer samt gennemførelse eller ændring af de gældende  

 beskatningsregler for de underliggende aktiver, der hidtil har været  

 skattefri, taler for at undtage en række yderligere kontrakter og aftaler fra  

 kursgevinstlovens hovedregler om beskatning af finansielle kontrakter.
Den første ændring gælder kurskontrakter . Efter de gældende regler  

 er salg og køb af obligationer på termin eller futurekontrakt i forbindelse  

 med kurssikring ved optagelse henholdsvis indfrielse af realkreditlån eller  

 realkreditlignende lån fritaget for beskatning, medmindre sælger henholdsvis  

 køber er skattepligtig efter den gældende kursgevinstlovs §§ 2 og 3 eller  

 driver næring ved omsætning af fast ejendom.
Det er således alene personer,  

 der ikke er næringsdrivende efter kursgevinstlovens regler eller  

 næringsdrivende med fast ejendom, der er fritaget for beskatning af  

 kontrakten som et selvstændigt aktiv.
Fritagelsen gælder for såvel  

 obligationslån som kontantlån.
 Det foreslås, at denne fritagelse som udgangspunkt udvides til at omfatte  

 alle skattepligtige selskaber og personer, og at undtagelsen omfatter alle  

 former for aftaler om køb og salg af obligationer med henblik på kurssikring  

 ved optagelse, refinansiering, rentetilpasning eller indfrielse af  

 realkreditlån eller realkreditlignende lån.
 Indgåelse af kurssikringskontrakter er almindelig og naturlig forekommende  

 i forbindelse med optagelse og indfrielse af realkreditlån for at fastlåse  

 den fremtidige rente/ydelse.
Når et kontantlån kurssikres påvirkes kontantlånet direkte gennem  

 rentefastsættelsen.
Gevinst og tab bliver således indregnet i det lån, der  

 optages eller i gevinst og tab på et lån, der indfries.
Dette hænger sammen  

 med kontantlånets opbygning, hvor kursen på de underliggende obligationer  

 påvirker rentefastsættelsen eller indfrielsesbeløbets størrelse.
Da det i øvrigt er foreslået at undtage gevinster og tab på fordringer og  

 gæld vedrørende fast ejendom, der er erhvervet som led i næring, er der  

 heller ikke på dette punkt grundlag for at opretholde beskatning af  

 kurssikringskontrakter for selskaber og personer, der driver næring ved  

 omsætning af fast ejendom.
Fritagelsen omfatter dog ikke  

 realkreditinstitutter og lignende kreditinstitutter, hvis kontrakten er et  

 led i instituttets skattepligtige næringsvirksomhed ved finansiering.  

 Realkreditinstitutter og lignende kreditinstitutter er derimod fritaget fra  

 kursgevinstlovens regler om beskatning af finansielle kontrakter, hvis  

 kurssikringen sker i forbindelse med instituttets egne ejendomme.
Det er en forudsætning for fritagelsen, at kontrakten eller aftalen  

 opfyldes ved levering.
Såfremt der sker differenceafregning, dokumenterer  

 dette, at kontrakten faktisk er opfyldt på anden måde end ved levering uanset  

 indholdet af kontraktens aftalegrundlag, og kontrakten skal derfor behandles  

 efter kursgevinstlovens hovedregler om den skattemæssige behandling af  

 finansielle kontrakter, som disse er beskrevet i lovforslagets §§ 29, 31, 32  

 og 33.
 For det andet foreslås aftaler om køb og salg af ikke-børsnoterede  

 aktier undtaget fra kursgevinstlovens regler om beskatning af finansielle  

 kontrakter.
Det skyldes, at der er gennemført en ensartet beskatning ved afståelse af  

 ikke-børsnoterede aktier.
Der er således ikke mulighed for at spekulere i  

 skattefrihed af gevinsten ved et senere salg.
Forslaget skal dog også ses på  

 baggrund af, at det er meget vanskeligt og administrativt tidskrævende at  

 værdiansætte aktieoptioner vedrørende ikke-børsnoterede aktier, og  

 anvendelsen af aktieoptioner vedrørende ikke-børsnoterede aktier som  

 finansielle instrumenter er så begrænset, at det ikke er hensigtsmæssigt at  

 opretholde kursgevinstlovens særlige regler for beskatning af finansielle  

 kontrakter for aftaler vedrørende ikke-børsnoterede aktier.
Uanset de nævnte  

 hensyn, der taler for at undtage aftaler om ikke-børsnoterede aktier fra de  

 skattemæssige regler om finansielle kontrakter, er undtagelsen dog betinget  

 af, at kontrakten kun kan afvikles ved levering for at sikre, at der ikke er  

 mulighed for at spekulere i forskellen mellem reglerne om beskatning af  

 finansielle kontrakter i kursgevinstloven og reglerne i  

 aktieavancebeskatningsloven.
Hvis kontrakten afvikles ved  

 differenceafregning, anses det for godtgjort, at kontrakten faktisk kunne  

 opfyldes på anden måde end ved levering uanset aftalegrundlagets formelle  

 indhold.
 Fritagelsen omfatter bl.a aktionæroverenskomster og optioner, der tildeles  

 medarbejdere i unoterede selskaber.
 Tildeling af optioner til ikke-børsnoterede aktier til medarbejdere  

 indeholder et særligt aspekt, idet tildelingen i sig selv er et formuegode,  

 som er skattepligtigt efter ligningslovens § 16, jf. statsskattelovens § 4,  

 som løntillæg.
Ved tildelingen af optionen beskattes medarbejderen af optionens værdi,  

 der dels kan indeholde en eventuel favørkurs og dels rettens værdi, der er en  

 forventningsværdi om markedskursen på udnyttelsestidspunktet.
Beskatningen  

 sker med hjemmel i ligningslovens § 16, jf. statsskattelovens § 4, og som  

 personlig indkomst, idet der er tale om et lønaccessorium.
Lovforslaget  

 ændrer ikke på beskatningen ved tildelingen, idet denne altid og således også  

 fremover afgøres på grundlag af ligningslovens regler.
Kursgevinstlovens  

 regler har først virkning for den skattemæssige behandling af ændringer i  

 optionens værdi efter tildelingstidspunktet og frem til  

 udnyttelsestidspunktet.
 Optionen anses som hovedregel for erhvervet på tildelingstidspunktet.
Efter erhvervelsen af optionen sker den løbende beskatning af  

 værdistigningen på optionen år efter år efter kursgevinstlovens regler, fordi  

 beskatningen gennemføres efter lagerprincippet.
Forslaget betyder imidlertid,  

 at denne beskatning udskydes, hvis optionen vedrører ikke-børsnoterede aktier  

 ved aftalens indgåelse, og aftalen afvikles ved levering af de pågældende  

 aktier.
Hvis aftalen afvikles ved differenceafregning, indikerer dette, at  

 aftalen uanset det formelle aftalegrundlag kan afvikles på anden måde end ved  

 levering.
Af praktiske og administrative hensyn stilles det alene som en  

 betingelse, at aktierne ikke er børsnoteret ved optionens erhvervelse.
Udnyttelsen af optionen medfører herefter ikke andre skattemæssige  

 konsekvenser end, at aktierne anses for anskaffet på udnyttelsestidspunktet  

 og til det beløb, som der dels er betalt ved optionens erhvervelse, dels er  

 betalt for aktierne på udnyttelsestidspunktet.
Beløb betalt ved optionens  

 erhvervelse omfatter dels en eventuelt betalt præmie, dels den værdi, der er  

 lagt til grund ved en eventuel beskatning efter ligningslovens § 16, jf.  

 statsskattelovens § 4.
 Hvis optionen ikke omfattes af den foreslåede undtagelse fra  

 kursgevinstlovens regler om beskatning af optionen uanset behandlingen af den  

 underliggende aktie, fordi der enten er tale om børsnoterede aktier eller en  

 option, der ikke opfylder betingelsen om aftalens afvikling, beskattes  

 værdistigningen på optionen som hidtil indtil udnyttelsestidspunktet efter  

 lager- og separationsprincippet.
 Ved en senere afståelse af aktierne vil de almindelige regler i  

 aktieavancebeskatningsloven finde anvendelse.
For det tredje foreslås valutakontrakter i forbindelse med køb og salg  

 af værdipapirer undtaget.
Undtagelsen for valutakontrakter i forbindelse  

 med køb og salg af værdipapirer vil forhindre de uheldige konsekvenser, der  

 ellers opstår ved afviklingen af aftaler om køb og salg af værdipapirer, når  

 afviklingen tager mere end de sædvanlige 2 dage.
Dette sker især i  

 forbindelse med køb og salg af udenlandske værdipapirer.
 Undtagelsen er betinget af, at aftalen kun kan opfyldes ved levering.
For det fjerde foreslås valutakontrakter indgået i forbindelse med  

 sædvanlige aftaler angående levering af varer og andre aktiver samt  

 tjenesteydelser til privat brug i modtagerens virksomhed eller i egen  

 virksomhed undtaget fra beskatning efter reglerne om finansielle kontrakter.  

 Valutakontrakter forekommer især i forbindelse med eksport og import.
Efter  

 praksis gives der tilladelse til, at sådanne virksomheder kan benytte  

 realisationsprincippet på sådanne kontrakter for at undgå de uheldige  

 økonomiske konsekvenser, som lagerprincippet indebærer, når kontrakten ikke  

 følger det underliggende aktiv.
Undtagelsen vil eksempelvis også omfatte  

 valutakontrakter vedrørende igangværende arbejder.
 Det foreslås endvidere, at aftaler om hel eller delvis afståelse af  

 virksomhed herunder andele af en virksomhed og interessentskabsandele,  

 der kun kan afvikles ved en overdragelse af virksomheden undtages fra  

 kursgevinstlovens regler om finansielle kontrakter.
Sådanne aftaler er ofte af længere varighed og vedrører en helt konkret  

 virksomhed, hvor der kun kan ske levering af en bestemt virksomhed, og  

 aftalen egner sig derfor ikke som finansiel kontrakt.
Det er en betingelse  

 for undtagelsen, at kontrakten kun kan opfyldes ved levering.
 Der foreslås endvidere en række ændringer i reglerne om begrænsning af  

 fradrag for tab på finansielle kontrakter.
 Efter de gældende regler i kursgevinstloven indebærer  

 tabsbegrænsningsreglerne for aktiebaserede kontrakter, at der for alle  

 aktiebaserede salgsretter sker en begrænsning af mulighederne for at  

 fratrække et tab for alle ikke-næringsskattepligtige selskaber og personer  

 efter aktieavancebeskatningsloven.
 For personer gælder tabsfradragsbegrænsningen for aktiebaserede kontrakter  

 tillige personer, der er fuldt eller begrænset skattepligtige efter  

 kildeskatteloven, når der er tale om aktiebaserede køberetter, såfremt disse  

 ikke har tilknytning til erhvervsmæssig virksomhed.
Tabsfradragsbegrænsningen indebærer, at tab på aktiebaserede kontrakter  

 kan fradrages i den skattepligtige indkomst i det omfang, der på samme  

 kontrakt har været en beskattet gevinst i de 5 forudgående indkomstår set  

 under et.
Tabet kan således kun fradrages i det omfang, det svarer til en  

 skattepligtig nettogevinst på kontrakten for de 5 forudgående år.
Yderligere tab fratrækkes i de efterfølgende 5 indkomstår, såfremt der  

 opstår gevinster på kontrakter baseret på samme aktie.
Der er endvidere  

 mulighed for at overføre overskydende tab til modregning i en eventuel  

 ægtefælles tilsvarende nettogevinster på kontrakter, der indeholder ret eller  

 pligt til at afstå eller erhverve samme aktie som den tabsgivende kontrakt.
 Det foreslås, at de gældende tabsfradragsbegrænsningsregler for  

 aktiebaserede kontrakter for fremtiden kun skal omfatte selskaber.
 Der vil således fortsat være fuld fradragsret for selskaber, der er  

 næringsskattepligtige efter aktieavancebeskatningsloven.
 Som en konsekvens af, at de gældende tabsbegrænsningsregler kun skal  

 omfatte selskaber, vil tabsfradragsbegrænsningsreglerne endvidere efter  

 forslaget kun omfatte tab på kontrakter, der indebærer salg af aktier m.v.
Begrænsningsreglerne for tab, der ikke kan fradrages på grund af tidligere  

 års manglende nettoindtægter på samme kontrakt for de 5 forudgående  

 indkomstår, skal ikke alene kunne udnyttes i indkomstårets eller de følgende  

 5 indkomstårs nettogevinster på kontrakter, der vedrører samme aktie som den  

 tabsgivende kontrakt, men skal også kunne udnyttes i kontrakter vedrørende  

 andre aktier.
Det er en ændring i forhold til de gældende regler, at tab kan  

 udnyttes i indkomstårets og de følgende 5 indkomstårs nettogevinster på alle  

 aktiebaserede kontrakter.
Personer vil ikke længere være omfattet af de særlige  

 tabsfradragsbegrænsningsregler for aktiebaserede kontrakter, men skal  

 behandle tab på aktiebaserede kontrakter efter de samme regler, som gælder  

 for ikke-aktiebaserede kontrakter.
Se nedenfor.
Ændringerne for de aktiebaserede kontrakter skyldes, at der ikke længere  

 er behov for at opretholde begrænsningen af fradragsretten for personer, idet  

 der som udgangspunkt ikke længere er skattefrihed for minoritetsaktionærer af  

 fortjeneste ved salg af aktier efter 3 års ejertid.
Endvidere anses det for  

 forsvarligt at lempe tabsfradragsbegrænsningsreglerne for selskabers  

 aktiebaserede kontrakter, idet der heri ligger en betydelig administrativ  

 lettelse for selskaberne, og der er en minimal risiko for skattearbitrage ved  

 at udvide fradragsadgangen.
 Det andet regelsæt i den nuværende kursgevinstlov om  

 tabsfradragsbegrænsning på finansielle kontrakter begrænser  

 tabsfradragsretten hos personer, der er fuldt eller begrænset skattepligtige.  

 Reglerne begrænser fradragsretten for tab på alle finansielle kontrakter,  

 bortset fra de aktiebaserede kontrakter, der er nævnt ovenfor.
 Kontrakter, der har tilknytning til erhvervsmæssig virksomhed, er ikke  

 omfattet af tabsbegrænsningsreglerne for ikke-aktiebaserede kontrakter.
Tab på ikke-erhvervsmæssige og ikke-aktiebaserede kontrakter kan fradrages  

 i det omfang, en nettoopgørelse for de 5 senest forudgående indkomstår for  

 samtlige ikke-aktiebaserede kontrakter set under et udviser gevinst, som ikke  

 er anvendt til modregning af tab fra ældre indkomstår.
Fradrag kan således  

 foretages, hvis der er konstateret en gevinst, hvori der ikke er modregnet  

 tab på andre ikke-erhvervsmæssige øvrige kontrakter.
 Et overskydende tab på sådanne kontrakter kan modregnes i det pågældende  

 indkomstårs samt de følgende 5 indkomstårs nettogevinster på øvrige  

 kontrakter.
 Et tab, der ikke kan fradrages eller modregnes efter forannævnte  

 bestemmelser, kan overføres til modregning i en eventuel ægtefælles  

 nettogevinster i indkomståret på øvrige kontrakter, herunder kontrakter med  

 erhvervsmæssig tilknytning.
 Et eventuelt overskydende tab kan fremføres til modregning i ægtefællens  

 nettogevinst på øvrige kontrakter i de efterfølgende 5 indkomstår.
Det foreslås, at de gældende tabsfradragsbegrænsningsregler for  

 ikke-aktiebaserede kontrakter generelt skal omfatte personers kontrakter.  

 Tabsfradragsbegrænsningsreglerne skal dog ikke omfatte kontrakter, der  

 indeholder ret eller pligt til at afstå aktier, når de skattepligtige er  

 omfattet af aktieavancebeskatningslovens § 3 eller kontrakter, der har  

 tilknytning til erhvervsmæssig virksomhed.
Der vil fortsat være fuld  

 fradragsret for de sidstnævnte kontrakter.
Ophævelsen af adskillelsen mellem de aktiebaserede og de  

 ikke-aktiebaserede kontrakter indebærer en betydelig lempelse af muligheden  

 for at udnytte fradragsretten for tab på personers finansielle kontrakter.  

 Dette harmonerer med de ændringer, der er gennemført af  

 aktieavancebeskatningslovens regler, som har medført en mere symmetrisk  

 behandling af gevinster og tab på aktier end, da reglerne for beskatning af  

 de finansielle kontrakter blev indført i kursgevinstloven.
Der er således  

 ikke længere behov for at opretholde den nuværende adskillelse mellem  

 tabsfradragsbegrænsningsreglerne af hensyn til mulighederne for  

 skattearbitrage.
 Der foreslås i øvrigt følgende konsekvensændringer, præciseringer og  

 lign.:
 - Det tydeliggøres i den ændrede opbygning af kursgevinstloven ved en  

 direkte positiv angivelse i loven, at bestemmelsen i lovforslagets § 24 (den  

 gældende bestemmelse i kursgevinstlovens § 6 A) også gælder for personer.
- Det foreslås, at der i kursgevinstloven generelt henvises til anden  

 lovgivning, når reglerne har en naturlig sammenhæng.
Det gælder eksempelvis  

 selskabsskattelovens og kildeskattelovens generelle regler om beskatning ved  

 skattepligtens ophør, der har betydning i forbindelse med lovforslagets § 37  

 (den nuværende § 8 B), og selskabsskattelovens og kildeskattelovens særlige  

 regler om indgangsværdier ved skattepligtens indtræden, der også finder  

 anvendelse ved opgørelse af gevinst og tab efter kursgevinstlovens regler.
 - Det foreslås, at det præciseres i § 33, at aktiver, der overdrages ved  

 afvikling af en finansiel kontrakt, skal anses for overdraget på  

 afviklingsdagen.
4. Administrative konsekvenser Lovforslaget skønnes for Told-Skat at medføre engangsudgifter i 1997 på  

 0,2 mill. kr. til edb-tilretning.
Lovforslaget skønnes lignings- og kontrolmæssigt at resultere i en ikke  

 ubetydelig administrativ lettelse på sigt.
Der er herved lagt vægt på, at:
- forslaget generelt, for så vidt angår overskuelighed og sammenhæng,  

 medfører en forbedring i forhold til den nuværende lov, - forslaget løser en del fortolkningsmæssige spørgsmål, der ofte opstår i  

 forhold til den nuværende lov.
Spørgsmålene opstår i forhold til  

 anvendelsesområdet for de enkelte centrale bestemmelser i loven, og i  

 forholdet mellem bestemmelserne, - der i et vist omfang gives adgang til uden ansøgning at anvende  

 lagerprincippet, og - udvidelsen af undtagelser af forskellige typer af finansielle  

 kontrakter, således at de ikke skattemæssigt behandles som finansielle  

 kontrakter efter kursgevinstlovens regler.
Den foreslåede ændring i den skattemæssige behandling af fordringer  

 erhvervet som vederlag i næring, efter hvilken selvstændigt erhvervsdrivende  

 kun vil være skattepligtige af fordringens kurs på erhvervelsestidspunktet,  

 kan dog ligningsmæssigt medføre et øget ressourceforbrug i forbindelse med  

 værdiansættelserne af sådanne fordringer.
Der er herved henset til, at det  

 med den foreslåede ændring må forventes, at fordringshavere får en større  

 interesse i selve kursansættelsen af fordringerne.
 I 1998 forventes forslaget at medføre et øget ressourceforbrug på ca. 1/2  

 årsværk i Told- og Skattestyrelsen, bl.a. som følge af  

 informationsformidlingen i forhold til regionerne, samt ændringerne i  

 vejledninger, herunder især Ligningsvejledningen.
 Forslaget forventes i 1998 at medføre et øget ressourceforbrug af en vis  

 størrelse i regionerne som følge af bl.a. informationsformidlingen overfor  

 kommunerne.
5. Provenumæssige konsekvenser Lovforslaget med tilhørende følgeforslag er i vidt omfang en videreførsel  

 af gældende regler uden provenumæssig virkning.
Herudover foreslås en række  

 præciseringer og mindre justeringer af regelsættet, hvor  

 provenuforskydningerne i en del tilfælde vedrører en meget begrænset kreds af  

 skattepligtige dels er små og modsatrettede og i mange tilfælde symmetriske  

 med hensyn til gevinster og tab.
Disse ændringer skønnes under et at være  

 nogenlunde provenuneutrale.
Forslaget om realkreditinstitutters m.v. og Danmarks Skibskreditfonds  

 overgang til anvendelse af kursgevinstlovens almindelige regler for  

 fremtidige udlån og valgfri overgang for eksisterende udlån tilsigter ikke i  

 sig selv at have provenumæssige konsekvenser.
Det hænger sammen med, at  

 forslaget indebærer, at indtægter og udgifter, som efter gældende regler  

 holdes uden for indkomstopgørelsen i medfør af balancereglen, og som efter  

 lovforslaget skal medtages ved indkomstopgørelsen, modsvarer hinanden.
Forslaget om, at realkreditinstitutter m.v. og Danmarks Skibskreditfond  

 fra og med 1998 skal opgøre kursgevinster og -tab på fondsbeholdninger efter  

 lagerprincippet, har større provenumæssig rækkevidde.
Forslaget indebærer, at  

 de institutter, der hidtil har opgjort kursgevinster efter  

 realisationsprincippet, skal indtægtsføre forskellen mellem  

 anskaffelsessummen og markedsværdien ultimo 1998 af fondsbeholdningen ved  

 indkomstopgørelsen for indkomståret 1998.
 Det er forbundet med stor usikkerhed at skønne over anskaffelsessummen og  

 markedsværdien af institutternes fondsbeholdninger ultimo 1998. De senest  

 foreliggende oplysninger er for indkomståret 1995. Opgørelsen vil blandt  

 andet afhænge af renteudviklingen i 1997 og 1998 samt af de kursgevinster,  

 som institutterne realiserer i forbindelse med porteføljeomlægninger i årene  

 1996-1998.
I det følgende overslag er skønsmæssigt antaget, at markedsværdien af  

 fondsbeholdningen for de institutter, som fra 1998 skal anvende  

 lagerprincippet, ligger i størrelsesordenen 70 mia. kr., og at overgangen til  

 lagerprincippet vil medføre en forøgelse af de skattepligtige indkomster  

 svarende til ca. 4 pct. af fondsbeholdningens markedsværdi.
Med disse  

 antagelser bliver indkomstvirkningen i 1998 ca. 3 mia. kr.
Det udløser alt andet lige et skatteprovenu på skønsmæssigt ca. 1.000  

 mill. kr. for indkomståret 1998, hvoraf kommunernes andel udgør ca. 135 mill.  

 kr.
Finansårsvirkningen i 1998 skønnes at andrage ca. 900 mill. kr.
Engangsprovenuet i 1998 fra beskatningen af urealiserede kursgevinster,  

 der ovenfor er anslået med baggrund i det nuværende renteniveau, vil afhænge  

 af rente- og kursforholdene ultimo 1998, og selv beskedne renteændringer vil  

 kunne ændre størrelsen af engangsprovenuet markant.
Et yderligere rentefald  

 vil forøge engangsprovenuet, mens en rentestigning frem til udgangen af 1998  

 vil reducere provenuet, eventuelt vende det til et provenutab.
Det nævnte skatteprovenu har karakter af en provenuforskydning mellem  

 indkomstårene, da den del af provenuet, der skyldes den fremrykkede  

 beskatning af urealiserede kursgevinster som følge af de senere års  

 rentefald, modsvares af et mindreprovenu i 1999 og følgende år.
Det skyldes,  

 at der er tale om fremrykket beskatning af en engangsgevinst, der efter  

 gældende regler ville være blevet beskattet efterhånden, som den eksisterende  

 beholdning afstås eller udtrækkes.
Derimod er der tale om en mere permanent  

 fremrykning af beskatningstidspunktet - og dermed en mere varig rentegevinst  

 - for urealiserede kursgevinster som følge af løbetidsforkortelse.
Endelig medfører den foreslåede ændring af ejendomsavancebeskatningslovens  

 kontantomregningsregler nogle modsatrettede provenuforskydninger.
Det  

 vurderes, at skærpelser vil være hyppigst forekommende med baggrund i  

 kursstigninger på ejendommens gæld som følge af rentefaldet de senere år,  

 således at forslaget skønnes at medføre et merprovenu.
Der er ikke grundlag  

 for at skønne nærmere over provenuet, der vedrører både skattepligtige  

 personer og selskaber.
6. Erhvervsøkonomiske konsekvenser Forslaget om realkreditinstitutternes m.v. og Danmarks Skibskreditfonds  

 overgang til kursgevinstlovens almindelige regler bortset fra lovforslagets §  

 7, stk. 2, som bl.a. er taget med efter ønske fra de pågældende institutter,  

 er en fremtidssikring af de pågældende institutters muligheder for udvikling  

 og tilpasning til den konkurrencemæssige situation, der ikke mindst påvirkes  

 i forbindelse med en mulig anvendelse af den kommende euro.
Overgangen fra  

 realisationsprincippet til obligatorisk anvendelse af lagerprincippet for  

 institutternes fondsbeholdning skønnes at medføre en forøget skattebetaling  

 på ca. 1 mia. kr. i 1998 med den virkning, at der mistes en rentefordel, der  

 kan anslås til 60 mill. kr. det første år (før skat) og gradvis aftagende de  

 følgende år.
Lovforslagets undtagelser, for så vidt angår anvendelsen af de  

 skattemæssige regler i kursgevinstloven for finansielle kontrakter på  

 valutakontrakter i forbindelse med køb og salg af værdipapirer og  

 valutakontrakter i forbindelse med sædvanlige aftaler om levering af varer og  

 andre aktiver samt tjenesteydelser til privat brug eller til brug i  

 modtagerens virksomhed eller som produkt af egen virksomhed, der har en tæt  

 tilknytning til den erhvervsmæssige virksomhed, fjerner en række hindringer  

 for den erhvervsmæssige udøvelse, som hidtil har været en følge af de  

 skattemæssige regler.
De indskrænkninger, der i øvrigt gennemføres med hensyn  

 til anvendelsen af de skattemæssige regler for finansielle kontrakter  

 angående aktionæroverenskomster og aftaler om hel eller delvis afståelse af  

 virksomhed og andele af en virksomhed reducerer også kursgevinstlovens  

 eventuelle skattemæssige hindringer for gennemførelse af generationsskifte.
 Lovforslaget anses i øvrigt ikke direkte for at have erhvervsøkonomiske  

 konsekvenser ud over de administrative lettelser, der er en følge af lovens  

 forenklinger og overskueligheden af de skattemæssige regler om beskatning af  

 gevinst og tab på fordringer, gæld og finansielle kontrakter.
7. Miljømæssige konsekvenser Lovforslaget skønnes ikke at have miljømæssige konsekvenser.
8. EU-retlige konsekvenser Lovforslaget skønnes ikke at have EU-retlige konsekvenser.
Bemærkninger til lovforslagets enkelte bestemmelser Til § 1 Efter § 1 omfatter kursgevinstloven gevinst og tab ved afståelse  

 eller indfrielse af pengefordringer herunder obligationer, pantebreve og  

 gældsbreve og gevinst og tab ved frigørelse for gæld, samt gevinst og tab på  

 terminskontrakter og aftaler om køberetter og salgsretter.
 Den foreslåede affattelse af § 1, stk. 1 svarer i hovedtræk til den  

 nuværende kursgevinstlovs § 1, 1. pkt.
 Der foreslås ændringer i lovens anvendelsesområde på to områder.
For det første foreslås det, at de hidtidige regler om beskatning af  

 konvertible obligationer efter kursgevinstloven overføres til  

 aktieavancebeskatningsloven.
Reglerne for beskatning af konvertible  

 obligationer bliver herved fuldt ud samlet under aktieavancebeskatningsloven.  

 Beskatningen af konvertible obligationer bliver herved forenklet.
 Der henvises i øvrigt til det til lovforslaget knyttede lovforslag om  

 ændring af forskellige skattelove (Konsekvensændringer m.v. i anledning af  

 lovrevision af kursgevinstloven), der fremsættes samtidig med nærværende  

 lovforslag.
 For det andet foreslås det i § 1, stk. 3, at kursgevinstlovens regler ikke  

 skal omfatte gevinst og tab på fordringer og gæld, der indgår i beskatningen  

 af avance ved salg af fast ejendom, der henhører under den skattepligtiges  

 næringsvej, jf. statsskattelovens § 4, jf. § 5 a, eller når fortjeneste  

 beskattes efter lov om beskatning af fortjeneste ved førstegangsafståelse af  

 visse ejerlejligheder m.v.
Efter statsskatteloven opgøres gevinst og tab på ejendomme, der er  

 anskaffet i næring, som forskellen mellem den nominelle afståelsessum og den  

 nominelle anskaffelsessum.
Ved opgørelsen af den skattepligtige fortjeneste  

 og tab medtages samtlige indtægter og udgifter vedrørende den solgte ejendom.
 For kursgevinster og kurstab på fordringer og gæld vedrørende den faste  

 ejendom gælder:
 1. Hvis den næringsdrivende med hensyn til fast ejendom  

indfrier de offentlige lån i en ejendom med obligationer erhvervet til  

 en lavere kurs end pari, skal den opnåede kursgevinst, det vil sige  

 forskellen mellem køberkursen på indfrielsestidspunktet og pari, fradrages i  

 ejendommens anskaffelsessum ved et salg af ejendommen.
 2. Kurstab og kursgevinst ved ny- eller omprioritering i  

 ejertiden får, i det omfang lånene overtages af køber som led i  

 overdragelsesvilkårene, indflydelse på avanceopgørelsen, idet eventuelle  

 kurstab tillægges anskaffelsessummen, og eventuelle kursgevinster fradrages i  

 anskaffelsessummen.
 3. Kurstab ved prioriteringen som led i opførelsen eller  

 erhvervelsen kan henføres til ejendommens anskaffelsessum i det omfang,  

 låneprovenuet svarer til den del af ejendommens anskaffelsessum, som ikke er  

 berigtiget ved overdragelse af lån.
 4. Endvidere kan kurstab på obligationer og pantebreve, der er  

erhvervet som led i afståelsen, fratrækkes i afståelsessummen.
 Ved kursgevinstlovens indførelse i 1985 blev det antaget, at loven ikke  

 fik nogen betydning for beskatning af kursgevinster og tab på fordringer og  

 gæld i forbindelse med næringsejendomme, idet det var hensigten at opretholde  

 de hidtil gældende regler.
 Da selskaber m.v. i 1991 generelt blev skattepligtige af gevinster og tab  

 på fordringer og gæld, blev der ikke direkte taget stilling til, om der  

 herved skete en ændring for så vidt angår kursgevinster og kurstab vedrørende  

 næringsejendomme.
 I det omfang den generelle skattepligt for selskaber må antages også at  

 omfatte kursgevinster og kurstab på næringsejendomme, bør det ikke hermed  

 medføre, at selskaber beskattes efter begge regelsæt, idet statsskattelovens  

 regler hviler på et nettoprincip.
 Det vil imidlertid være i strid med almindelige principper, at reglerne  

 for opgørelse af den skattepligtige fortjeneste og tab på næringsejendomme,  

 skulle være forskellige for selskaber m.v. og personer.
 Det foreslås derfor, at kursgevinster og kurstab på fordringer og gæld  

 vedrørende næringsejendomme, der indgår i statsskattelovens avanceopgørelse,  

 ikke er omfattet af kursgevinstlovens regler.
 Kursgevinster og kurstab på fordringer og gæld vedrørende  

 næringsejendomme, der er erhvervet efter ejendommens anskaffelse, og som  

 afstås igen inden ejendommens afståelse, dvs. gevinster og tab, der ikke  

 indgår i statsskattelovens avanceopgørelse, vil som hidtil være omfattet af  

 kursgevinstlovens regler.
Efter lov om beskatning af fortjeneste ved førstegangsafståelse af visse  

 ejerlejligheder m.v. opgøres og beskattes fortjenesten på samme måde som  

 efter statsskattelovens regler.
Kursgevinster og -tab på fordringer og gæld,  

 der indgår i avanceopgørelsen efter lov om førstegangsafståelse af visse  

 ejerlejligheder m.v., fritages derfor ligeledes.
Er eventuelle kursgevinster eller kurstab medtaget ved indkomtopgørelsen  

 for tidligere år, vil der skulle reguleres herfor i avanceopgørelsen.
Det vil  

 sige, at der ved avanceopgørelsen skal ses bort fra kursgevinster og -tab,  

 som nævnt i nr. 1-4 ovenfor, der allerede er beskattet henholdsvis fradraget.
Situationen vil eksempelvis kunne opstå, hvor den skattepligtige har  

 medregnet gevinster eller tab, fordi ejendommen blev anset for en  

 anlægsejendom, men hvor ejendommen efterfølgende skattemæssigt kvalificeres  

 som en næringsejendom.
Om gevinster eller tab er medregnet før indkomståret  

 1998 - virkningstidspunktet for de nye regler - eller senere er i denne  

 sammenhæng uden betydning.
 Er eventuelle kursgevinster eller kurstab, der er konstateret i løbet af  

 ejertiden og som vedrører fordringer eller gæld, der er indgået i  

 anskaffelsessummen, ikke medtaget i indkomstopgørelsen for de(t) pågældende  

 år, fordi den skattepligtige har anset ejendommen for en næringsejendom, men  

 hvor ejendommen efterfølgende skattemæssigt kvalificeres som en  

 anlægsejendom, kan der eventuelt blive tale om genoptagelse efter  

 undtagelsesbestemmelserne i skattestyrelseslovens § 35.
Det foreslås præciseret, at »begrebet« fordringer og gæld i  

 fremmed valuta også omfatter fordringer og gæld i danske kroner, hvis  

 hovedstolen henholdsvis restgælden reguleres i forhold til en eller flere  

 valutakurser, idet fordringer og gæld, der reguleres på denne måde, i praksis  

 fungerer som fordringer og gæld i fremmed valuta.
Modsat betragtes fordringer  

 og gæld i fremmed valuta som fordringer og gæld i danske kroner, hvis  

 hovedstolen henholdsvis restgælden reguleres i forhold til danske kroner.
Af  

 redaktionelle grunde er bestemmelsen herom indsat i lovforslagets § 1, stk.  

 2.
 Lovens hidtidige anvendelsesområde, som videreføres, er beskrevet i  

 Skatteministeriets cirkulære nr. 134 af 29. juli 1992, pkt. 4-6 (uddrag).
» 4. Reglerne gælder for obligationer, pantebreve, gældsbreve  

 og andre pengefordringer.
Reglerne gælder som udgangspunkt for alle  

 pengefordringer uanset deres art.
Afgørende for bedømmelsen er alene, om der  

 foreligger et retligt krav på betaling i form af penge.
Reglerne gælder  

 derved også for de helt individuelle fordringer, der opstår ved salg på  

 kredit, ved løn- og honorartilgodehavender eller ved ganske kortvarige  

 lejlighedslån uden sikkerhedsstillelse.
 Loven omfatter såvel gevinst og tab, der opstår hos kreditor  

 (fordringshaver, långiver) ved afståelse eller indfrielse af en  

 pengefordring, som gevinst og tab, der opstår for en debitor (skyldner,  

 låntager), der frigøres for en forpligtelse ifølge en fordring.
Ved afståelse af fordringer forstås enhver disposition, der medfører en  

 overgang af ejendomsretten til fordringen.
Det er uden betydning, om  

 dispositionen har haft frivillig eller tvangsmæssig karakter.
Reglerne gælder  

 derfor også for fordringer, der overdrages ved f.eks. salg, bytte, gave,  

 arveforskud eller kreditorforfølgning.
Ved frigørelse for en gældsforpligtelse forstås den omstændighed, at  

 debitor fritages for sin hæftelse for gældsposten.
Det kan f.eks. være ved  

 indfrielse (opfyldelse), præklusion, forældelse, gældssanering eller akkord.
 En fordring anses dog ikke for afstået og en skattepligtig ikke for  

 frigjort for en gældsforpligtelse, hvis fordringen eller gælden overdrages  

 efter skattelovgivningens særlige successionsregler.
Reglerne gælder for alle kursgevinster og kurstab på fordringer og  

 gæld.
Gevinster og tab omfatter ikke alene stigninger og fald i børskursen,  

 der følger af ændrede renteforhold.
Værdisvingninger, der følger af andre  

 forhold som f.eks. indeksregulering eller valutakursændringer, omfattes også  

 af reglerne.
Tab som følge af skyldnerens manglende betalingsevne og  

 utilstrækkelig sikkerhed ved pant eller kaution er ligeledes omfattet.  

 Reglerne omfatter f.eks. også erstatnings- og forsikringssummer, som  

 fordringshaveren modtager som erstatning for tab af en fordring.
 Det vil sige, at den skattemæssige behandling af gevinsten eller tabet  

 ikke er afhængig af årsagen til gevinsten eller tabet.
 Både fordringer og gæld i danske kroner og fordringer og gæld i fremmed  

 valuta er omfattet af reglerne i kursgevinstloven.
5. Kursgevinstlovens regler om den skattemæssige behandling af  

 gevinst og tab på fordringer er udtømmende.
Spekulationsbeskatningen af  

 fordringer er ophævet med virkning for salg foretaget fra og med indkomståret  

 1988. Herefter kan der alene statueres spekulation i tilfælde, der falder  

 uden for kursgevinstloven.
 Også reglerne om den skattemæssige behandling af gevinst og tab på gæld er  

 udtømmende behandlet i kursgevinstloven, som dog henviser til reglerne i  

 statsskattelovens §§ 4-6, for så vidt angår personers gæld i danske kroner,  

 jf. kursgevinstlovens § 5, stk. 2.
Ikke omfattede værdipapirer 6. Kursgevinstloven har et meget bredt anvendelsesområde, hvorfor  

 det er hensigtsmæssigt at foretage en afgrænsning af de fordringer, der ikke  

 omfattes af lovens regler.
 Reglerne omfatter ikke præmieobligationer.
Reglerne gælder heller ikke for de værdipapirer, der omfattes af reglerne  

 i aktieavancebeskatningsloven.
Det vil sige, at aktier, anparter,  

 andelsbeviser og omsættelige beviser for indskud i investeringsforeninger  

 ikke omfattes af reglerne i loven.
Terminskontrakter og aftaler om købe- og salgsretter til pengefordringer  

 (finansielle kontrakter) er ikke omfattet af reglerne om fordringer og gæld.  

 Sådanne kontrakter beskattes efter reglerne i §§ 8 C - 8 G.« Til § 2 Forslaget svarer i hovedtræk til § 2 i den gældende  

 kursgevinstlov.
 Efter bestemmelsen skal selskaber m.v., der er fuldt skattepligtige eller  

 begrænset skattepligtige her til landet efter selskabsskattelovens §§ 1 og 2  

 eller fondsbeskatningsloven medregne gevinster og tab på fordringer og gæld.
 Bestemmelsen foreslås formuleret således, at de skattepligtige selskaber  

 m.v. alene afgrænses af reglerne om skattepligt i henhold til  

 selskabsskatteloven eller fondsbeskatningsloven uanset, om der er tale om  

 fuld eller begrænset skattepligt.
 For selskaber m.v., som er fuldt skattepligtige, er der ikke sket nogen  

 ændring ved denne ændrede formulering i forhold til den nuværende  

 kursgevinstlov.
 De gældende regler for fuldt skattepligtige selskaber m.v. kan beskrives  

 således:
 Den generelle skattepligt omfatter selskaber og fonde m.v., som er fuldt  

 skattepligtige efter selskabsskattelovens § 1, stk. 1, nr. 1-2 c og 3 a-6,  

 eller efter fondsbeskatningsloven.
 Der er tale om alle juridiske personer, der er fuldt skattepligtige i  

 henhold til selskabsskatteloven bortset fra andelsforeninger.
Akkumulerende investeringsforeninger er skattepligtige af den fulde  

 indkomst efter selskabsskattelovens § 1, stk. 1, nr. 5 a, og omfattet af  

 kursgevinstlovens generelle skattepligt.
Udloddende investeringsforeninger er  

 i modsætning hertil skattepligtige efter selskabsskattelovens § 1, stk. 1,  

 nr. 6. Foreninger omfattet af denne bestemmelse er alene skattepligtige af  

 overskud fra erhvervsmæssig virksomhed.
Betingelserne for, at en  

 investeringsforening anses for udloddende, er angivet i ligningslovens § 16  

 C, stk. 1.
 Den generelle skattepligt omfatter også fonde og foreninger.
Efter selskabsskattelovens § 8 opgøres den skattepligtige indkomst for  

 selskaber m.v. efter skattelovgivningens almindelige regler, for så vidt de  

 efter deres indhold er anvendelige på de i selskabsskatteloven omhandlede  

 selskaber og foreninger m.v.
Kursgevinstlovens regler gælder derfor som  

 udgangspunkt for selskaber m.v. i det omfang, gevinster og tab på fordringer,  

 gæld og finansielle kontrakter er omfattet af den subjektive skattepligt.
Den  

 ændrede affattelse af kursgevinstloven sammenholdt med selskabsskattelovens  

 bestemmelser medfører ingen ændringer for andelsforeninger, der opgør deres  

 indkomst efter de særlige regler i selskabsskattelovens §§ 14-16 A.  

 Andelsforeningen er ikke særskilt skattepligtig af gevinster og tab på  

 fordringer, gæld og finansielle kontrakter ud over det, der følger af en  

 forøgelse eller formindskelse af deres formue.
 Kursgevinstlovens regler foreslås også anvendt på udenlandske selskaber,  

 der er begrænset skattepligtig her til landet, og ikke alene udenlandske  

 selskaber m.v., der driver virksomhed fra et fast driftssted her i landet,  

 eller deltager i en erhvervsvirksomhed med et fast driftssted her i landet og  

 har gevinst og tab på fordringer og gæld, der er tilknyttet en sådan  

 virksomhed.
 Afgrænsningen af den begrænsede skattepligt i selskabsskatteloven og  

 fondsbeskatningsloven er afgørende for, om skattepligten omfatter eventuelle  

 gevinster og tab på fordringer og gæld.
 Efter de nuværende regler omfatter kursgevinstloven også gevinster og tab  

 på fordringer og gæld, der forekommer i forbindelse med udenlandske  

 selskaber, der ejer fast ejendom her i landet, jf. selskabsskattelovens § 2,  

 stk. 1, litra a, når ejendommen er tilknyttet det faste driftssted.
 Efter de foreslåede regler vil kursgevinstloven tillige omfatte gevinster  

 og tab på fordringer og gæld, der i øvrigt forekommer i forbindelse med  

 udenlandske selskaber, der ejer fast ejendom her i landet, jf.  

 selskabsskattelovens § 2, stk. 1, litra b.
 I praksis vil udvidelsen af skattepligten fortrinsvis omfatte den gæld,  

 der vedrører den faste ejendom.
 Til § 3 Selskaber og fonde m.v. skal generelt medregne gevinst og  

 tab på fordringer i såvel danske kroner som fremmed valuta ved opgørelsen af  

 den skattepligtige indkomst.
 Bestemmelsen svarer til § 2 i den nuværende kursgevinstlov.
§ 3 omfatter gevinster og tab på alle fordringer med de undtagelser, der  

 positivt er opregnet i loven.
Den generelle skattepligt for selskaber blev  

 indført med virkning fra og med den 27. december 1990. For så vidt angår  

 overgangsregler for selskaber, der ikke var skattepligtige af gevinster og  

 tab på fordringer i danske kroner før dette tidspunkt, henvises til  

 overgangsreglerne i lovforslagets § 41.
 Til § 4 Forslaget svarer til § 6 B, stk. 1 og stk. 3-6, i den  

 nuværende kursgevinstlov.
 Bestemmelsen i § 4, stk. 1, er en undtagelse fra den generelle  

 kursgevinstbeskatning.
 Det er fastsat i bestemmelsen, at tab på fordringer mellem  

 koncernforbundne selskaber ikke kan fradrages.
 Skatteministeriets cirkulære nr. 134 af 29. juli 1992, pkt. 56-64  

 indeholder en gennemgang af bestemmelsen herunder koncernbegrebet og de  

 undtagelser, der fastholder selskabers generelle fradragsret.
» 56. Som en undtagelse fra hovedreglen om generel beskatning  

 af gevinster og tab på fordringer hos selskaber er i § 6 B fastsat den  

 begrænsning, at tab på fordringer mellem koncernforbundne selskaber ikke kan  

 fradrages.
Dette gælder, uanset om der er tale om tab på fordringer på danske  

 eller udenlandske koncernselskaber, og uanset om kreditorselskabet er  

 hjemmehørende i Danmark, eller der er tale om et udenlandsk selskab, der er  

 inddraget under dansk sambeskatning.
Som modstykke til begrænsningen af fradrag for tab på fordringer gælder,  

 at debitorselskabet ikke skal medregne gevinst på gæld til koncernforbundne  

 selskaber, hvis kreditorselskabet efter denne bestemmelse ikke kan fradrage  

 det tilsvarende tab på fordringen.
Dette gælder dog ikke ved eftergivelse af  

 gæld i det omfang, gælden nedskrives til et lavere beløb end fordringens  

 værdi for kreditor på det tidspunkt, hvor gælden eftergives.
Reglen gælder for fordringer i danske kroner og i fremmed valuta, men  

 gælder ikke valutakurstab, jf. nedenfor under pkt. 58. Reglen gælder som  

 udgangspunkt for alle fordringer, herunder også fordringer modtaget som  

 vederlag i næring.
Undtagelse gøres dog for fordringer modtaget som vederlag  

 i næring uden for sambeskatningstilfælde, se nedenfor under pkt. 63.
57. Formålet med reglen er toleddet, nemlig dels at hindre fradrag  

 for tab på anlægsinvesteringer, dels at hindre dobbeltfradrag i sambeskattede  

 koncerner.
Uden særreglen ville en koncern kunne opnå fradrag for tab på  

 anlægsinvesteringer ved at lade et selskab i koncernen foretage investeringen  

 på grundlag af et lån fra et andet selskab i koncernen.
Viser  

 anlægsinvesteringen sig at gå tabt, således at det låntagende selskab ikke  

 kan indfri lånet, ville tabet på fordringen være fradragsberettiget for det  

 långivende selskab.
Giver investeringen derimod succes, viser dette sig som  

 en værdistigning på aktierne i det låntagende selskab, som kan realiseres  

 skattefrit efter tre års ejertid.
Er der tale om sambeskattede selskaber, og modsvares lånet af  

 fradragsberettigede udgifter eller tab i det låntagende selskab, kunne der,  

 hvis særreglen ikke fandtes, opnås fradrag for udgifterne to gange, dels via  

 det overførte underskud, der modregnes i sambeskatningsindkomsten, dels via  

 fradrag for tab på fordringen.
Sambeskattede selskaber ville dermed være  

 bedre stillet, end hvis aktiviteterne foregik i et selskab.
58. Tabsfradragsbegrænsningen omfatter ikke valutakursændringer.  

 Ved anvendelse af bestemmelsen foretages en adskillelse mellem på den ene  

 side eventuelle valutakursgevinster og -tab og på den anden side andre  

 kursgevinster og -tab.
Det ikke-fradragsberettigede tab opgøres på grundlag  

 af valutakurserne på tidspunktet for fordringens erhvervelse.
 Er fordringens samlede resultat sammensat af et valutakurstab og en  

 børskursgevinst, er et positivt nettoresultat skattepligtigt og et negativt  

 nettoresultat fradragsberettiget, idet valutakurstabet ikke er omfattet af  

 tabsfradragsbegrænsningsreglen og dermed fradragsberettiget, samtidig med at  

 børskursgevinsten er skattepligtig.
 Er fordringens samlede resultat omvendt sammensat af en valutakursgevinst  

 og et børskurstab, er valutakursgevinsten skattepligtig efter hovedreglen for  

 generel beskatning hos selskaber, mens børskurstabet efter  

 tabsfradragsbegrænsningsreglen ikke er fradragsberettiget og ikke kan  

 modregnes i den skattepligtige valutakursgevinst.
 Er fordringens samlede resultat sammensat af et valutakurstab og en delvis  

 gældseftergivelse, er der fradragsret for valutakurstabet på den del af  

 fordringen, som betales, mens der ikke kan fradrages noget tab på den del af  

 fordringen, som eftergives.
Er fordringens samlede resultat sammensat af en valutakursgevinst og en  

 delvis gældseftergivelse, er valutakursgevinsten på den del af fordringen,  

 som betales, skattepligtig.
Tabet som følge af gældseftergivelsen er ikke  

 fradragsberettiget, og der sker ikke beskatning af nogen valutakursgevinst på  

 denne del af fordringen.
Eksempel 1: Et moderselskab udlåner 100.000 USD til et datterselskab.  

 Lånet skal indfries til pålydende.
På forfaldstidspunktet eftergiver  

 moderselskabet 50.000 USD, mens resten tilbagebetales.
Kursen på USD er på  

 stiftelsestidspunktet 700 og er på indfrielsestidspunktet faldet til 650.
Moderselskabet har lidt et samlet tab på 700.000 kr. - 325.000 kr. = 375.000 kr.
Det samlede tab er sammensat af en ikke-fradragsberettiget  

 gældseftergivelse og et fradragsberettiget valutakurstab.
Den  

 ikke-fradragsberettigede del af moderselskabets samlede tab opgøres uden  

 hensyn til valutakursændringer på grundlag af valutakurserne på tidspunktet  

 for fordringens erhvervelse.
Det ikke-fradragsberettigede tab kan dermed  

 opgøres til (100.000 - 50.000)* 7,00 kr. = 350.000 kr.
 Fradrag gives for den resterende del på 25.000 kr. af moderselskabets  

 samlede tab.
Eksempel 2: Et moderselskab udlåner 100.000 USD til et datterselskab.  

 Lånet skal indfries til pålydende.
På forfaldstidspunktet eftergiver  

 moderselskabet 50.000 USD, mens resten tilbagebetales.
Kursen på USD er på  

 stiftelsestidspunktet 650 og på indfrielsestidspunktet 700.
Moderselskabet har lidt et samlet tab på 650.000 kr. - 350.000 kr. = 300.000 kr.
 Det samlede tab er sammensat af en valutakursgevinst på den del af  

 fordringen, som tilbagebetales, og et kredittab ved gældseftergivelsen:
På den del af fordringen, som tilbagebetales, har moderselskabet en  

 skattepligtig valutakursgevinst på 50.000* (7,00 - 6,50 kr.) = 25.000 kr.
Tabet som følge af gældseftergivelsen er ikke fradragsberettiget.
Det  

 ikke-fradragsberettigede tab opgøres som moderselskabets tab uden hensyn til  

 valutakursændringer på grundlag af valutakurserne på tidspunktet for  

 fordringens erhvervelse:
 (100.000 - 50.000)* 6,50 kr. = 325.000 kr.
 Det samlede skattemæssige resultat er således en skattepligtig kursgevinst  

 på 25.000 kr.
Eksempel 3: Et moderselskab udlåner 100.000 USD til et datterselskab.  

 Lånet skal indfries til pålydende.
På forfaldstidspunktet eftergives hele  

 lånet.
Kursen på USD er på stiftelsestidspunktet 650 og på  

 indfrielsestidspunktet 700.
 Moderselskabets tab som følge af gældseftergivelsen er ikke  

 fradragsberettiget, og der sker ikke beskatning af nogen valutakursgevinst på  

 grundlag af valutakursændringen i fordringens løbetid.
Moderselskabet har lidt et samlet tab på 650.000 kr. - 0 kr. = 650.000 kr.
 Det ikke-fradragsberettigede tab som følge af gældseftergivelsen opgøres  

 som moderselskabets tab uden hensyn til valutakursændringer på grundlag af  

 valutakurserne på tidspunktet for fordringens erhvervelse:
 (100.000 - 0) 6,50 kr. = 650.000 kr.
 Det ikke-fradragsberettigede tab er således lig det samlede tab.
59. Et ikke-fradragsberettiget tab på en koncernintern fordring,  

 som f.eks. kan skyldes en hel eller delvis gældseftergivelse, kan ikke  

 modregnes i gevinster på andre koncerninterne fordringer mod det pågældende  

 eller andre selskaber, som er koncernforbundet med kreditor.
Tilsvarende  

 gælder ved løbende mellemregning for vareleverancer m.v., idet  

 tilgodehavendet ifølge den enkelte faktura betragtes som en selvstændig  

 fordring.
Koncernbegrebet 60. Som koncernforbundne selskaber anses selskaber og foreninger  

 m.v., hvor samme aktionærkreds ved fordringens erhvervelse eller på noget  

 senere tidspunkt direkte eller indirekte ejer mere end 50 pct. af  

 aktiekapitalen i hvert selskab eller direkte eller indirekte råder over mere  

 end 50 pct. af stemmerne i hvert selskab.
Indflydelse, der overstiger 50 pct., kan f.eks. foreligge i forbindelse  

 med aktionæroverenskomster.
Ved indirekte ejerskab forstås ejerskab via andre  

 selskaber m.v., hvori den pågældende aktionærkreds ejer mere end 50 pct. af  

 aktiekapitalen.
Tilsvarende forstås ved indirekte indflydelse stemmeret via  

 andre selskaber, hvori den pågældende aktionærkreds råder over mere end 50  

 pct. af stemmerne.
 Ved opgørelse af stemmeandele ses bort fra stemmer, som alene er opnået  

 ved stemmeretsoverdragelse i forbindelse med erhvervet sikkerhed i aktier.  

 Hvis et selskab har sikret et mellemværende med et andet selskab med pant i  

 debitors aktier, anses selskaberne dermed ikke for koncernforbundne alene på  

 grundlag af den stemmeret, som kreditor eventuelt har opnået i forbindelse  

 med pantsætningen.
61. Koncernreglen gælder, når der på et tidspunkt i fordringens  

 løbetid har eksisteret en koncernforbindelse mellem selskaberne.
Selv om  

 koncernforbindelsen er ophørt, gælder fradragsbegrænsningen fortsat.
Fradragsbegrænsningen gælder f.eks. for lån mellem moder-, datter- og  

 søsterselskaber.
Også andelsforeninger eller andre foreninger, herunder  

 foreninger af selskaber, kan være koncernforbundne.
Et andelsselskab og et  

 aktieselskab er f.eks. koncernforbundne, hvis de ejes af samme moderselskab.  

 En fond og selskaber, hvori fonden ved fordringens erhvervelse eller på noget  

 senere tidspunkt direkte eller indirekte ejer mere end 50 pct. af  

 aktiekapitalen eller direkte eller indirekte råder over mere end 50 pct. af  

 stemmerne, anses for at være koncernforbundne selskaber.
Aktionærer som nævnt i aktieavancebeskatningslovens § ..., stk. 3, anses  

 som en og samme aktionær, når det skal fastlægges, om selskaber er  

 koncernforbundne.
Aktieavancebeskatningslovens § ..., stk. 3, fastlægger den  

 kreds af personer og beherskede selskaber, hvis aktier skal medregnes i  

 forbindelse med afgørelsen af, om en skattepligtig er omfattet af  

 hovedaktionærbeskatningen.
 Eksempler:
 Det forudsættes i eksemplerne, at stemmefordelingen følger  

 kapitalandelene.
 1) Råder selskab A over 60 pct. af stemmerne i selskab B og 45 pct. af  

 stemmerne i selskab C, og råder selskab B over 10 pct. af stemmerne i selskab  

 C, er såvel A og B som A og C koncernforbundne.
 2) Råder selskab A over 49 pct. af stemmerne i henholdsvis selskab B og C,  

 og råder selskab B over 10 pct. af stemmerne i selskab C, er ingen af  

 selskaberne koncernforbundne.
 3) Råder en person X over 51 pct. af stemmerne i selskab A, og råder X's  

 ægtefælle Y over 51 pct. af stemmerne i selskab B, er selskab A og selskab B  

 koncernforbundne.
Undtagelser fra tabsfradragsbegrænsningen 62. Det fastslås i § 6 B, stk. 4, at tab ved afståelse af  

 børsnoterede obligationer eller andre børsnoterede fordringer, f.eks.  

 virksomhedscertifikater (commercial papers), på koncernforbundne selskaber  

 kan fradrages, uanset at tab på fordringer på koncernforbundne selskaber som  

 udgangspunkt ikke kan fradrages.
Baggrunden herfor er, at børsnoterede  

 fordringer er rettet mod en bredere investorkreds, og at man derfor er uden  

 for egentlige koncerninterne fordringer.
63. Ligeledes kan tab på fordringer erhvervet som vederlag i  

 næring fradrages.
Dette gælder dog alene, når debitorselskabet aldrig har  

 været sambeskattet med kreditorselskabet, eller hvis tabet opstår på en  

 fordring, der er stiftet, efter at sambeskatningen er ophørt.
Vederlag i  

 næring foreligger, når fordringen er erhvervet som skattepligtigt vederlag  

 for levering af varer, tjenesteydelser m.v. som led i fordringshaverens  

 næringsvej.
 Der er således fradragsret for tab på varedebitorer m.v., når der ikke er  

 tale om sambeskattede selskaber.
Fordringer, der opstår på grundlag af normal samhandel mellem selskaber,  

 anses for erhvervet som vederlag i næring.
Der lægges i den forbindelse bl.a.  

 vægt på, om der er tale om almindelige aftalevilkår, som gælder i forhold til  

 uafhængige kunder.
Direkte lån, dvs. egentlige pengeudlån, er derimod ikke omfattet af  

 vederlagsnæringsbegrebet.
Det bemærkes i denne forbindelse specielt, at  

 fordringer, som i første omgang er erhvervet som vederlag i næring, kan  

 skifte karakter til udlån.
Afgørende vil her bl.a. være, om fordringens  

 løbetid udstrækkes ud over det sædvanlige for varekreditter m.v. mellem  

 uafhængige parter inden for det pågældende forretningsområde.
 For så vidt angår afgrænsningen af vederlagsnæring henvises i øvrigt til  

 de generelle bemærkninger om vederlagsnæring for personer i pkt. 13.
 64. Som en undtagelse til tabsfradragsbegrænsningen er det i § 6  

 B, stk. 5, fastsat, at selskaber m.v., som udøver næring ved køb og salg af  

 fordringer eller driver næringsvirksomhed ved finansiering  

 (pengenæringsdrivende), kan fradrage tab på koncernforbundne selskaber,  

 såfremt koncernforbindelsen alene er etableret med henblik på  

 fordringshaverens midlertidige drift af skyldnerens virksomhed til afvikling  

 af tidligere ydede udlån eller til medvirken ved omstrukturering af  

 erhvervsvirksomheder.
Formålet med undtagelsen er at give adgang til tabsfradrag i situationer,  

 hvor tab på fordringer udgør tab i kreditors næringsvirksomhed (driftstab).  

 Pengenæringsdrivende selskaber overtager i visse tilfælde som et sædvanligt  

 led i deres næringsvirksomhed aktier i andre selskaber med henblik på at  

 sikre indfrielse af udestående fordringer.
Hvis en sådan aktieovertagelse  

 indebærer, at kreditorselskabet ejer mere end 50 pct. af aktiekapitalen eller  

 råder over mere end 50 pct. af stemmerne i debitorselskabet, således at  

 selskaberne anses for koncernforbundne, ville aktieovertagelsen uden  

 undtagelsesbestemmelsen afskære kreditor fra at fradrage eventuelle  

 efterfølgende tab på sine fordringer mod det overtagne selskab.
Undtagelsen er for det første begrænset til pengenæringsdrivende  

 kreditorer.
For det andet er det en betingelse, at koncernforbindelsen mellem  

 kreditor- og debitorselskabet først etableres ved kreditors overtagelse af  

 debitorselskabet.
Hvis de to selskaber i forvejen indgår i samme koncern, er  

 denne betingelse ikke opfyldt.
Et pengenæringsdrivende selskabs eventuelle  

 overtagelse af andre selskaber inden for samme koncern er dermed ikke  

 omfattet af undtagelsen.
 For det tredje skal kreditors hensigt med selskabsovertagelsen være enten  

 afvikling af allerede ydede udlån eller medvirken ved omstrukturering af  

 erhvervsvirksomheder.
For det fjerde må koncernforbindelse alene være etableret med henblik på  

 fordringshaverens midlertidige drift af skyldnerens virksomhed.
Kravet om  

 midlertidighed knytter sig ikke alene til fordringshaverens hensigt på selve  

 etableringstidspunktet, men det vil tillige være en betingelse, at hensigten  

 om midlertidighed ikke efterfølgende forlades.
For kreditorselskaber, som  

 driver næring ved køb og salg af aktier, vil kravet om, at aktierne i  

 debitorselskabet skal være overtaget med henblik på midlertidig drift, ikke  

 være opfyldt, hvis aktieovertagelsen i relation til næringsbestemmelserne i  

 aktieavancebeskatningsloven anses for at være sket i anlægshensigt.
Tredje og fjerde af ovennævnte betingelser genfindes i lov om banker og  

 sparekasser m.v., § 1 a.
For pengeinstitutter vil disse betingelser i  

 kursgevinstloven ikke kunne anses for at være opfyldt, hvis  

 selskabsovertagelsen efter Finanstilsynets opfattelse ikke opfylder kravene i  

 bank- og sparekasseloven.
Der gælder i øvrigt efter bestemmelsen samme  

 betingelser for pengeinstitutter og øvrige af bestemmelsen omfattede  

 selskaber.« Bestemmelsen i § 4, stk. 5 (den nuværende kursgevinstlovs § 6 B, stk. 5)  

 omfatter tillige den situation, hvor det er et moderselskab eller et  

 datterselskab til kreditorselskabet, der overtager driften af  

 debitorselskabet.
 Formuleringen af § 4, stk. 3, er foreslået ændret, således at bestemmelsen  

 fortsat er i overensstemmelse med sit oprindelige udgangspunkt ved  

 bestemmelsens indførelse, som beskrevet ovenfor i Skatteministeriets  

 cirkulære nr. 134 af 29. juli 1992, pkt. 63, nemlig at fradrag for tab på  

 koncernforbundne fordringer alene kan opnås, såfremt fordringen er erhvervet  

 som skattepligtigt vederlag for leverede varer og andre aktiver samt  

 tjenesteydelser.
 Det vil sige, at tab på fordringer, der i øvrigt er erhvervet i  

 tilknytning til den erhvervsmæssige drift af virksomheden, fremover omfattes  

 af tabsfradragsbegrænsningen, dog kun for så vidt angår fremtidige  

 fordringer, jf. overgangsreglen i lovforslagets § 41, stk. 3.
 Definitionen af børsnoterede obligationer og fordringer, som nævnt i § 4,  

 stk. 3, følger definitionen af børsnoterede aktier i  

 aktieavancebeskatningsloven.
 Til § 5 Forslaget svarer til § 6 C i den nuværende kursgevinstlov.
 Bestemmelsen går ud på, at der ikke gives fradrag for tab på en fordring,  

 hvis den modsvarende renteindtægt eller kursgevinst på fordringen ikke kan  

 medregnes ved opgørelsen af den skattepligtige indkomst som følge af en  

 dobbeltbeskatningsoverenskomst.
 I forhold til kursgevinstlovens øvrige bestemmelser er der tale om en  

 generel tabsfradragsbegrænsningsregel.
 Bestemmelsen kan således medføre, at der ikke gives fradrag for tab ved  

 indfrielse af en fordring, som er erhvervet til en kurs over pari, hvis en  

 dobbeltbeskatningsoverenskomst medfører, at renter eller kursgevinster på  

 fordringen ikke kan medregnes ved opgørelsen af den skattepligtige indkomst.
 Denne bestemmelse blev indsat i kursgevinstloven ved lov nr. 1121 af 21.  

 december 1994 og har virkning for tab, der vedrører tiden efter den 30.  

 november 1994.
 Til § 6 Forslaget svarer til § 5, stk. 1 i den nuværende  

 kursgevinstlov.
 Den generelle skattepligt for selskaber betyder, at selskaber m.v. med de  

 undtagelser, der er nævnt i §§ 7-8, skal medregne gevinst og tab på gæld i  

 såvel danske kroner som fremmed valuta ved opgørelsen af den skattepligtige  

 indkomst.
Til § 7 § 7, stk. 1, er en undtagelse på debitorsiden fra den  

 generelle kursgevinstbeskatning, der går ud på, at selskaber m.v. ikke kan  

 fradrage tab ved indeksering af hovedstol eller restgæld.
Regler om  

 begrænsning af fradrag for tab ved indeksering af hovedstol eller restgæld  

 findes i § 5, stk. 3 i den nuværende kursgevinstlov.
 Bestemmelsen er nærmere omtalt i Skatteministeriets cirkulære nr. 134 af  

 29. juli 1992, pkt. 66.
» Gæld med indeksering af hovedstol eller restgæld, § 5, stk.  

 3 66. Selskaber kan efter § 5, stk. 3, som udgangspunkt ikke  

 fradrage tab ved indeksregulering af hovedstol eller restgæld på gæld ved  

 opgørelsen af den skattepligtige indkomst.
Med denne regel tilsigtes en  

 symmetri i den skattemæssige behandling af indekstillæg.
Kursgevinster på  

 indeksregulerede fordringer, der opfylder kravet til mindsterenten i § 7,  

 stk. 5, er som hovedregel skattefri for personer.
Som følge heraf er der ikke  

 fradragsret for tilsvarende tab på selskabers gæld.
Begrænsningen i  

 fradragsretten er dog udformet som et nettoprincip.
For selskaber, der har  

 både gæld og fordringer, der indeksreguleres, gælder således, at tab ved  

 indeksregulering af gæld kan fratrækkes i gevinst ved indeksregulering af  

 fordringer efter samme indeks.« Efter den gældende bestemmelse om gæld med indeksering af hovedstol eller  

 restgæld omfatter bestemmelsen om tabsfradragsbegrænsning såvel fordringer i  

 danske kroner som fordringer i fremmed valuta.
 Begrundelsen for denne fradragsbegrænsning var oprindeligt hensynet til  

 symmetrien i beskatningen for at undgå, at selskabet har fradragsret for  

 tabet, når gevinsten ikke er skattepligtig hos fordringshaveren.
 Da symmetrien i beskatningen efter de nuværende regler alene har betydning  

 for danske fordringer, der opfylder mindsterentekravet, idet kursgevinster og  

 kurstab på andre danske fordringer og fordringer i fremmed valuta altid er  

 skatte- eller realrenteafgiftspligtige, er den oprindelige begrundelse om  

 værn mod skattearbitragemulighederne ikke længere tilstede i samme omfang.
 Det foreslås derfor, at tabsfradragsbegrænsningen for gæld med indeksering  

 af hovedstol eller restgæld begrænses til gæld i danske kroner og kun, hvis  

 den pålydende rente på fordringen, der modsvarer gælden, er lig med eller  

 højere end mindsterenten - på 21/2 pct., hvis fordringen er udstedt af et af  

 de i lovforslagets § 38, stk. 3, 1. og 5. pkt., nævnte institutter og ellers  

 den mindsterente, der fastsættes efter lovforslagets § 38, stk. 1.  

 Tabsfradragsbegrænsningen gælder således i forhold til alle indeksregulerede  

 lån i danske kroner, hvor mindsterentekravet er opfyldt og ikke kun i forhold  

 til indeksregulerede lån, hvor de underliggende obligationer er omfattet af  

 lovforslagets § 38, stk. 3. Hermed omfattes såvel gæld, hvor  

 indeksreguleringen sker efter et prisindeks, som gæld, hvor  

 indeksreguleringen f.eks. sker efter et aktie- eller valutaindeks.
 I forhold til den gældende bestemmelse i kursgevinstlovens § 5, stk. 3,  

 foreslås tabsfradragsbegrænsningen dermed begrænset til gæld i danske kroner,  

 når renten på den fordring, der modsvarer gælden, er lig med eller over  

 mindsterenten, mens tabsfradragsbegrænsningsreglen ikke længere vil omfatte  

 indeksreguleret gæld i fremmed valuta og gæld i danske kroner, hvor den  

 fordring, der modsvarer gælden ikke opfylder mindsterenten.
 Det foreslås endvidere præciseret, at adgangen til at fradrage tab ved  

 indeksregulering i gevinst ved indeksregulering efter udviklingen i samme  

 indeks kun omfatter gevinster i samme indkomstår.
 Tabsfradragsbegrænsningsreglen i § 7, stk. 2, angående gæld, der skal  

 indfries til en forud fastsat overkurs (indfrielse til overkurs), svarer til  

 § 5, stk. 4 i den nuværende kursgevinstlov.
 Overkursreglen er beskrevet i Skatteministeriets cirkulære nr. 134 af 29.  

 juli 1992, pkt. 67.
» Indfrielse til overkurs, § 5, stk. 4 67. Selskaber kan som følge af reglen i § 5, stk. 4, ikke fradrage  

 kurstab på gæld, hvis gælden skal indfries til en forud fastsat overkurs i  

 forhold til værdien på det oprindelige stiftelsestidspunkt.
En overkurs anses  

 for forud fastsat, når det ved udstedelsen af lånet kan forudses, at der vil  

 opstå et tab.
Reglen gælder dog kun, hvis gældens pålydende rente på  

 stiftelsestidspunktet opfylder mindsterentekravet.
Om stiftelsestidspunktet  

 henvises til pkt. 18-25. Bestemmelsen gælder i tilfælde af debitorskifte også  

 den nye debitor.
Hvis en gæld er omfattet af § 5, stk. 4, afskæres  

 fradragsretten for ethvert tab på gælden uanset årsagen til tabet.
Formålet  

 med bestemmelsen er som hidtil at modvirke den asymmetri, der opstår, såfremt  

 obligationsudstederen kan fradrage kurstab på gæld, hvor de tilsvarende  

 kursgevinster hos kreditor er skattefri.
Mindsterentereglen indebærer, at  

 gevinster på obligationer i danske kroner, der opfylder mindsterentekravet,  

 som udgangspunkt er skattefri for personer, der ikke et  

 næringsskattepligtige.
Som konsekvens heraf har obligationsudstederen ikke  

 fradragsret for kurstab på sådanne obligationer.
 Eksempel:
 Det antages, at mindsterenten er 8 pct. p.a.
 Et selskab udsteder et obligationslån til kurs 100 og tilsiger indfrielse  

 til kurs 150.
Kurstabet på de 50 kurspoint er fradragsberettiget, hvis obligationens  

 pålydende rente udregnet efter reglerne som beskrevet i pkt. 29 er mindre end  

 8 pct. p.a.
Den pålydende rente skal således opgøres på grundlag af den  

 højeste tilsagte indfrielsessum, der i dette tilfælde er 150.
 Tabet er derimod ikke fradragsberettiget, hvis obligationens pålydende  

 rente udregnet på samme måde er 8 pct. p.a. eller derover.
En overkurs i forhold til værdien på det oprindelige stiftelsestidspunkt  

 foreligger i forbindelse med et lån, hvis lånet skal tilbagebetales med et  

 større beløb end låneprovenuet.
Tilbagebetaling skal ikke nødvendigvis ske  

 til en kurs over 100. Bestemmelsen omfatter bl.a. typiske obligationslån,  

 hvor låneprovenuet, som følge af at obligationerne afhændes til en lavere  

 kurs end 100, er mindre end det beløb, som skal tilbagebetales.
Bestemmelsen  

 gælder i øvrigt ikke kun gæld, som er stiftet ved lån.
Gælden er således  

 omfattet, uanset på hvilken måde den er opstået.
Fradraget begrænses kun, hvis fordringens pålydende rente på  

 stiftelsestidspunktet er lig med eller højere end mindsterenten.
Kurstab er  

 derfor fradragsberettiget, hvis den pålydende rente er lavere end  

 mindsterenten.
Der vil således f.eks. være fradragsret for kurstab ved  

 udstedelse af uforrentede virksomhedscertifikater.
Begrænsningsreglen omfatter alene gæld i danske kroner.
Heraf følger, at  

 kurstab på gæld i fremmed valuta er fradragsberettiget uanset den pålydende  

 rentes størrelse.« Til § 8 Forslaget svarer for så vidt angår debitorselskaber med  

 danske koncernforbundne kreditorer til § 6 B, stk. 2, i den nuværende  

 kursgevinstlov.
Bestemmelsen vedrører fordringer i koncernforhold.
Der henvises til  

 bemærkningerne til § 4.
 Bestemmelsen er beskrevet i Skatteministeriets cirkulære nr. 134 af 29.  

 juli 1992, pkt. 72 (uddrag).
» 72. Gevinst på gæld til koncernforbundne selskaber skal  

 efter § 6 B, stk. 2, ikke medregnes til den skattepligtige indkomst, når det  

 långivende selskab efter § 6 B, stk. 1, ikke kan fradrage det tilsvarende tab  

 på fordringen.
Beskatning sker dog i det omfang, gælden nedskrives til et  

 lavere beløb end fordringens værdi for kreditor på det tidspunkt, gælden  

 eftergives.
Det vil sige, at der sker beskatning af den del af  

 gældseftergivelsen, som udgør forskellen mellem gældens aktuelle værdi og det  

 beløb, hvortil gælden nedskrives.
Gældseftergivelsen anses i så fald som et  

 skattepligtigt tilskud.
Vurderingen sker på samme måde som ved  

 gældseftergivelse efter § 6 A.
Det henvises derfor til pkt. 70 med en  

 beskrivelse af denne regel.
En eventuel skattefrihed efter § 6 B, stk. 2, er uden betydning for  

 adgangen til at fremføre skattemæssige underskud efter ligningslovens §  

 15.« Efter de gældende regler finder bestemmelsen alene anvendelse, når  

 kreditorselskabet er undergivet dansk skattepligt.
Dette skyldes, at den  

 nugældende :hbestemmelse kun finder anvendelse, når kreditorselskabet ikke  

 har fradragsret for tabet på fordringen efter kursgevinstlovens § 6 B, stk.  

 1. Kursgevinstloven finder alene anvendelse på selskaber (og personer), som  

 er skattepligtige til Danmark.
Et udenlandsk kreditorselskab, som ikke er  

 skattepligtigt til Danmark, vil dermed ikke få afskåret sin fradragsret efter  

 den gældende § 6 B, stk. 1, og derfor finder § 6 B, stk. 2, ikke anvendelse  

 hos det danske debitorselskab.
Dette foreslås ændret således, at skattefritagelsen for debitorselskabet  

 også gælder, når kreditorselskabet ikke er skattepligtigt til Danmark.
Der  

 stilles dog efter forslaget to krav:
For det første kræves det, at kreditorselskabet ikke ville have  

 fradragsret for tabet på fordringen efter reglerne for gældseftergivelser i  

 koncernforhold i den foreslåede § 4, hvis kreditorselskabet var  

 skattepligtigt til Danmark.
Dette betyder, at der stilles samme krav til  

 tilknytningen mellem kreditor- og debitorselskabet og til fordringens  

 karakter, uanset om kreditor er udenlandsk eller dansk.
Der henvises i denne  

 forbindelse til bemærkningerne til § 4.
Det kræves for det andet, at kreditorselskabet ikke har fradragsret for  

 tabet på fordringen.
Reglen om, at debitorselskabet ikke beskattes af  

 gevinsten på gælden, er begrundet med, at der skal være en symmetri mellem  

 kreditors manglende fradragsret og den skattemæssige behandling af debitor.  

 Hvis kreditorselskabet efter udenlandske regler kan fradrage tabet, bør  

 debitor også beskattes af gevinsten.
Kravet om manglende fradragsret hos  

 kreditor for tabet på fordringen er efter forslaget udformet således, at det  

 afgørende er, om kreditor efter de regler, som finder anvendelse, vil kunne  

 fradrage et tab af den pågældende type.
Debitorselskabet vil således blive  

 beskattet af gældseftergivelsen, hvis de udenlandske skatteregler, som finder  

 anvendelse, åbner mulighed for fradrag for tabet, uanset at kreditor i det  

 konkrete tilfælde ikke kan udnytte eller faktisk ikke udnytter  

 fradragsretten, f.eks. fordi kreditorselskabet ingen indtægter har at  

 fradrage tabet i, eller fordi kreditorselskabet vælger ikke at fradrage  

 tabet.
Sidstnævnte betingelse, hvorefter kreditorselskabet ikke må have  

 fradragsret for tabet efter hjemlandets regler, kræves efter forslaget ikke  

 opfyldt, når kreditorselskabet er sambeskattet med debitorselskabet.
Ved  

 sambeskatning skal kreditorselskabets indkomst indgå i  

 sambeskatningsindkomsten opgjort efter danske regler.
Det vil sige, at  

 kreditorselskabet ved denne indkomstopgørelse ikke kan fradrage tabet som  

 følge af reglen i den forslåede § 4. På den baggrund anses det ikke for  

 rimeligt, at debitorselskabets gevinst skal indgå ved indkomstopgørelsen og  

 dermed i sambeskatningsindkomsten, fordi kreditorselskabet måtte have  

 fradragsret for tabet efter hjemlandets regler.
 Skattefritagelsen for debitor er i lighed med de regler, som gælder, når  

 kreditorselskabet er skattepligtigt til Danmark, begrænset dels til det  

 ikke-fradragsberettigede tab hos kreditor og dels således, at skattefriheden  

 ikke gælder i det omfang, gælden nedsættes til et beløb, der ligger under  

 fordringens kursværdi.
 Den foreslåede ændring skal ses i sammenhæng med de i det til lovforslaget  

 tilknyttede lovforslag om ændring af forskellige skattelove  

 (Konsekvensændringer m.v. i anledning af lovrevision af kursgevinstloven)  

 foreslåede ændringer af ligningslovens § 15, stk. 2 og 5, hvorefter reglerne  

 om, at der ikke sker underskudsbegrænsning hos debitorselskaber ved  

 gældseftergivelser m.v. i det omfang, kreditor ikke har fradragsret for tabet  

 efter reglerne om gældseftergivelser i koncernforhold, udvides til også at  

 gælde tilfælde, hvor kreditorselskabet er et udenlandsk selskab.
Til § 9 Det foreslås, at realkreditinstitutter m.v. og Danmarks  

 Skibskreditfond for fremtidige udlån skal medregne gevinst og tab ved  

 indkomstopgørelsen efter kursgevinstlovens almindelige regler.
Det vil sige,  

 at de særlige regler i den nuværende kursgevinstlovs § 8 A for den  

 skattemæssige behandling af institutternes gevinst og tab på visse udlån  

 ophæves, for så vidt angår fremtidige udlån.
Uden indførelse af en særlig undtagelse fra tabsfradragsbegrænsningsreglen  

 i lovforslagets § 7, stk. 2, vil ophævelsen af de særlige regler i § 8 A dog  

 medføre, at institutterne vil blive udsat for en asymmetrisk beskatning,  

 uanset at der er symmetri i betalingerne.
At der er symmetri i betalingerne  

 hænger sammen med, at de pågældende institutters udlånsvirksomhed er  

 reguleret af eller de facto opfylder et såkaldt balanceprincip.
Det foreslås derfor, at tabsfradragsbegrænsningsreglen i lovforslagets §  

 7, stk. 2, hvorefter der ikke er fradragsret for kurstab på blåstemplede  

 kroneobligationer, ikke skal finde anvendelse i forhold til  

 realkreditinstitutter m.v. og Danmarks Skibskreditfond.
Undtagelsen fra  

 tabsfradragsbegrænsningsreglen er således begrundet i, at de pågældende  

 institutter m.v. fungerer under et balanceprincip.
 For de realkreditinstitutter, der er godkendt i henhold til  

 realkreditloven, er fradragsretten for tab på obligationerne betinget af, at  

 de i deres udlånsvirksomhed opfylder det balanceprincip, der er defineret i  

 realkreditlovens § 49. For filialer af udenlandske kreditinstitutter er der  

 kun fradragsret for tab på obligationerne, for så vidt de i deres  

 udlånsvirksomhed opfylder et balanceprincip, der yder nogenlunde samme  

 sikkerhed, som balanceprincippet efter realkreditlovens § 49, jf.  

 realkreditlovens § 3, stk. 1, nr. 2. For de øvrige institutter er det et  

 krav, at de hver især udøver deres udlånsvirksomhed inden for de rammer  

 (herunder det balanceprincip), der er udstukket af de respektive  

 tilsynsmyndigheder (Dansk Landbrugs Realkreditfond og Kreditforeningen af  

 Kommuner i Danmark) eller at der de facto er og altid har været balance  

 mellem låntagers betalinger til långiver og långivers betalinger til  

 obligationsejerne (Danmarks Skibskreditfond).
Danmarks Skibskreditfond har efter § 5, stk. 4, 3. pkt. i den nuværende  

 kursgevinstlov fradragsret for tab på obligationer, der er udstedt til  

 finansiering af lån i fremmed valuta, der er ydet i henhold til den statslige  

 rentestøtteordning.
Bestemmelsen er ændret ved lov nr. 104 af 28. februar  

 1996, hvorved den dels er gjort permanent, dels er gjort uafhængig af  

 rentestøtteordningen.
Rentestøtteordningen forventes at falde bort, når en ny  

 OECD-aftale om etablering af normale konkurrencevilkår i  

 skibsbygningsindustrien er ratificeret af alle parter.
Den seneste lovændring  

 er endnu ikke trådt i kraft, idet i-krafttrædelsen afventer en verserende  

 notifikation i EU i medfør af EF-traktatens artikel 93, stk. 3 om  

 statsstøtte.
 Da det foreslås, at alle realkreditinstitutter mv. samt Danmarks  

 Skibskreditfond, og dermed alle institutter, hvis udlånsvirksomhed er  

 reguleret af eller de facto opfylder et balanceprincip, skal været undtaget  

 fra tabsfradragsbegrænsningsreglen, er der imidlertid ikke længere behov for  

 denne specifikke særregel for Danmarks Skibskreditfonds udlånsvirksomhed i  

 fremmed valuta finansieret ved udstedelse af obligationer i danske kroner.
 Det foreslås, at adgangen til at fradrage kurstab på gæld i danske kroner  

 skal omfatte institutternes gæld generelt, dvs. at ikke kun gæld, der  

 relaterer sig til udlånsvirksomheden, som f.eks obligationer udstedt til  

 finansiering af udlån, men at også anden gæld, som f.eks egne obligationer,  

 der indgår i fondsbeholdningen, er omfattet.
 Til § 10 Bestemmelsen svarer til § 8 A i den nuværende  

 kursgevinstlov.
 Det foreslås, at reglerne i § 8 A videreføres, for så vidt angår gamle lån  

 og de dertil svarende obligationer, dvs. lån, der er baseret på obligationer  

 i fondskoder, der lukkes senest med udgangen af 1999, jf overgangsreglen i  

 lovforslagets § 41, stk. 9.
 De særlige regler i § 8 A for realkreditinstitutter m.v. og Danmarks  

 Skibskreditfond er beskrevet i Skatteministeriets cirkulære nr. 134 af 29.  

 juli 1992, pkt. 94-105.
» Generelle bemærkninger 94. Med virkning fra indkomståret 1987 blev der indført  

 indkomstskattepligt for realkreditinstitutter og visse andre  

 kreditinstitutter.
Institutterne blev derved omfattet af kursgevinstlovens  

 dagældende regler om næringsskattepligtige selskaber m.v.
 Gennemførelsen af den generelle skattepligt for selskabers gevinst og tab  

 på fordringer og gæld ved lov nr. 394 af 6. juni 1991 indebærer ingen ændring  

 af realkreditinstitutternes skattepligt, da de som nævnt allerede efter de  

 tidligere regler var generelt skattepligtige.
Omfattede institutter 95. Reglerne i § 8 A gælder for institutter, der er omfattet af  

 selskabsskattelovens § 1, stk. 1, nr. 5 b, samt for realkreditaktieselskaber.
 Omfattet af selskabsskattelovens § 1, stk. 1, nr. 5 b, er institutter, der  

 er godkendt i henhold til realkreditloven, og som ikke er aktieselskaber,  

 foreninger som nævnt i realkreditlovens § 69, stk. 2 (foreninger, som  

 tidligere har været realkreditinstitutter, og som i forbindelse med en  

 omdannelse af realkreditinstituttet til aktieselskab har modtaget aktierne i  

 dette selskab), Kreditforeningen af Kommuner i Danmark, Dansk Landbrugs  

 Realkreditfond, Danmarks Skibskreditfond og Dansk Eksportfinansieringsfond.
Realkreditinstitutternes virksomhed og kursgevinstloven 96. Institutternes virksomhed kan deles i to dele.
Den ene del  

 angår institutternes egne midler svarende til reservefonde, henlæggelsesfonde  

 etc.
Denne del er uden videre omfattet af den generelle skattepligt efter  

 kursgevinstloven.
Den anden del angår institutternes vedtægtsmæssige og lovregulerede  

 låneformidling.
Den skattemæssige behandling af størstedelen af denne  

 virksomhed reguleres særskilt i kursgevinstloven.
De særlige regler er  

 begrundet i, at realkreditinstitutternes obligationslån typisk udstedes i  

 overensstemmelse med det såkaldte balanceprincip.
Ifølge den tidligere  

 gældende lov om realkreditinstitutter skulle der være nøje overensstemmelse  

 mellem et realkreditlån og de obligationer, der er udstedt til finansiering  

 af lånet.
Balanceprincippet indebærer for det første, at der er  

 overensstemmelse mellem det modtagne pantebrevs hovedstol og de udstedte  

 obligationers pålydende værdi, og for det andet at der er balance mellem  

 låntagers betalinger til realkreditinstituttet og realkreditinstituttets  

 betalinger til obligationsejerne.
Dermed vil der være overensstemmelse mellem  

 instituttets kursgevinst på det modtagne pantebrev og instituttets kurstab på  

 de udstedte obligationer.
Efter kursgevinstlovens almindelige regler ville realkreditinstituttet  

 blive beskattet af kursgevinsten på pantebrevet, men ville ikke have  

 fradragsret for det tilsvarende kurstab på obligationerne, hvis disse er  

 blåstemplede.
Den manglende fradragsret følger af bestemmelsen i § 5, stk. 4,  

 der afskærer debitors fradragsret i tilfælde, hvor kursgevinster vil være  

 skattefri hos private obligationskøbere.
For at undgå denne utilsigtede beskatning af kursgevinster på pantebrevene  

 uden samtidig fradragsret for de tilsvarende kurstab på obligationerne, som  

 kursgevinstlovens almindelige regler ville føre til, er størstedelen af  

 realkreditinstitutternes nuværende udlånsvirksomhed efter § 8 A fritaget for  

 kursgevinstlovens almindelige bestemmelser.
Fritagelsen indførtes ved lov nr.  

 281 af 13. maj 1987 og fik virkning fra 1987, dvs. samtidig med at  

 institutterne blev indkomstskattepligtige.
97. Det hidtidige balanceprincip er ved lov nr. 841 af 15.  

 december 1989 (realkreditloven) blevet afløst af et generelt balanceprincip,  

 der ikke indebærer krav om sammenhæng mellem det enkelte lån og nogle  

 bestemte obligationer, der er udstedt til finansiering af lånet.
Kravet til  

 balance vedrører nu forholdet mellem de samlede indbetalinger fra låntagerne  

 og instituttets samlede pligtige udbetalinger til obligationsejerne.
Der har derfor som udgangspunkt ikke længere været grundlag for at  

 opretholde særlige friholdelsesregler vedrørende institutternes fremtidige  

 virksomhed.
Da institutterne imidlertid antages fortsat at ville yde en del  

 af deres lån på samme måde som hidtidige obligationslån, der opfylder det  

 tidligere gældende balanceprincip, friholdes institutterne fra beskatning i  

 forbindelse med sådanne obligationslån eller lån på grundlag af andre  

 værdipapirer.
 I forbindelse med ændringen af realkreditloven justeredes  

 kursgevinstloven, idet § 8 A bl.a. kom til at omfatte udtrykkelige  

 bestemmelser om særlige typer af lån, jf. § 8 A, stk. 1, nr. 2-4. De  

 justerede bestemmelser fik virkning fra og med indkomståret 1990.
98. Ved lov nr. 394 af 6. juni 1991 blev mindsterentereglen  

 ophævet for fordringer i fremmed valuta, og § 5, stk. 4, om manglende  

 fradragsret for kurstab ved indfrielse til overkurs blev derfor ændret  

 således, at bestemmelsen ikke længere omfatter gæld i fremmed valuta.
Dermed  

 bortfaldt grundlaget for at opretholde den særlige regel om obligationslån i  

 § 8 A, stk. 1, nr. 1, for så vidt angår fremmed valuta.
Ved lovændringen i  

 1991 foretoges yderligere en præcisering af § 8 A, stk. 1, nr. 1;  

 bestemmelsen har virkning for lån og værdipapirer, der stiftes henholdsvis  

 udstedes i indkomståret 1990 eller senere.
Udlånsvirksomhed omfattet af § 8 A 99. Bestemmelsen i § 8 A, stk. 1, nr. 1, omfatter herefter alene  

 lån, hvor balanceprincippet er opfyldt.
De nævnte lån omfattes, uanset om  

 långivningen sker på grundlag af obligationer eller andre værdipapirer.
Kriterierne for, om et udlån og finansieringen heraf er omfattet af  

 bestemmelsen, vil være, at der er tale om et lån i danske kroner, at lånet  

 udbetales på grundlag af realkreditobligationer eller andre værdipapirer, og  

 at instituttets kursgevinst på udlånet inden for hvert indkomstår svarer til  

 instituttets kurstab på de udstedte værdipapirer.
I forbindelse med  

 sidstnævnte betingelse ses dog bort fra forskelle mellem indkomstårets  

 kursgevinst og kurstab som følge af mindre tidsmæssige afvigelser mellem  

 forfaldsterminer og mellem indfrielser og dertil hørende udtrækninger.
I den  

 praktiske afvikling af realkreditinstitutternes udlån og finansiering heraf  

 er der i visse tilfælde tale om afvigende forfaldsterminer, eksempelvis  

 således at udtrækning af obligationer umiddelbart efter indkomstårets  

 afslutning modsvarer afdrag på lån inden indkomstårets afslutning.  

 Tilsvarende kan der eksempelvis ske ekstraordinære indfrielser af lån  

 umiddelbart inden indkomstårets afslutning, mens realkreditinstituttets opkøb  

 eller udtrækning af de dertil hørende værdipapirer først finder sted efter  

 indkomstårets afslutning.
 Sådanne mindre tidsmæssige afvigelser, der typisk er af op til nogle  

 måneders varighed, indebærer ikke en tilsidesættelse af den gamle  

 realkreditlovs balanceprincip, og lånene omfattes af kursgevinstlovens § 8 A.  

 Bestemmelsen omfatter således både lån, som er udstedt i overensstemmelse med  

 det tidligere gældende balanceprincip, og lån og værdipapirer, hvor  

 instituttets kursgevinst og kurstab som følge af de nævnte forhold ikke  

 modsvarer hinanden inden for det enkelte indkomstår.
 For perfekt matchende obligationslån, det vil sige lån, hvor hovedstole,  

 rentesatser, forfaldsterminer m.v. er sammenfaldende, er kursgevinst og  

 kurstab lige store og opgøres derfor ikke.
Fritagelsen efter § 8 A, stk. 1, nr. 1, omfatter alene obligationslån m.v.  

 i danske kroner.
Gevinst og tab på obligationslån i fremmed valuta behandles  

 efter kursgevinstlovens almindelige regler.
 Kontantlån er ikke omfattet af § 8 A, stk. 1, nr. 1.
100. § 8 A, stk. 1, nr. 2, omfatter indekslån og  

 indeksobligationer udstedt i forbindelse hermed.
Realkreditinstitutternes  

 indekslån kan alene ydes som kontantlån.
Et kontantlån er kendetegnet ved, at  

 låntagers hovedstol ifølge pantebrevet svarer til provenuet, dvs. kursværdien  

 af de udstedte obligationer.
Derfor opnår instituttet ikke nogen kursgevinst  

 på pantebrevet.
Til gengæld er der på pantebrevssiden en større  

 renteindbetaling fra låntager.
Denne renteindbetaling svarer til den  

 betaling, som instituttet skal betale til obligationsejerne, dels i form af  

 rente, dels i form af en kursgevinst i forbindelse med udtrækning af  

 obligationer til pari.
Det betyder, at en del af renteindtægten fra låntager  

 beløbsmæssigt svarer til det kurstab, som instituttet lider over for  

 obligationsejerne.
Bestemmelsen i § 8 A, stk. 1, nr. 2, indebærer, at gevinst  

 og tab på indekslån og indeksobligationer holdes uden for opgørelsen af  

 instituttets skattepligtige indkomst.
Institutterne beskattes endvidere ikke  

 af den del af renteindtægterne, der medgår til at amortisere kurstabet på  

 obligationerne, jf. § 8 A, stk. 2.
101. § 8 A, stk. 1, nr. 3, indebærer, at institutterne fortsat  

 friholdes for beskatning af kurstab og kursgevinster på lån og obligationer,  

 der allerede er ydet henholdsvis udstedt i overensstemmelse med  

 balanceprincippet i den tidligere lov om realkreditinstitutter.
Der er tale  

 om lån og obligationer, der er ydet henholdsvis udstedt efter § 17, stk. 1,  

 2. pkt., og § 20 i lov om realkreditinstitutter.
For allerede ydede  

 kontantlån fritages institutterne for beskatning af den del af  

 renteindtægterne, der amortiserer kurstabet på de udstedte obligationer, jf.  

 § 8 A, stk. 2. Fremtidige kontantlån er derimod ikke omfattet af § 8 A.
102. I henhold til § 8 A, stk. 1, nr. 4, gælder friholdelsen fra  

 kursgevinstlovens almindelige regler også lån til yngre jordbrugere, som  

 Dansk Landbrugs Realkreditfond efter lov nr. 150 af 17. april 1985 har ydet  

 som kontantlån.
Det samme gælder for de lån, som er eller bliver optaget i  

 Dansk Landbrugs Realkreditfond til finansiering af K-lån (kurssikrede lån),  

 idet det allerede på tidspunktet for K-lånets optagelse er gjort til en  

 betingelse, at refinansieringen skal ske ved optagelse af kontantlån.
Den del  

 af institutternes renteindtægt på kontantlånspantebreve, der amortiserer  

 kurstabet på de udstedte obligationer, beskattes ikke, jf. § 8 A, stk. 2.
 103. § 8 A, stk. 1, nr. 2-4, omfatter principielt lån og  

 obligationer i såvel danske kroner som i fremmed valuta.
104. Ved § 8 A, stk. 1, nr. 5, er endvidere gevinster og tab på  

 såkaldte henstandslån, kollegielån samt lån ydet i henhold til § 4 b i lov om  

 midlertidig offentlig støtte til almennyttigt boligbyggeri undtaget fra  

 kursgevinstlovens almindelige bestemmelser.
Der er tale om udlån med  

 lempelige rente- og afdragsvilkår, som realkreditinstitutterne i perioden  

 sidst i 1970'erne og begyndelsen af 1980'erne ved særligt lovgrundlag ydede  

 til kriseramte landbrugere og kriseramt byggeri.
Lånene er ydet, før  

 realkreditinstitutterne ved gennemførelsen af fondsbeskatningsloven blev  

 skattepligtige fra og med indkomståret 1987.
105. Fritagelsen i § 8 A gælder ikke for gevinst og tab på  

 pantebreve, der er nævnt i § 8 A, stk. 1, i det omfang, gevinst og tab  

 skyldes debitors manglende betalingsevne eller pantets utilstrækkelighed, jf.  

 § 8 A, stk. 3. Realkreditinstitutterne kan derfor fradrage tab på fordringer  

 i forbindelse med, at de overtager ejendommen på f.eks. tvangsauktion.  

 Opgørelsen af gevinst og tab finder sted ved engagementets slutning, således  

 at kun nettoresultatet opgøres og medregnes ved indkomstopgørelsen.« Den gældende kursgevinstlovs § 8 A omfatter i princippet også Dansk  

 Eksportfinansieringsfond, i og med at fonden er omfattet af  

 selskabsskattelovens § 1, stk. 1, nr. 5 b.
Da Dansk Eksportfinansieringsfond  

 imidlertid ikke yder lån baseret på obligationsudstedelse og dermed ikke har  

 udlån, der kan falde ind under reglerne i § 8 A, er Dansk  

 Eksportfinansieringsfond ikke medtaget i § 10.
 Efter den nuværende kursgevinstlovs § 8 A, stk. 1, nr. 6, er kontantlån i  

 danske kroner, der er baseret på obligationer med en løbetid på under 11 år  

 undtaget fra kursgevinstlovens almindelige regler. § 8 A, stk. 1, nr. 6 har  

 virkning for kontantlån, der udbetales den 27. juni 1993 eller senere.
 Den nuværende kursgevinstlovs § 8 A, stk. 1, nr. 7, omfatter kontantlån,  

 der ikke omfattes af § 8 A, stk. 1, nr. 6.
 Bestemmelsen i § 8 A, stk. 1, nr. 7, blev indsat ved lov nr. 423 af 25.  

 juni 1993, og har virkning for kontantlån, der er udbetalt den 27. juni 1993  

 eller senere, jf. lov nr. 1117 af 22. december 1993, når lånet er ydet inden  

 1. januar 1996. Betingelsen om at lånet skal være ydet inden 1. januar 1996  

 er ophævet ved lov nr. 430 af 14. juni 1995, hvorved kontantlånsordningen er  

 blevet permanent.
 Denne senere ændring af § 8 A, stk. 1, nr. 7, har betydet, at der ikke  

 længere er behov for at opretholde et selvstændigt nr. 6. Ved lovforslaget er  

 nr. 6 og 7 derfor slået sammen.
Realkreditinstitutterne er efter den nuværende kursgevinstlovs § 8 A, stk.  

 2, fritaget for ved opgørelsen af den skattepligtige indkomst at medregne den  

 del af rentebetalingerne fra låntagere med kontantlån, som medgår til  

 amortisation af det ikke fradragsberettigede kurstab, som institutterne får  

 ved salg af de underliggende obligationer.
Bestemmelsen omfatter kontantlån,  

 der er omfattet af den nuværende kursgevinstlovs § 8 A, stk. 1, nr. 2, 3, 4,  

 6 og 7. Der henvises i øvrigt til Skatteministeriets cirkulære nr. 134 af 29.  

 juli 1992, pkt. 100-103, der er gengivet ovenfor.
 Realkreditinstitutterne kan ikke fradrage den del af  

 obligationsrenteudgiften, som overstiger låntagernes renteindbetalinger  

 ifølge kontantlånspantebreve, der er ydet på basis af obligationer til  

 overkurs, jf. den nuværende kursgevinstlovs § 8 A, stk. 3. Bestemmelsen blev  

 indsat ved lov nr. 430 af 14. juni 1995 i forbindelse med den permanente  

 indførelse af kontantlån på baggrund af, at det med virkning fra den 1. juli  

 1995 blev muligt for realkreditinstitutterne at udstede kontantlån, der er  

 baseret på obligationer over pari.
 Ved den nuværende kursgevinstlovs § 8 A, stk. 4, omfatter fritagelsen i §  

 8 A, stk. 1 og 2, samt fradragsbegrænsningen i § 8 A, stk. 3, også  

 realkreditobligationer og andre værdipapirer, der er udstedt i forbindelse  

 med indgåelse af kursaftaler, når lånet ydes i henhold til kursaftalen.  

 Bestemmelsen har virkning fra og med indkomståret 1994. Det foreslås, at  

 bestemmelsen ikke kun skal omfatte den situation, hvor der ved kursaftalens  

 udløb ydes et lån, men også hvor der er tale om refinansiering af lån.
Den nuværende kursgevinstlovs § 8 A, stk. 5 er omtalt i Skatteministeriets  

 cirkulære nr. 134 af 29. juli 1992, pkt. 105, der er gengivet ovenfor.  

 Bestemmelsen gælder alene for det pågældende realkreditinstituts egne  

 pantebreve, der er omfattet af § 8 A, stk. 1. Ved lovforslaget er  

 bestemmelsen omformuleret, således at ordlyden er i bedre overensstemmelse  

 med den måde, bestemmelsen har været administreret på i praksis.
Der er ikke  

 med den ændrede formulering tilsigtet indholdsmæssige ændringer.
Bestemmelsen  

 gælder fortsat alene det pågældende instituts egne pantebreve, der er  

 omfattet af § 10, stk. 1. Såfremt et realkreditinstitut f.eks i forbindelse  

 med en tvangsauktion, overtager lån i andre realkreditinstitutter, vil lånet  

 være omfattet af lovforslagets § 9.
Til § 11 Ved lovforslagets § 11 fastsættes, at  

 realkreditinstitutters m.v. og Danmarks Skibskreditfonds opkøb af egne  

 obligationer ikke skal betragtes som konfusion, dvs. bortfald af gælden som  

 følge af sammenfald af debitor og kreditor.
Det er dog en forudsætning, at  

 obligationerne ikke annulleres efter opkøbet.
Såfremt de pågældende institutters opkøb af egne obligationer behandles  

 som konfusion, vil et eventuelt videresalg fra instittuttet til trediemand  

 være ensbetydende med en stiftelse af fordringen (obligationen) på ny.
Heri  

 ligger, at obligationens pålydende rente skal opfylde mindsterentekravet på  

 videresalgstidspunktet, hvis den (fortsat) skal være blåstemplet.
Er  

 mindsterenten steget siden den oprindelige udstedelse, så den pålydende rente  

 er under mindsterenten på videresalgstidspunktet, vil konsekvensen derfor  

 blive, at obligationen i stedet bliver sortstemplet.
Havde obligationen hele  

 tiden været i cirkulation mellem andre end det udstedende institut, ville den  

 derimod vedblive med at være blåstemplet.
 Ved ikke at behandle institutternes opkøb af egne obligationer som  

 konfusion opnås således en hensigtsmæssig ligestilling med den situation,  

 hvor obligationerne er ude i cirkulation helt frem til, de bliver udtrukket.
 Til § 12 Forslaget svarer i hovedtræk til § 1 i den nuværende  

 kursgevinstlov.
 Kredsen af skattepligtige personer, der er omfattet af kursgevinstlovens  

 regler, er personer, der er omfattet af kildeskattelovens §§ 1 og 2.
 Kredsen af skattepligtige dødsboer, der er omfattet af kursgevinstlovens  

 regler, er dødsboer, der er omfattet af dødsboskattelovens § 1, stk. 2 og  

 dødsboskattelovens § 1, stk. 3, jf. kildeskattelovens § 2, stk. 1, litra d.
 Bestemmelsen foreslås formuleret således, at de skattepligtige personer og  

 dødsboer alene afgrænses efter reglerne om skattepligt i henhold til  

 kildeskatteloven og dødsboskatteloven uanset, om der er tale om fuld eller  

 begrænset skattepligt.
 For personer og dødsboer, der er fuldt skattepligtige her til landet,  

 indebærer bestemmelsen ingen ændringer i forhold til den nuværende  

 kursgevinstlov.
 Kursgevinstlovens regler foreslås dog også anvendt på udenlandske personer  

 og dødsboer, der er begrænset skattepligtige her til landet, og ikke kun  

 udenlandske personer og dødsboer, der driver virksomhed ved fast driftssted  

 her i landet og har gevinst og tab på fordringer og gæld, der knytter sig til  

 sådan virksomhed.
 Afgrænsningen af, om gevinst og tab på fordringer og gæld efter  

 kursgevinstlovens regler kan gøres til genstand for beskatning, afgøres  

 således alene af kildeskattelovens og dødsboskattelovens bestemmelser.
 Efter de nuværende regler for begrænset skattepligt kan gevinster og tab  

 på fordringer og gæld også forekomme i forbindelse med udenlandske personer  

 og dødsboer, der ejer fast ejendom her i landet, jf. kildeskattelovens § 2,  

 stk. 1, litra e.
 Bestemmelsen vil i praksis betyde, at begrænset skattepligtige personer og  

 dødsboer eksempelvis vil være skattepligtige af gevinst ved ekstraordinær  

 indfrielse af kontantlån med pant i fast ejendom beliggende her i landet.
 Til § 13 Bestemmelsen i § 13 svarer til § 3 i den nuværende  

 kursgevinstlov.
 Der tilsigtes ingen ændringer i reglerne om næringsbeskatning af gevinst  

 og tab på fordringer.
 Skatteministeriets cirkulære nr. 134 af 29. juli 1992, pkt. 9-14  

 indeholder en redegørelse for afgrænsningen mellem pengenæring og  

 vederlagsnæring.
» Næringsbeskatning 9. Reglerne om næringsbeskatning af gevinst og tab på fordringer  

 findes i §§ 3 og 4. Der sondres mellem pengenæring (herunder handelsnæring og  

 finansieringsvirksomhed) (§ 3) og vederlagsnæring (§ 4). Efter § 3 medregnes  

 gevinst og tab på fordringer ved opgørelsen af den skattepligtige indkomst,  

 når der er tale om pengenæring.
Efter § 4 medregnes gevinst og tab på  

 fordringer ved opgørelsen af den skattepligtige indkomst, hvis fordringen er  

 erhvervet som vederlag i næring.
Gevinst og tab medregnes i næringstilfælde  

 ved opgørelsen af den personlige indkomst, jf. personskattelovens § 4, stk.3.
Pengenæring § 3 10. At være næringsskattepligtig efter § 3 af kursgevinster og  

 kurstab på fordringer betyder, at en skattepligtig som udgangspunkt skal  

 medtage kursgevinster og kurstab på alle sine pengefordringer, der er  

 omfattet af § 1, ved indkomstopgørelsen.
 § 3 indeholder en videreførelse og præcisering af næringsbeskatningen, som  

 forud for kursgevinstloven skete på grundlag af statsskattelovens §§ 4-6. I  

 bestemmelsen opregnes den persongruppe og de dødsboer, som er skattepligtige  

 af kursgevinster og har fradragsret for kurstab på alle fordringer, som er  

 omfattet af § 1. Det er således en betingelse for skattepligten, at personen  

 er vekselerer eller bankier eller i øvrigt udøver næring ved køb og salg af  

 fordringer eller driver næringsvirksomhed ved finansiering.
I § 3 fastslås endvidere, at der er en formodning for, at alle de  

 pågældende personers og dødsboers fordringer et omfattet af skattepligten.  

 Det fastslås imidlertid også, at ikke nødvendigvis alle fordringer, som den  

 skattepligtige har erhvervet, er omfattet af skattepligten, idet der er  

 mulighed for at godtgøre, at enkelte fordringer falder uden for  

 næringsskattepligten.
Muligheden for at godtgøre dette står åben både for den  

 skattepligtige og for skattemyndighederne.
Falder en fordring uden for  

 næringsskattepligten, er den omfattet af mindsterentereglen i § 7, medmindre  

 den er erhvervet for lånte midler, jf. § 7 A.
Handelsnæring 11. Hvorvidt en skattepligtig, der ikke er vekselerer eller  

 bankier, må anses for at udøve næring ved køb eller salg af fordringer, beror  

 på, om den skattepligtige har det som sin hele eller delvise levevej at  

 handle med fordringer.
Det vil sige, at der er tale om personer, der handler  

 med værdipapirer for egen regning eller formidler sådanne handler som mægler.  

 Det karakteristiske for sådan virksomhed er, at der er tale om en vis aktiv  

 indsats i form af f.eks. annoncering eller kundekontakt.
Der kan endvidere  

 være tale om, at en kreds af kunder opsøger den skattepligtige på grund af  

 dennes særlige viden om markedet eller andre forhold af betydning for udbud,  

 efterspørgsel eller prisfastsættelse.
Denne form for handelsnæring må ikke  

 forveksles med porteføljepleje af en værdipapirbeholdning.
Det  

 karakteristiske for porteføljepleje er, at værdipapirer købes til og sælges  

 fra en beholdning, der kan være af variabel størrelse, men hvor køb og salg  

 sker gennem f.eks. pengeinstitutter, og hvor hensigten primært er at  

 omplacere kapitalen, således at afkastet øges.
Ved afgørelsen af, om der  

 foreligger næringsvirksomhed, vil den praksis, der er udviklet på grundlag af  

 statsskatteloven, være vejledende.
Finansieringsvirksomhed 12. Ved finansieringsvirksomhed forstås, at den skattepligtige som  

 sin hele eller delvise levevej foretager direkte udlån eller opkøber  

 fordringer, der normalt ikke er genstand for almindelig omsætning.
Det kan  

 f.eks. være ikke-pantsikrede fordringer i form af afbetalingskontrakter.
Det  

 gælder, hvad enten de hertil anvendte midler hidrører fra egenkapital eller  

 fra fremmedkapital.
Disse næringstilfælde må afgrænses over for den mere  

 passive kapitalanbringelse, der ikke anses for finansieringsnæring.
 Vejledende for denne afgrænsning kan bl.a. være følgende forhold:
 a) Den aktivitet, som den skattepligtige udøver i forbindelse med  

 oprettelsen eller erhvervelsen af fordringen, herunder ved den nærmere  

 udformning af vilkårene.
b) Fordringens art, således forstået, at typiske anlægspapirer såsom  

 obligationer og almindelige pantebreve i fast ejendom giver formodning for,  

 at der er tale om anlægsinvestering.
Fordringer i form af individuelle  

 gældsbreve, afbetalingskontrakter, atypiske pantebreve og lignende kan  

 derimod indicere, at der er tale om aktiv finansieringsvirksomhed, der kan  

 omfattes af næringsbegrebet.
Nedennævnte to højesteretsdomme angiver - for skatteydere, der disponerer  

 på markedet for kortvarige private pantebreve - den ramme, inden for hvilken  

 Højesteret kan ventes at ville trække grænsen for skattepligt.
Det drejer sig  

 på den ene side om den gruppe, det nok virker aktivt, men dog stadig må  

 betragtes som almindelige kapitalinvestorer, der kan oppebære kursgevinster  

 indkomstskattefrit.
På den anden side drejer det sig om de erhvervsdrivende  

 udøvere af udlånsvirksomhed eller finansieringsvirksomhed, der  

 indkomstbeskattes af disse gevinster.
I dommen UfR 1973, s. 472 H (Quant-Hansen) var der tale om en skatteyder,  

 som ikke havde erhverv, men som havde investeret den væsentligste del af sin  

 formue i pantebreve med ret kort løbetid (fra 4-10 år, der for nogles  

 vedkommende blev kortere som følge af indfrielse). Købene finansieredes til  

 dels ved anvendelse af kassekredit.
I nogle tilfælde var pantebrevene udstedt  

 direkte til den pågældende.
Der var aldrig foretaget salg af pantebreve.  

 Højesteret fandt ikke i de oplyste omstændigheder grundlag for at fastslå, at  

 der var udøvet næringsvirksomhed, der medførte skattepligt af  

 kursgevinsterne.
Dommen er kommenteret af Jørgen Trolle i UfR 1973 B, s. 309.  

 Den anden højesteretsdom er UfR 1975, s. 552 H (Hyldahl), hvor en købmand,  

 der bl.a. var indehaver af 2 detailforretninger inden for manufakturbranchen,  

 havde investeret ledig kapital i pantebreve.
I Højesterets dom anføres:  

 »Indstævntes . . . dispositioner over sin kapital har kun undtagelsesvis  

 bestået i køb af tidligere oprettede pantebreve eller lign., men har i næsten  

 alle tilfældene bestået i udlån, for hvilke der direkte til indstævnte som  

 første kreditor udstedtes pantebreve eller andre gældsbeviser, og indstævnte  

 har således haft væsentlig indflydelse på lånedokumenternes nærmere vilkår.  

 Den overvejende del af lånene har haft en stipuleret løbetid på ikke over 3  

 år, og låneforholdenes karakter og hyppige anvendelse af klausulen om forfald  

 af lånenes hovedstol ved ejerskifte - har medført, at lånenes faktiske  

 løbetid i det overvejende antal tilfælde er blevet kortere end den  

 stipulerede.
Gennem regnskabsårene . . . har den ved lånetransaktionerne  

 indvundne kursgevinst da også været noget større end renteindtægten.  

 Kursgevinsten findes i hvert fald under disse omstændigheder ikke at være  

 formueforøgelse . . ., men at måtte anses som en del af udbyttet ved en af  

 indstævnte drevet virksomhed med udlån af penge og således i medfør af  

 statsskattelovens § 4, stk. 1, a, at være skattepligtig indkomst.«  

 Dommen er kommenteret af A.
Blom-Andersen i UfR 1976 B, s. 237.
Vederlagsnæring 13. § 4 omhandler de tilfælde, hvor fordringen er erhvervet som  

 skattepligtigt vederlag, dvs. fordringen er erhvervet som vederlag for varer,  

 tjenesteydelser m.v.
Den skattemæssige behandling af gevinster og tab på  

 sådanne fordringer er ikke ændret ved kursgevinstlovens gennemførelse.  

 Kursgevinster og tab på sådanne fordringer skal derfor som tidligere  

 medregnes ved opgørelsen af den skattepligtige indkomst.
Med hensyn til  

 renter gælder reglerne i ligningslovens §§ 5 A-C.
Som eksempel på vederlagsnæring kan nævnes situationen, hvor en  

 håndværksmester, der som delvist vederlag for et opført hus modtager et  

 sælgerpantebrev.
Efterfølgende kursgevinst eller kurstab skal da medregnes  

 ved indkomstopgørelsen.
En forhandler, der sælger varer på kredit, vil  

 tilsvarende få fradrag for tab på sin fordring på købesummen, hvis køberen  

 ikke betaler.
Det fastslås i § 4, at gevinster og tab på børsnoterede obligationer, der  

 er modtaget som skattepligtigt vederlag, ikke skal medregnes ved opgørelsen  

 af den skattepligtige indkomst.
Børsnoterede obligationer er i stedet  

 omfattet af mindsterentereglen i § 7.
Afsmitning 14. Ved bedømmelsen af en eventuel skattepligt af kursgevinster og  

 kurstab kan det få betydning, fra hvem den skattepligtige har erhvervet  

 pengefordringen.
Det er her tale om den såkaldte afsmitning.
Afsmitning kan  

 opstå, hvor der er tale om interessefællesskab mellem juridiske og fysiske  

 personer eller mellem flere fysiske personer.
En aktionær og dennes selskab  

 er to selvstændige skattesubjekter, men hvis selskabet har erhvervet en  

 fordring som vederlag i næring, vil aktionæren som udgangspunkt blive  

 beskattet efter næringsreglerne, jf. pkt. 13, hvis fordringen overdrages fra  

 selskab til aktionær.
Aktionæren kan ligeledes blive beskattet efter  

 næringsreglerne, hvis selskabet er næringsdrivende ved køb og salg af  

 fordringer eller ved finansiering, jf. pkt. 11 og 12. Det forhold, at  

 kursgevinster generelt er skattepligtige hos selskaber, medfører derimod  

 ikke, at aktionæren vil blive beskattet efter næringsreglerne ved enhver  

 fordring, som måtte blive overdraget fra selskab til aktionær.
Afsmitningsbetragtningen er f.eks. kommet til udtryk i højesteretsdommen  

 UfR 1985, s. 1072 H.
Der er ikke med kursgevinstloven tilsigtet nogen ændring  

 af denne praksis.' Til § 14 Forslaget svarer til § 7 i den nuværende kursgevinstlov.  

 Beregningen af mindsterenten, jf. § 7, stk. 3-5, i den nuværende  

 kursgevinstlov er af redaktionelle grunde placeret i lovforslagets kapitel 7  

 sammen med andre generelle regler.
Beregningsreglerne er indsat i  

 lovforslagets § 38.
 Mindsterenteordningens indhold og funktion er beskrevet i  

 Skatteministeriets cirkulære nr. 134 af 29. juli 1992, pkt. 15-28 og 34-37.
» Mindsterenteordningen 15. Efter § 7 er det et krav, at fordringer, som er omfattet af §  

 1, mindst skal forrentes med en pålydende rente, som ligger tæt på  

 markedsrenten, for at kursgevinsten på fordringen er skattefri for kreditor.  

 Denne rentesats, som kaldes mindsterenten, udregnes på grundlag af  

 markedsrenten efter retningslinier, som er omtalt nedenfor i pkt. 29.
Reglerne i § 7 gælder for pengefordringer i danske kroner.
For  

 pengefordringer i fremmed valuta gælder reglerne i § 6. Disse regler, der er  

 fælles for personer og selskaber, er beskrevet i pkt. 73 ff.
Reglerne om  

 mindsterenten har ved ændringen af kursgevinstloven i juni 1991 fået et mere  

 begrænset anvendelsesområde, idet selskaber dermed er blevet omfattet af de  

 regler, der tidligere alene gjaldt for pengenæringsdrivende selskaber.
Mindsterenteordningen har herefter generelt set alene betydning for  

 personer og dødsboer.
Hvis renten på en fordring opfylder mindsterentekravet,  

 er kursgevinsten på fordringen skattefri for personer, medmindre der  

 foreligger næring, eller fordringen er omfattet af § 7 A om fordringer, som  

 erhverves for lånte midler.
Kurstab på fordringen kan ikke fradrages.
 Opfylder fordringen ikke kravet til mindsterenten, skal hele kursgevinsten  

 beskattes, mens der på den anden side ikke er fradrag for kurstab på  

 fordringen.
 Kursgevinsten beskattes, uanset om fordringen afstås eller indfries helt  

 eller delvis.
 Afgørende for, om en fordring opfylder kravet til mindsterenten, er, om  

 fordringens pålydende rente opfylder kravet til mindsterenten på tidspunktet  

 for debitors påtagelse af forpligtelsen (stiftelsestidspunktet). Er dette  

 tilfældet, bliver kursgevinsten skattefri efter mindsterentebestemmelsen for  

 kreditor og for en senere erhverver af fordringen.
 Beskatning efter § 7 omfatter således kun fordringer, hvis pålydende rente  

 på stiftelsestidspunktet er lavere end mindsterenten.
Fordringens rente behøver dermed kun at opfylde mindsterentekravet på  

 stiftelsestidspunktet, for at en kursgevinst kan være skattefri.
Det er  

 derimod uden betydning, hvorledes renteudviklingen bliver på et senere  

 tidspunkt.
Blåstemplede fordringer 16. Hvis kravet til mindsterenten er opfyldt på  

 stiftelsestidspunktet, bliver fordringen en såkaldt blåstemplet fordring.
Det  

 betyder, at kursgevinsten til enhver tid er skattefri for kreditor, medmindre  

 der foreligger næring eller erhvervelse for lånte midler.
Det er således uden  

 betydning, om fordringens rente ikke opfylder kravet til mindsterenten på et  

 senere tidspunkt.
Omsættes en blåstemplet fordring på et sådant senere  

 tidspunkt, bevarer fordringen den oprindelige status som blåstemplet, og  

 kursgevinsten vil følgelig også være skattefri for den nye kreditor uden for  

 næringstilfælde og lånefinansieret erhvervelse.
Det kan derfor fastslås, at  

 når fordringen ved udstedelsen har opnået status som blåstemplet fordring,  

 bevares denne status.
Sortstemplede fordringer 17. Hvis fordringen ikke opfylder kravet til mindsterenten på  

 stiftelsestidspunktet, bliver fordringen en såkaldt sortstemplet fordring.  

 Det betyder, at kursgevinsten til enhver tid er skattepligtig hos kreditor.  

 Det er således uden betydning, om fordringens rente kommer til at opfylde  

 kravet til mindsterenten på et senere tidspunkt.
Omsættes en sortstemplet  

 fordring på et sådant senere tidspunkt, bevarer fordringen den oprindelige  

 status som sortstemplet, og kursgevinsten vil følgelig også være  

 skattepligtig hos den nye kreditor.
Det kan derfor fastslås, at når  

 fordringen ved udstedelsen har fået status som sortstemplet, bevares denne  

 status.
Stiftelsestidspunktet 18. Som nævnt ovenfor er det afgørende for pengefordringens status  

 som blåstemplet eller som sortstemplet, hvilken pålydende rente  

 pengefordringen bærer på stiftelsestidspunktet.
Det er derfor nødvendigt at  

 fastslå, hvad stiftelsestidspunktet er for forskellige fordringstyper.
Den mest typiske pengefordring er den børsnoterede obligation.
Der kan her  

 være tale om statsobligationer, statsgældsbeviser, realkreditobligationer og  

 andre obligationer.
Statsobligationer og statsgældsbeviser 19. Ved statsobligationer og statsgældsbeviser er  

 stiftelsestidspunktet det tidspunkt, hvor Nationalbanken køber obligationerne  

 af Finansministeriet.
Realkreditobligationer 20. Ved almindelige realkreditlån er der tale om to skyldforhold.  

 Det ene skyldforhold opstår mellem låntager og realkreditinstituttet.  

 Låntager udsteder et pantebrev til realkreditinstituttet for det lån, der  

 optages i realkreditinstituttet.
Det andet skyldforhold opstår mellem  

 realkreditinstituttet og de personer, der køber de obligationer, som  

 realkreditinstituttet udsteder for at skaffe låneprovenu til låntager.  

 Obligationskøberne bliver herved kreditorer.
Ved afgørelsen af, om  

 obligationerne er blå- eller sortstemplede, anses tidspunktet for skyldners  

 (dvs. realkreditinstituttets) påtagelse af forpligtelsen at være det  

 tidspunkt, hvor realkreditinstituttet udsteder obligationerne, dvs. overfører  

 obligationerne til låntagers eller en obligationskøbers konto i  

 Værdipapircentralen.
 Tidspunktet for skyldners påtagelse af forpligtelsen kan fremrykkes i to  

 situationer:
Anmodning om udbetaling 21. Tidspunktet for skyldners påtagelse af forpligtelsen kan være  

 fremrykket til det tidspunkt, hvor realkreditinstituttet modtager en  

 underskrevet anmodning om udbetaling af et tilbudt lån.
Det forudsætter dog,  

 at realkreditinstituttet senest samtidig med modtagelsen af  

 udbetalingsanmodningen har modtaget et tinglyst pantebrev uden betydende  

 retsanmærkninger eller modtaget sædvanlig garanti for et sådant pantebrev.  

 Endelig er det en forudsætning, at lånets udbetaling finder sted i umiddelbar  

 tilknytning hertil.
Kurskontrakter 22. Tidspunktet for skyldners påtagelse af forpligtelsen kan også  

 være fremrykket, når der er indgået en kurskontrakt mellem låntager og et  

 pengeinstitut eller lignende.
Ved kurskontrakter forstås en kontrakt, der indgås med henblik på sikring  

 af en fremtidig ydelse på nye realkreditlån, der hjemtages på et senere  

 tidspunkt.
Kurskontrakten indgås normalt på baggrund af et lånetilbud fra et  

 realkreditinstitut.
Ved indgåelsen af kurskontrakten forpligter  

 pengeinstituttet sig over for låntager til at afregne en obligationspost til  

 en nærmere fastsat kurs.
Efter kontraktens indgåelse tiltræder  

 realkreditinstituttet kurskontrakten.
Herved påtager realkreditinstituttet  

 sig at levere det aftalte antal obligationer, når betingelserne for  

 låneudbetalingen er opfyldt.
Når der indgås en kurskontrakt, bliver tidspunktet for skyldners påtagelse  

 af forpligtelsen anset for at være det tidspunkt, hvor realkreditinstituttet  

 bekræfter kurskontrakten.
Denne fremrykkelse af tidspunktet for skyldners  

 påtagelse af forpligtelsen ved hjælp af en kurskontrakt får betydning ved  

 ændring af mindsterenten.
Ved en forhøjelse af mindsterenten vil  

 obligationer, der udstedes efter forhøjelsestidspunktet, blive sortstemplede,  

 hvis obligationernes pålydende rente er mindre end mindsterenten, Men hvis  

 der inden forhøjelsestidspunktet er indgået en kurskontrakt, vil de  

 obligationer, der skal udstedes til opfyldelse af kurskontrakten, kunne  

 udstedes som blåstemplede også efter en forhøjelse af mindsterenten.
Til  

 opfyldelse af allerede indgåede kurskontrakter kan realkreditinstitutterne  

 altså også efter en forhøjelse af mindsterenten sælge obligationer som  

 blåstemplede, selv om de pågældende obligationer ikke opfylder det nye  

 mindsterentekrav.
Kurskontrakten mellem pengeinstituttet og låntageren kan ophæves, hvis  

 låntageren ikke har mulighed for at gennemføre kontrakten som aftalt, eller  

 andre forhold bevirker, at kontrakten ikke gennemføres inden for den  

 fastsatte frist.
I så fald opgøres forskellen mellem obligationernes værdi  

 til dagskurs og den aftalte terminskurs.
Hvis kursniveauet er steget fra  

 kurskontraktens indgåelse til opgørelsestidspunktet, skal låntageren betale  

 kursdifferencen til pengeinstituttet.
Denne difference kan ikke fradrages, da  

 låntagende, ikke-næringsdrivende personers salg og køb af obligationer på  

 termin i forbindelse med kurssikring ved optagelse og indfrielse af  

 realkreditlån eller realkreditlignende lån ikke er en finansiel kontrakt, der  

 er omfattet af § 8 C.
Der henvises herom til pkt. 133.
Hvis en kurskontrakt forlænges, betragtes dette som indgåelse af en ny  

 aftale.
Det betyder, at mindsterenten på fornyelsestidspunktet skal være  

 opfyldt, hvis fordringshaver skal undgå kursgevinstbeskatning.
 Efter henstilling fra ressortministerierne har realkreditinstitutterne  

 accepteret at stoppe udstedelsen af nye obligationer i en serie, som efter en  

 forhøjelse af mindsterenten ikke længere opfylder kravet til mindsterenten.
 23. Som følge af reglerne i kursgevinstloven kan der opstå  

 vanskeligheder i forbindelse med ændringer af mindsterenten.
Vanskelighederne kan opstå, hvis der er afgivet et lånetilbud, der efter  

 en forhøjelse af mindsterenten ikke længere opfylder kravet til  

 mindsterenten.
I et sådant tilfælde vil det være nødvendigt at afgive et nyt  

 lånetilbud.
Er et pantebrev på grundlag af et sådant lånetilbud allerede  

 indleveret til tinglysning, vil en ændring i pantebrevets nominelle rentesats  

 som følge af en ændring af mindsterenten føre til dobbeltekspedition ved  

 tinglysningen.
Også i forbindelse med en nedsættelse af mindsterenten kan der  

 opstå vanskeligheder, hvis lånetilbuddet har en pålydende rente på mere end 2  

 procentpoint over den nye mindsterente, idet en eventuel overkurs da skal  

 beskattes efter § 5, stk. 5, jf. pkt. 46 ff.
Til imødegåelse af de  

 vanskeligheder, der således kan opstå ved skift i mindsterenten, vil låntager  

 ofte stå sig ved at indgå en kurskontrakt med et pengeinstitut eller lignende  

 og lade realkreditinstituttet bekræfte aftalen.
Derved er det muligt at tage  

 hensyn til en ændring i mindsterenten, uden at de på aftaletidspunktet  

 forudsatte betingelser bliver ændret.
 Det bemærkes, at kurskontrakter for ikke-pengenæringsdrivende personer  

 udtrykkeligt er undtaget fra beskatning efter reglerne i §§ 8 C-8 G om  

 finansielle kontrakter, jf. § 8 D, stk. 1, nr. 3. Herom henvises til pkt.  

 133.
Andre fordringer 24. Ved andre obligationer end realkreditobligationer er  

 tidspunktet for skyldnerens påtagelse af forpligtelsen det tidspunkt, hvor  

 obligationerne overføres til Værdipapircentralen.
Ved et pantebrev, som en låntager udsteder til et realkreditinstitut i  

 forbindelse med optagelse af et obligationslån, anses tidspunktet for  

 skyldnerens påtagelse af forpligtelsen at være det tidspunkt, hvor  

 instituttet udsteder obligationerne, dvs. overfører obligationerne til  

 låntagers eller en obligationskøbers konto i Værdipapircentralen.
Dette  

 tidspunkt for skyldnerens påtagelse af forpligtelsen kan dog være fremrykket  

 dels i forbindelse med en skriftlig anmodning om udbetaling af et tilbudt lån  

 og dels i forbindelse med en indgået kurskontrakt.
Der henvises herom til  

 pkt. 21-22.
Ved andre pantebreve, gældsbreve, købekontrakter og andre fordringer er  

 det datoen for indgåelsen af aftalen, der er tidspunktet for skyldnerens  

 påtagelse af forpligtelsen.
Specielt for sælgerpantebreve vil det ofte være  

 indgåelsen af selve ejendomshandelen (slutsedlens dato), der er tidspunktet  

 for påtagelsen af forpligtelsen, fordi pantebrevets vilkår er fastlagt i  

 slutsedlen.
Debitorskifte 25. Der indgås ofte aftaler om, at en debitor skal fritages for  

 sin gældsforpligtelse mod, at en anden sættes i debitors sted som ny debitor.  

 Kreditors udsigt til at få fyldestgørelse og dermed fordringens værdi er i  

 høj grad afhængig af debitors evne og vilje til at præstere den skyldige  

 ydelse.
Hovedreglen om debitorskifte er derfor, at debitor ikke uden  

 kreditors samtykke kan sætte en anden i sit sted som ny debitor.
Kreditors  

 samtykke forekommer i praksis på to måder, enten således at kreditor  

 godkender, at en bestemt person i overensstemmelse med sin aftale med den  

 hidtidige debitor nu indtræder i hans sted som debitor eller således, at  

 kreditor i aftalen med den oprindelige debitor giver et generelt samtykke  

 til, at debitor i fremtiden under visse betingelser overfører sine  

 forpligtelser til en anden.
Debitorskifte, som kan ske uden særlig aftale mellem kreditor og debitor,  

 anses ikke som påtagelse af en ny forpligtelse.
Det gælder f.eks. for  

 sædvanlige realkreditlån, hvor debitorskifte sker rutinemæssigt.
Ved sådant  

 debitorskifte er det tidspunkt, hvor den oprindelige debitor påtog sig  

 gældsforpligtelsen, fortsat afgørende ved bedømmelsen af, om kravet til  

 mindsterenten er opfyldt.
 Som eksempel på, at der ved debitorskifte vil være tale om en ny  

 forpligtelse, kan nævnes et privat pantebrev, der bestemmer, at restgælden  

 forfalder ved ejerskifte, men hvor pantebrevet alligevel fortsætter med en ny  

 debitor.
Mindsterentekravet, pålydende rente 26. Ved afgørelsen af, om en fordring på stiftelsestidspunktet  

 opfylder mindsterentekravet, vil det ikke altid være nok at se på fordringens  

 pålydende rente.
Fordringens rente skal gøres op i forhold til den højeste  

 tilsagte indfrielsessum, således at den pålydende rente svarer til den  

 virkelige forrentning i forhold til den højeste tilsagte indfrielsessum, jf.  

 § 7, stk. 1, sidste pkt.
 Eksempel:
 Det antages, at mindsterenten er 8 pct.
En fordring udstedes med et pålydende på 100 kr. og en rente på 12 pct.  

 Det er aftalt, at debitor skal tilbagebetale 160 kr.
Kravet efter § 7, stk.  

 1, er, at den pålydende rente på 12 pct. gøres op i forhold til den tilsagte  

 indfrielsessum på 160 kr.
Herved fås, at den pålydende rente reelt er 12/160  

 = 7,5 pct.
Da mindsterentekravet i eksemplet er 8 pct., opfylder fordringens  

 pålydende rente på 7,5 pct. ikke mindsterentekravet.
27. Fordringens rente skal basere sig på mindst en årlig  

 rentetilskrivning.
Hvis den månedlige rente er f.eks. 1 pct., og hvis denne  

 rente tilskrives restgælden hver måned, vil fordringens pålydende rente i  

 kursgevinstlovens forstand blive anset for at være 12 pct.
Hvis der er tale om en rente på f.eks. 20 pct. med tilskrivning kun hvert  

 andet år, skal renten omregnes, så den svarer til en rente med årlig  

 tilskrivning.
Det vil i dette tilfælde svare til en pålydende rente på 9,54  

 pct. p.a. (helårlig, efterbetalt rente).
28. Selv om en pengefordring på udstedelsestidspunktet ikke  

 opfylder kravet til mindsterenten, er det en forudsætning for beskatning af  

 en kursgevinst, at der faktisk kan konstateres en kursgevinst.
Det ses ofte i  

 familieforhold, at forældre yder et rentefrit eller lavt forrentet lån til  

 deres børn.
Hvis det beløb, som børnene låner, er det samme, som det beløb,  

 der skal tilbagebetales til forældrene, har forældrene ikke opnået nogen  

 kursgevinst, og der vil derfor almindeligvis ikke være noget at beskatte  

 efter kursgevinstloven.
Dette udelukker dog ikke, at man i gensidigt bebyrdende kontraktforhold  

 mellem nærtbeslægtede, f.eks. ved salg af fast ejendom, statuerer  

 kursgevinst, hvis der som led i købesummens berigtigelse udstedes et  

 rentefrit eller lavtforrentet gælds- eller pantebrev.
Sælgeren af ejendommen  

 vil blive beskattet af kursgevinster i forhold til fordringens kursværdi på  

 udstedelsestidspunktet, medmindre det kan godtgøres, at den faktiske  

 anskaffelseskurs er højere.
- - - Variabelt forrentede fordringer 34. For variabelt forrentede fordringer finder reglerne i § 7,  

 stk. 1-5, også anvendelse.
At reglerne i § 7, stk. 1-5, gælder for variabelt  

 forrentede fordringer, betyder, at fordringen på stiftelsestidspunktet skal  

 have en pålydende rente, der opfylder kravet til mindsterenten.
Derudover er  

 der nogle specielle betingelser i § 7, stk. 6. På stiftelsestidspunktet skal  

 fordringens rente opgjort i forhold til den tilsagte indfrielsessum opfylde  

 kravet til mindsterenten, for at kursgevinsten er skattefri hos kreditor.  

 Efter udstedelsen er skattefriheden for kursgevinsten betinget af, at  

 vilkårene for renteændringer og opsigelse er udformet således, at kursen på  

 fordringen ikke på grund af disse forhold kan afvige væsentligt fra  

 indfrielseskursen.
Hvorvidt kursen på fordringen vil afvige væsentligt fra indfrielseskursen,  

 beror på en konkret vurdering.
Det vil bl.a. være afgørende, efter hvilket  

 kriterium den pålydende rente varierer.
Hvis den pålydende rente f.eks.  

 varierer i takt med udviklingen i markedsrenten på tilsvarende fast  

 forrentede fordringer og i øvrigt har en høj grad af sikkerhed samt en  

 relativt begrænset forsinkelse i tilpasningen, vil kursen på fordringen  

 gennem løbetiden være nær indfrielseskursen.
35. Betingelserne ovenfor vil som udgangspunkt gælde for alle  

 variabelt forrentede stats- og realkreditobligationer.
Disse obligationer vil  

 uden videre kunne opfylde kravet om, at kursen ikke afviger væsentligt fra  

 indfrielseskursen.
Et problem kan opstå med fordringer, der udstedes løbende.
På  

 udstedelsestidspunktet og indtil det tidspunkt, hvor der skal fastsættes en  

 ny pålydende rente, og i øvrigt i hver enkelt rentetermin vil obligationerne  

 blive udstedt med samme pålydende rente.
I perioder med kraftig rentestigning  

 kan der derfor opstå den situation, at udstedelsestidspunktets mindsterente  

 for fast forrentede fordringer ikke er opfyldt, fordi den pålydende rente  

 først ændres på et lidt senere tidspunkt.
Dette problem vil kun kunne opstå i  

 kortere perioder ad gangen, idet den pålydende rente ændres med en  

 forsinkelse, der med de nuværende låntyper udgør 3 mdr.
 Stats- og realkreditobligationer, der reguleres på denne måde, må anses at  

 opfylde mindsterentekravet.
 Pantebreve og gældsbreve med en tilsvarende regulering må også anses at  

 opfylde kravet til mindsterenten.
 Det skal nævnes, at en fordring, hvis kurs alene på grund af manglende  

 sikkerhed ligger under pari, kan anses for at opfylde betingelsen om ikke at  

 afvige væsentligt fra indfrielseskursen, hvis de nævnte betingelser i øvrigt  

 er opfyldt.
Knæklån 36. Fordringer, for hvilke der på forhånd er aftalt forrentning  

 med forskellige rentesatser for adskilte perioder af løbetiden, kaldes ofte  

 knæklån.
Ved disse fordringer skal den forud aftalte rentesats for alle  

 perioder af løbetiden mindst være lig med den mindsterente, der er gældende  

 ved stiftelsen.
I modsat fald er kursgevinsten skattepligtig.
Udbyttegivende gældsbreve 37. Ved udbyttegivende gældsbreve opnår kreditor ret til en rente,  

 hvis størrelse helt eller delvis er afhængig af virksomhedens indtjening.
De  

 udbyttegivende gældsbreve er også omfattet af kursgevinstloven.
For at  

 sådanne gældsbreve kan anses for at opfylde mindsterentekravet, skal den til  

 enhver tid gældende rente opfylde mindsterentekravet på  

 stiftelsestidspunktet.
Dette krav kan opfyldes ved i gældsbrevet at fastsætte en minimumsrente,  

 det svarer til mindsterenten på udstedelsestidspunktet.« Som nævnt i pkt. 25 i Skatteministeriets cirkulære nr. 134 af 29. juli  

 1992 anses et debitorskifte, som kræver kreditors godkendelse, for at være  

 stiftelse af en ny forpligtelse, mens debitorskifte, som kan ske uden særlig  

 aftale mellem kreditor og debitor, ikke anses for påtagelse af en ny  

 forpligtelse.
Som et eksempel på sidstnævnte situation nævnes debitorskifte  

 på realkreditlån.
Praksis vedrørende realkreditlån har imidlertid ændret sig.  

 Hvor hovedreglen tidligere var, at realkreditinstitutterne ikke foretog en  

 individuel kreditvurdering af den nye debitor, er hovedreglen i dag, at  

 realkreditinstitutterne foretager en kreditvurdering i hvert enkelt tilfælde,  

 og at godkendelsen af debitorskiftet sker på dette grundlag.
 Da det fortsat bør være sådan, at debitorskifte på realkreditlån ikke skal  

 anses for påtagelse af en ny forpligtelse med deraf følge nye krav til  

 opfyldelse af mindsterenten, foreslås det i § 14, stk. 3, udtrykkeligt  

 fastsat, at overtagelse af realkreditlån ikke betragtes som påtagelse af en  

 ny forpligtelse.
 Endvidere foreslås det, at det udtrykkelig nævnes i bestemmelsen, at tab  

 på andre fordringer end fordringer i pengenæring, ikke er fradragsberettiget.  

 Der henvises i øvrigt til Skatteministeriets cirkulære nr. 134 af 29. juli  

 1992, pkt. 15, der er gengivet ovenfor.
 Til § 15 Forslaget svarer til § 7 A i den nuværende  

 kursgevinstlov.
 Bestemmelsen indeholder hjemmel til at beskatte personers kursgevinster på  

 fordringer, som erhverves for lånte midler.
 Bestemmelsen har alene virkning for blåstemplede fordringer i danske  

 kroner hos fysiske personer, da kursgevinster i andre tilfælde er  

 skattepligtige efter lovens øvrige bestemmelser.
 Formålet med bestemmelsen er at hindre arrangementer (såvel organiserede  

 som individuelle), som udnytter den forskellige skattemæssige behandling af  

 renteudgifter på lån og kursgevinster på blåstemplede fordringer.  

 Bestemmelsen tilsigter at hindre arrangementer, hvor blåstemplede fordringer  

 erhverves for lånte midler med den virkning, at den skattepligtige opnår en  

 fradragsberettiget nettorenteudgift og en delvis skattefri kursgevinst.  

 Arrangementer af denne type giver typisk et negativt resultat før skat, men  

 et positivt resultat efter skat ved beskatning efter  

 mindsterentebestemmelsen.
 Bestemmelsens indhold og praksis er beskrevet i Skatteministeriets  

 cirkulære nr. 134 af 29. juli 1992, pkt. 39-40.
» 39. Afgørelsen af, om fordringer er erhvervet for lånte  

 midler, sker efter to afgrænsningskriterier, jf. § 7 A, stk. 2. For det  

 første anses lånefinansieret erhvervelse at foreligge, hvis sammenhængen  

 mellem erhvervelse og låneoptagelse klart fremgår af omstændighederne ved  

 erhvervelsen.
Dette vil f.eks. være tilfældet, hvis et obligationskøb og  

 låneoptagelse sker gennem samme formidler eller udbyder, og obligationerne  

 måske lægges til sikkerhed for lånet.
Erhvervelse for lånte midler anses for det andet at foreligge i tilfælde,  

 hvor den skattepligtige i forbindelse med erhvervelsen har optaget lån, der  

 står i åbenbart misforhold til det kapitalbehov, som den skattepligtiges  

 øvrige virksomhed eller privatforbrug betinger.
Om der foreligger et åbenbart  

 misforhold, må bero på en konkret vurdering af lånets størrelse på baggrund  

 af den skattepligtiges økonomiske forhold i øvrigt.
 40. § 7 A, stk. 3, indeholder to betingelser for beskatning efter  

 særbestemmelsen, som vil undtage en række situationer, hvor personer uden  

 skattemæssig begrundelse eller fordel erhverver obligationer for lånte  

 midler.
Beskatning efter § 7 A finder for det første ikke sted, hvis den  

 skattepligtige godtgør, at de udgifter vedrørende lånet, som kan fradrages  

 ved indkomstopgørelsen, kun overstiger de skattepligtige indtægter af  

 fordringerne med et forholdsvis uvæsentligt beløb.
De fradragsberettigede  

 udgifter vedrørende lånet vil typisk bestå af renter og provisioner samt for  

 realkreditlåns vedkommende tillige af bidrag til realkreditinstituttet.
Ved  

 opgørelsen af skattepligtige indtægter af fordringerne medregnes ikke  

 kursgevinster, som alene er skattepligtige efter § 7 A.
I tilfælde, hvor en skattepligtig optager et almindeligt obligationslån i  

 et realkreditinstitut og beholder obligationerne, overstiger de  

 fradragsberettigede udgifter vedrørende lånet kun de skattepligtige indtægter  

 af obligationerne med bidraget til realkreditinstituttet.
Bidraget er af  

 uvæsentligt omfang set i forhold til den skattepligtige renteindtægt af  

 obligationerne, og situationen vil derfor ikke være omfattet af beskatning  

 efter særbestemmelsen.
Beskatning efter § 7 A finder for det andet ikke sted, hvis den  

 skattepligtige godtgør, at lånet og fordringerne under et giver negativt  

 resultat efter skat selv ved beskatning efter mindsterentereglen.
Ved denne  

 resultatopgørelse medregnes også provision, stempelafgift og andre udgifter,  

 som ikke er fradragsberettigede.
Der sker således ikke beskatning efter særbestemmelsen, hvis en  

 skattepligtig optager et kontantlån baseret på blåstemplede obligationer og  

 opkøber de underliggende obligationer, hvor personens nettoudgift til rente  

 og bidrag overstiger nettoafkastet af obligationerne, således at det samlede  

 resultat er negativt selv efter beskatning efter mindsterentebestemmelsen.  

 Bedømmelsen af, i hvilket omfang de fradragsberettigede udgifter vedrørende  

 lånet overstiger de skattepligtige indtægter af fordringerne, og om lånet og  

 fordringerne giver negativt resultat efter skat, foretages for den  

 skattepligtiges samlede ejer- henholdsvis skyldnerperiode.
Det er således  

 f.eks. uden betydning, om renteudgift og renteindtægt falder i hvert sit  

 indkomstår, så renteudgiften i første indkomstår overstiger renteindtægten  

 væsentligt.« Efter de nuværende regler kan beskatning imod den skattepligtiges påstand  

 kun gennemføres, såfremt Ligningsrådet som den øverste ligningsmyndighed  

 tiltræder det, jf. § 7 A, stk. 4 i den nuværende kursgevinstlov.
Reglen har  

 sin baggrund i, at § 7 A oprindeligt var midlertidig og er indsat med det  

 formål at sikre en ensartet praktisering af bestemmelsen.
I og med at bestemmelsen har været gældende siden 1992 og dermed har haft  

 en vis tid at fungere i, og bestemmelsen ikke længere er midlertidig - den  

 blev gjort permanent i 1993 - er begrundelsen for Ligningsrådets inddragelse  

 for så vidt ikke længere til stede.
Det foreslås derfor, at kravet om  

 Ligningsrådets tiltrædelse ophæves.
Konsekvensen er, at spørgsmålet vil indgå  

 i det almindelige ligningssystem.
Det vil sige, at en skattepligtig, der ikke  

 måtte være enig i den kommunale skattemyndigheds afgørelse om beskatning  

 efter bestemmelsen, kan påklage afgørelsen i sædvanlig instansrækkefølge  

 (skatteankenævn, Landsskatteretten, domstolene).
 Til § 16 Bestemmelsen omfatter personers gevinst og tab på  

 fordringer i fremmed valuta, når fordringen ikke er pengenæring.
 Forslaget svarer, for så vidt angår fordringer, til § 6 i den nuværende  

 kursgevinstlov.
Bestemmelsen indeholder reglerne om den skattemæssige behandling af  

 gevinst og tab på fordringer i fremmed valuta.
Den skattemæssige behandling  

 af gevinst og tab på gæld i fremmed valuta følger af lovforslagets § 23.
 Skatteministeriets cirkulære nr. 134 af 29. juli 1992, pkt. 73-75 og 77-78  

 (uddrag) omtaler den nuværende bestemmelse.
» 73. Reglerne i § 6 omhandler den skattemæssige behandling af  

 gevinst og tab på fordringer og gæld i fremmed valuta.
Bestemmelserne er som  

 hovedregel ens for alle skattepligtige og gælder således for alle ..........,  

 erhvervsdrivende og private personer.
Fordringer og gæld i danske kroner betragtes som fordringer og gæld i  

 fremmed valuta, hvis hovedstolen henholdsvis restgælden reguleres i forhold  

 til en eller flere valutakurser.
Fordringer og gæld, der reguleres på denne  

 måde, fungerer i praksis ganske som fordringer og gæld i fremmed valuta.
 Fordringer, der alternativt lyder på en fremmed valuta og på danske kroner  

 efter fordringshaverens valg, anses for fordringer i fremmed valuta.
 ECU anses som fremmed valuta.
 Eurokroneobligationer (obligationer, der lyder på danske kroner, men som  

 udstedes i udlandet) er fordringer i danske kroner og omfattes ikke af § 6.
74. Der stilles ingen krav om, at fordringen eller gælden skal  

 have en erhvervsmæssig tilknytning.
Det er derfor underordnet, hvilket formål  

 låntagningen har haft.
 Fordringens pålydende rente har ingen betydning for beskatningen.  

 Kursgevinster på fordringer er derfor skattepligtige uanset rentens  

 størrelse, og der er fradragsret for kurstab på lån i fremmed valuta, også  

 når indfrielsen skal ske til overkurs i forhold til værdien på  

 udstedelsestidspunktet.
 Samtlige kursændringer indgår i opgørelsen af den skattepligtige indkomst.  

 Kursgevinster og kurstab omfatter såvel værdiændringer på grund af ændringer  

 i valutakursen som værdiændringer på grund af andre forhold.
75. Den generelle skattepligt af kursgevinster og kurstab på  

 fordringer og gæld i fremmed valuta medfører, at også privatpersoners  

 kursgevinster og kurstab skal indgå i opgørelsen af den skattepligtige  

 indkomst.
Af administrative grunde er der imidlertid i § 6, stk. 1, 2. pkt.,  

 indført en såkaldt »bagatelgrænse«, der betyder, at kun gevinster  

 eller tab af en vis størrelse (800 kr. i 1987-niveau), udløser beskatning  

 eller fradragsret.
- - - 77. Indeksfordringer i fremmed valuta beskattes på samme måde som  

 andre fordringer i fremmed valuta.
Der er således fuld beskatning af og fuld  

 fradragsret for gevinst og tab ved indeksregulering . . .' Det skal bemærkes, at også den kommende euro vil være at anse for fremmed  

 valuta.
 Ved indførelsen af den generelle skattepligt af gevinster og tab på  

 fordringer og gæld for personer, blev der indført en bagatelgrænse på 800 kr.  

 for alle fordringer og gæld, der ikke er pengenæring.
 Bagatelgrænsen reguleres efter personskattelovens § 20, og udgør for 1994,  

 1995, 1996 og 1997 henholdsvis 1.000 kr., 1.000 kr., 1.100 kr. og 1.100 kr.
 Denne bagatelgrænse blev indført af administrative grunde for, at personer  

 med minimale gevinster og tab på fremmed valuta for eksempel i forbindelse  

 med deres kreditkort skulle være undtaget fra beskatningen efter  

 kursgevinstloven.
 Da bagatelgrænsen er fastsat af administrative og praktiske grunde,  

 foreslås det, at mindstegrænsen for gevinster og tab på fordringer og gæld i  

 fremmed valuta fastlåses til 1.000 kr.
 Til § 17 Da kursgevinstloven er udtømmende for den skattemæssige  

 behandling af fordringer og gæld samtidig med, at det foreslås, at begrebet  

 vederlagsnæring ophæves, vil der heller ikke være adgang til at fratrække tab  

 på sådanne fordringer efter forslaget, medmindre der indføres særlige  

 undtagelser.
Det foreslås for det første, at der skal være adgang til at fratrække tab  

 på fordringer, som er erhvervet som vederlag i næring.
Det gælder således  

 fordringer, der er erhvervet ved levering af varer eller tjenesteydelser.  

 Sådanne fordringer er beskattet ved erhvervelsen efter statsskattelovens § 4.
 Det er ikke hensigten ved ophævelsen af vederlagsnæringsbegrebet i  

 kursgevinstloven at fjerne fradragsretten for det tab, der knytter sig til en  

 sådan fordring, der har erhvervsmæssig karakter.
 Det foreslås endvidere, at der skal være adgang til at fratrække tab på  

 fordringer, der i øvrigt er erhvervet i tilknytning til den erhvervsmæssige  

 drift af virksomheden.
 Dette svarer til de gældende regler i kursgevinstlovens § 4, der blev  

 præciseret ved en ændring af kursgevinstloven ved lov nr. 440 af 1. juni  

 1994.
Formålet med denne præcisering var at sikre fradragsret for tab, der har  

 karakter af almindelige driftsomkostninger i forbindelse med tab på  

 fordringer, der er erhvervet som led i erhvervsmæssig virksomhed, men hvor  

 der ikke er tale om vederlagsnæring.
Det praktiske eksempel på en sådan  

 fordring er kautionistens regresfordring.
Det foreslås, at fradraget skal foretages efter statsskattelovens regler.  

 Det indebærer, at tabene kan fratrækkes efter realisationsprincippet.
I det  

 til lovforslaget knyttede lovforslag om ændring af forskellige skattelove  

 (Konsekvensændringer i anledning af lovrevision af kursgevinstloven),  

 foreslås, at personer skal kunne fradrage tabet i den personlige indkomst.
 Til § 18 Forslaget svarer til § 6 C i den nuværende  

 kursgevinstlov.
 Bestemmelsen går ud på, at der ikke gives fradrag for tab på en fordring,  

 hvis den modsvarende renteindtægt eller kursgevinst på fordringen ikke kan  

 medregnes ved opgørelsen af den skattepligtige indkomst som følge af en  

 dobbeltbeskatningsoverenskomst.
 Der henvises i øvrigt til bemærkningerne til § 5.
 Til § 19 Forslaget svarer til § 5, stk. 2 i den nuværende  

 kursgevinstlov.
 Denne bestemmelse er beskrevet i Skatteministeriets cirkulære nr. 134 af  

 29. juli 1992, pkt. 43 og 44.
» 43. Anvendelsesområdet for § 5 er gevinst og tab, som en  

 debitor realiserer ved frigørelse for en gældsforpligtelse.
Kursgevinst for  

 debitor vil i forbindelse med et lån f.eks. foreligge, hvis lånet kan  

 indfries med et mindre beløb end låneprovenuet, imens tab på gæld f.eks. kan  

 opstå, ved at gælden indfries med et beløb, der overstiger det oprindelige  

 lånebeløb.
 Den skattemæssige behandling af personers gevinst og tab på gæld er, for  

 så vidt angår gæld i danske kroner, reguleret i § 5, stk. 2, der som  

 hovedregel henviser til statsskattelovens §§ 4-6. Personer omfattes foruden  

 af bestemmelserne i statsskattelovens §§ 4-6 af kursgevinstlovens § 5, stk.  

 4-5, og § 6 A.
44. Statsskattelovens §§ 4-5 indeholder hjemlen for beskatning af  

 kursgevinst som en debitor f.eks. opnår ved, at gælden indfries til  

 underkurs.
Hjemlen til fradrag for et kurstab, der f.eks. skyldes en  

 kursstigning, findes i statsskattelovens § 6.
Udgangspunktet i disse bestemmelser er, at kursgevinst og kurstab på gæld  

 ikke påvirker den skattepligtige indkomst.
Dette gælder dog ikke, hvis  

 låntagningen/indfrielsen sker som led i næring, eller hvis der ved  

 låntagningen/indfrielsen kan siges at være realiseret en spekulationsgevinst  

 eller et spekulationstab.
Uden for nærings- og spekulationstilfælde anses  

 udgifterne som et formuetab, der er indkomstopgørelsen uvedkommende,  

 medmindre kurstabet har en klar karakter af omkostning.
Kurstabet kan i så  

 fald anses som en driftsudgift, der er fradragsberettiget efter  

 statsskattelovens § 6 a.
Udgangspunktet, at kursgevinst på gæld ikke påvirker den skattepligtige  

 indkomst, gælder også i den situation, hvor låntageren f.eks. opkøber  

 obligationer, der ikke opfylder mindsterentekravet, med henblik på indfrielse  

 af en obligationsgæld.« § 19, stk. 2 svarer til den foreslåede affattelse af § 7, stk. 1, der  

 gælder for selskaber.
Det foreslås, at der skal ske samme begrænsning af  

 fradragsretten for tab på indeksering af hovedstol eller restgæld på lån.  

 Bestemmelsen skal gælde for næringsdrivende personer i samme omfang, som den  

 gælder for selskaber.
 Forslagets § 19, stk. 3 svarer til § 5, stk. 4 i den nuværende  

 kursgevinstlov om indfrielse til overkurs.
 Reglen er beskrevet i bemærkningerne til § 7, hvortil der henvises.
 Skatteministeriets cirkulære nr. 134 af 29. juli 1992, pkt. 45 indeholder  

 i øvrigt følgende om reglen:
» Begrænsning i fradragsretten for pengenæringsdrivende, § 5, stk.  

 4 45. I tilfælde, hvor der efter reglerne i statsskattelovens §§ 4-6  

 kan blive tale om beskatning af kursbevægelser på gældssiden, gælder  

 begrænsningsreglen i § 5, stk. 4, for næringsdrivende, der er omfattet af §  

 3. Pengenæringsdrivende kan herefter ikke fradrage tab på gæld, hvis  

 indfrielsen skal ske til en forud fastsat overkurs i forhold til værdien på  

 stiftelsestidspunktet, og forpligtelsens pålydende rente er lig med eller  

 højere end mindsterenten.
Reglen gælder kun for gæld i danske kroner.« Til § 20 Forslaget svarer til § 5, stk. 2 i den nuværende  

 kursgevinstlov.
 Der henvises til bemærkningerne til § 19.
 Til § 21 Beskatning af kursgevinst ved frigørelse for  

 gældsforpligtelser omfatter ikke alene de situationer, hvor der sker  

 indfrielse ved betaling, men også når gælden bortfalder eller nedsættes ved  

 en gældseftergivelse.
 Bortfald af gælden kan ske ved forældelse, præklusion eller konfusion,  

 dvs. sammenfald af debitor og kreditor.
En sådan kursgevinst ved bortfald eller eftergivelse af gæld er  

 skattepligtig, når bortfaldet, gældsnedskrivningen eller gældseftergivelsen  

 indebærer en fordel for debitor.
Nedsættes fordringen ved gældseftergivelsen  

 til et lavere beløb end fordringens værdi for kreditor på tidspunktet for  

 gældseftergivelsen, har debitor opnået en økonomisk begunstigelse, der som  

 udgangspunkt er skattepligtig.
Tilsvarende vil debitor ved bortfald af en  

 fordring, der på tidspunktet for bortfaldet har en værdi for kreditor, have  

 opnået en økomisk begunstigelse, der som udgangspunkt er skattepligtig for  

 debitor.
 Når gælden er stiftet som led i næring, er en sådan gældseftergivelse  

 allerede omfattet af lovforslagets § 19.
 For eftergivelse af anden gæld end gæld, som nævnt i lovforslagets § 19,  

 overføres de hidtil gældende regler i kursgevinstlovens § 5, stk. 2, til den  

 foreslåede bestemmelse.
 Efter den hidtil gældende kursgevinstlov har eftergivelse af gæld været  

 reguleret med udgangspunkt i kursgevinstlovens § 5, stk. 2, der som  

 udgangspunkt henviser til statsskattelovens §§ 4-6. Anden gæld omfattes  

 foruden af bestemmelserne i statsskattelovens §§ 4-6, af kursgevinstlovens  

 særlige bestemmelser i § 5, stk. 4-8 og § 6. I det omfang en skyldner opnår  

 en gevinst på gæld som følge af en tvangsakkord, en frivillig akkord eller  

 gældssanering, indgår gevinsten dog ikke i skyldnerens skattepligtige  

 indkomst i henhold til kursgevinstlovens § 6 A, der i dette lovforslag er  

 overført til § 24.
Det foreslås, at der heller ikke længere på dette område henvises til  

 statsskatteloven i lovforslaget til kursgevinstloven, således at  

 kursgevinstloven direkte indeholder reglerne om beskatning ved eftergivelse  

 af gæld.
Bestemmelsen indeholder herved den hjemmel, der hidtil har fulgt af  

 kursgevinstlovens § 5, stk. 2, jf. statsskattelovens §§ 4-6.
 For så vidt angår eftergivelse m.v., der ikke er omfattet af reglerne i  

 lovforslagets § 24 om eftergivelse af gæld ved tvangsakkord, frivillig akkord  

 eller gældssanering, kan den hidtidige praksis efter statsskattelovens §§ 4-6  

 fortsat anvendes som udgangspunkt for bedømmelsen af, om der foreligger en  

 skattepligtig gevinst.
 Til § 22 Forslaget svarer til § 5, stk. 5-8, i den nuværende  

 kursgevinstlov.
 Bestemmelsen i § 22, stk. 1, omfatter stiftelse til overkurs  

 (overkursreglen).
 Overkursreglen omfatter alene skattepligtige personer.
 Reglen beskrives i Skatteministeriets cirkulære nr. 134 af 29. juli 1992,  

 pkt. 46-50 (uddrag).
» Overkursreglen i § 5, stk. 5 46. Anvendelsesområdet for § 5, stk. 5, er gæld, der stiftes på  

 sådanne vilkår, at gældens værdi på stiftelsestidspunktet overstiger det  

 beløb, som gælden skal indfries til.
Det vil typisk sige, at der optages et  

 lån med en rente over markedsrenten, hvor låntager til gengæld skal indfri  

 gælden med et mindre beløb end det, der er lånt.
Hvis dette er tilfældet,  

 skal der ske beskatning af den gevinst, som låntager opnår ved optagelsen af  

 lånet.
Bestemmelsen finder anvendelse, uanset hvilken pålydende rente  

 fordringen har, og uanset om den er udstedt i danske kroner eller i fremmed  

 valuta.
 Det afgørende er, om kursværdien på stiftelsestidspunktet er højere end  

 indfrielseskursen.
Kursværdien af pantebreve, gældsbreve o.l. må tage udgangspunkt i den  

 kurs, som fordringen kan forventes at ville indbringe ved salg på det frie  

 marked.
Kursen må således ansættes efter et skøn ud fra en vurdering af  

 rentefod, løbetid, sikkerhed og vilkårene i øvrigt.
En fordring med en  

 rentefod tæt på markedsrenten, kort løbetid og en høj grad af sikkerhed vil  

 have en kurs nær pari. § 5, stk. 5, vil ikke finde anvendelse, alene fordi  

 fordringen er forrentet med en høj rente.
Hvis sikkerheden er tvivlsom, vil  

 kursen således blive påvirket i nedadgående retning.
 Det må i øvrigt antages, at lån, der kan opsiges af låntageren med  

 sædvanligt varsel (3 eller 6 mdr.) til indfrielse til pari, ikke kan have en  

 kursværdi over pari.
Kursværdiansættelsen af sædvanlige sælgerpantebreve kan finde sted ved  

 anvendelse af det eksisterende tabelmateriale for kontantomregning, som i  

 forvejen anvendes ved afståelse af fast ejendom.
Told- og Skattestyrelsen  

 offentliggør dette tabelmateriale i »TOLDSKAT Nyt« hvert kvartal.  

 Kurser på traditionelle sælgerpantebreve, der fastsættes med udgangspunkt  

 heri, og som er under 100, vil ikke blive anfægtet af ligningsmyndighederne.  

 Det tabelmateriale, der er offentliggjort senest 14 dage før fordringens  

 stiftelsestidspunkt, skal anvendes.
 Eventuelt kan en kursværdi beregnet af et vekselererfirma eller  

 pengeinstitut benyttes.
- - - 47. Låntager beskattes af forskellen mellem lånebeløbet og  

 indfrielsesbeløbet.
Beskatningen sker på det tidspunkt, hvor lånet optages.  

 Ved lån i fremmed valuta udregnes kursgevinsten efter valutakursen på det  

 tidspunkt, hvor lånet optages.
Efterfølgende ændringer i værdien bl.a. som  

 følge af valutakurssvingninger skal medregnes efter de almindelige regler for  

 gevinst og tab på gæld.
 48. Reglen i § 5, stk. 5, gælder for ikke-næringsskattepligtige  

 personer m.v., uanset at disse ikke i øvrigt er skattepligtige af  

 kursgevinster på gæld.
 For personer, der i øvrigt medregner gevinst og tab på gæld ved  

 indkomstopgørelsen, betyder § 5, stk. 5, 1. pkt., alene, at beskatningen af  

 overkursgevinsten rykkes frem i forhold til opgørelsen efter de almindelige  

 principper i § 8.
 49. Låntageren er skattepligtig af forskellen mellem det beløb,  

 hvormed gælden skal indfries, og kursværdien på stiftelsestidspunktet.  

 Opgørelsesreglen i § 8 finder ikke anvendelse.
 Skattepligten indtræder på det tidspunkt, hvor låntageren påtager sig  

 forpligtelsen.
Ved pantebreve, gældsbreve og afbetalingskontrakter anses tidspunktet for  

 påtagelsen af forpligtelsen for det tidspunkt, hvor skylderklæringen er  

 afgivet og overgivet til långiver.
Det vil kunne være datoen for låntagerens  

 underskrift på dokumentet.
Ved sælgerpantebreve vil det ofte være slutsedlens  

 dato, fordi pantebrevets vilkår er fastlagt i slutsedlen.
Skattepligten indtræder på tidspunktet for skyldnerens påtagelse af  

 forpligtelsen, selv om gevinsten først i realiteten indtjenes i forbindelse  

 med lånets afvikling.
Den indtræder endvidere kun, såfremt gælden stiftes på  

 sådanne vilkår, at låntageren skal tilbagebetale et mindre beløb end det  

 beløb, der er lånt.
Der indtræder derfor ikke skattepligt i de tilfælde, hvor  

 låntageren på grund af ændringer i rente- og dermed kursniveau har kunnet  

 opkøbe fordringen eller indfri den til en lavere kurs end ved udbetalingen.
 Lån udstedt af realkreditinstitutter m.v.
50. Der er fastsat en særlig undtagelse til reglen i § 5, stk. 5,  

 1. pkt.
Undtagelsen gælder låntagers gevinst på fordringer, der er udstedt  

 til et realkreditinstitut m.v. med en pålydende rente, der på tidspunktet for  

 skyldnerens påtagelse af forpligtelsen er forrentet med indtil 2 procentpoint  

 over mindsterenten.
 Denne undtagelse betyder, at overkursreglen ikke finder anvendelse på  

 kursgevinster, der skyldes, at den pålydende rente ligger i intervallet  

 mellem mindsterenten og 2 procentpoint derover.
Undtagelsen gælder for lån udstedt af de institutter, der er nævnt i § 7,  

 stk. 5, 1. pkt.
Det er institutter omfattet af begrebet danske  

 realkreditinstitutter, der dækker over de institutter, der efter  

 realkreditloven er godkendt til at yde lån mod pant i fast ejendom på  

 grundlag af udstedelse af obligationer.
Det drejer sig om Kreditforeningen  

 Danmark, Nykredit, BRF-Kredit, Totalkredit, Industriens Realkreditfond  

 Erhvervsfinansiering og Industriens Realkreditfond Industrifinansiering.  

 Særreglen gælder desuden for Dansk Landbrugs Realkreditfond, Danmarks  

 Skibskreditfond, Kongeriget Danmarks Fiskeribank, Finansieringsinstituttet  

 for Industri og Håndværk A/S og Kreditforeningen af Kommuner i Danmark.
Det er forholdene på tidspunktet for skyldnerens påtagelse af  

 forpligtelsen, der er afgørende for, om undtagelsen finder anvendelse.' Overkursreglen er senest ændret ved lov nr. 236 af 6. april 1995 om  

 ændring af kursgevinstloven (Omgåelse af overkursreglen).
 Bestemmelsen blev ændret således, at en debitors overtagelse af en  

 forpligtelse (et overkurslån), der oprindeligt er stiftet på de vilkår, som  

 er beskrevet ovenfor, betragtes som stiftelse af en ny forpligtelse.
 Ændringen skyldtes de omgåelsesmuligheder der lå i, at en debitors  

 overtagelse ikke tidligere blev betragtet som stiftelse af en ny  

 forpligtelse.
 Virkningen er, at beskatningen af gevinst på sådanne lån blev udvidet til  

 at omfatte lån, der videreoverdrages til en person, når lånet oprindeligt er  

 stiftet til overkurs, uanset om stifteren eller den tidligere debitor er  

 blevet beskattet af overkursen.
Bestemmelsen har virkning fra den 1. februar 1995. Forpligtelser, der er  

 stiftet som overkurslån, som personer har overtaget før den 1. februar 1995,  

 skal beskattes den 1. februar 1995 af den overkurs, der kan opgøres på det  

 pågældende tidspunkt.
Det gælder dog ikke, hvis hele gevinsten er blevet  

 beskattet ved stiftelsen efter de hidtidige regler.
Det foreslås endvidere i lovforslagets § 36, stk. 2, at forpligtelser  

 stiftet til overkurs før skattepligtens indtræden, skal beskattes ved  

 skattepligtens indtræden, som om forpligtelsen er stiftet eller overtaget på  

 dette tidspunkt.
Der henvises til bemærkningerne til § 36.
 Ved brev af 20. december 1985 fra Boligministeriet til Realkreditrådet har  

 Boligministeriet henstillet til realkreditinstitutterne, at der ikke ydes  

 obligationslån på basis af obligationer, hvis kurs på tilbudstidspunktet  

 (låneeffektueringstidspunktet, dersom lånet ikke er baseret på afgivet  

 lånetilbud) overstiger pari - den såkaldte pariregel.
 Det foreslås, at denne henstilling suppleret med et krav om, at  

 lånetilbudet højst må være 6 måneder gammelt, indarbejdes i selve  

 kursgevinstloven, som en undtagelse til hovedreglen i § 22, stk. 1, 1. pkt.  

 Indarbejdelsen af pairreglen betyder, at der ikke længere er behov for at  

 opretholde den nuværende »plus 2«- regel i kursgevinstlovens § 5,  

 stk. 5, sidste pkt.
 Knæklån:
 Ved samme lovændring (lov nr. 236 af 6. april 1995), blev reglen i § 22,  

 stk. 2 om beskatning af gevinst ved frigørelse for en gæld, der er stiftet på  

 sådanne vilkår, at rentesatsen er forskellig i lånets løbetid, indført.
 Bestemmelsen omfatter alene skattepligtige personer.
 Bestemmelsen er indført for at undgå omgåelse af overkursreglen ved at  

 stifte et lån med forskellige rentesatser for adskilte perioder over lånets  

 løbetid.
 Ved stiftelsen af fordringer med varierende rentesatser, hvor debitor har  

 adgang til at frigøre sig for forpligtelser til den til enhver tid gældende  

 markedskurs, kan debitor i realiteten opnå en kursgevinst ved frigørelsen på  

 samme måde som ved stiftelse af gæld til overkurs.
 Beskatningen af kursgevinster ved frigørelse af forpligtelsen i henhold  

 til denne bestemmelse skal ske på realisationstidspunktet efter  

 kursgevinstlovens almindelige regler.
 Bestemmelsen har virkning for knæklån, der er stiftet eller overtaget den  

 1. februar 1995 eller senere.
 Kontantlån:
§ 22, stk. 3 og 4 vedrører beskatning af gevinst ved ekstraordinær  

 indfrielse af kontantlån.
Reglerne blev indført ved lov nr. 429 af 14. juli  

 1995.
 Bestemmelsen omfatter alene skattepligtige personer.
Beskatningen omfatter alle kursgevinster, der opnås ved at indfri et  

 kontantlån helt eller delvis før det ordinære indfrielsestidspunkt.
Gevinsten  

 beskattes som kapitalindkomst.
Der er ikke fradrag for eventuelle kurstab ved  

 sådanne indfrielser.
I forhold til de nuværende regler foreslås det dog, at beskatningen ikke  

 omfatter indfrielser, der sker efter krav fra realkreditinstituttet.
Som  

 eksempler på situationer, hvor sådanne tvungne indfrielser kan komme på tale,  

 kan nævnes:
 - Ved et forhåndslåns overgang til endeligt lån konstateres det, at  

 ejendommens værdi ikke er så stor, som forudsat ved forhåndslånets bevilling.
 - Ejendommen har skiftet status, således at den i realkreditmæssig  

 henseende skal henføres til en ny ejendomskategori inden 2 år efter lånets  

 udbetaling.
 - En lånsøger har afgivet urigtige oplysninger i låneansøgningen, hvilket  

 først konstateres efter lånets udbetaling.
 - Efter at et lån er udbetalt konstateres det, at det er ulovligt i  

 henhold til realkreditlovens bestemmelser.
Beskatningen omfatter endvidere ikke indfrielser, der sker som led i  

 ejerskifte af den pågældende ejendom.
Ved ejerskifte er der adgang til for  

 sælgeren og køberen at indfri et kontantlån fra 6 måneder før til 6 måneder  

 efter overdragelsestidspunktet uden skattemæssige konsekvenser.
Det foreslås  

 præciceret, at sælger har adgang til en indfrielse inden for det pågældende  

 tidsrum uden skattemæssige konsekvenser og at køber tilsvarende har adgang  

 til en indfrielse inden for det pågældende tidsrum.
 Fritaget for beskatning af gevinst ved ekstraordinær indfrielse er  

 endvidere de tilfælde, hvor der sker en overdragelse, når den efterlevende  

 ægtefælle i forbindelse med skifte af et dødsbo eller ved udlevering til  

 ægtefællen, herunder til hensidden i uskiftet bo, indfrier et kontantlån.
Beskatning af kursgevinst ved førtidig indfrielse af kontantlån skal dog  

 altid ske, når indfrielsen sker som led i et ejerskifte mellem ægtefæller,  

 hvad enten de er samlevende eller ikke samlevende.
Fritagelsen for beskatning  

 af kursgevinst ved indfrielse af kontantlån ved ejerskifte omfatter dog  

 ejerskifte mellem ægtefæller, som sker som led i separation eller skilsmisse.  

 Beskatning af kursgevinst ved førtidig indfrielse af kontantlån skal også  

 altid ske, når indfrielsen sker som led i en overdragelse af en ejendom fra  

 en person til et selskab, hvori denne person og ægtefællen på grund af  

 aktiebesiddelse, vedtægtsbestemmelse eller aftale har bestemmende indflydelse  

 på selskabets handlemåde.
 Reglen har virkning for kontantlån, der helt eller delvis indfries  

 ekstraordinært den 1. januar 1996 eller senere, når lånet er stiftet eller  

 overtaget den 1. januar 1996 eller senere.
 Til § 23 Bestemmelsen omfatter personers gevinst og tab på gæld i  

 fremmed valuta, når gælden ikke er pengenæring.
 Forslaget svarer, for så vidt angår gæld, til § 6 i den nuværende  

 kursgevinstlov.
Bestemmelsen vedrører gevinst og tab på gæld i fremmed valuta.
Der  

 henvises til bemærkningerne til § 16.
 Bestemmelsen er sekundær i forhold til lovforslagets § 22. Det vil sige,  

 at gevinst på gæld i fremmed valuta, der både omfattes af ordlyden i § 22 og  

 § 23, skal behandles efter reglerne i § 22.
 Til § 24 Forslaget til § 24 svarer til § 6 A i den nuværende  

 kursgevinstlov.
 Bestemmelsen er beskrevet i Skatteministeriets cirkulære nr. 134 af 29.  

 juli 1992, pkt. 51 og 70.
» Gevinst på gæld ved akkord eller gældssanering, § 6 A 51. I kursgevinstlovens § 6 A er fastsat en særlig regel  

 vedrørende gevinst på gæld som følge af akkord eller gældssanering.
Gevinst  

 på gæld, som en skyldner opnår som følge af en tvangsakkord, en aftale om en  

 samlet ordning mellem skyldneren og dennes kreditorer om bortfald eller  

 nedsættelse af skyldnerens gæld (frivillig akkord) eller gældssanering,  

 indgår ikke i skyldnerens skattepligtige indkomst.
Ved tvangsakkord og  

 frivillig akkord gælder skattefritagelsen dog ikke i det omfang, fordringen  

 nedskrives til et lavere beløb end fordringens værdi for kreditor på  

 tidspunktet for gældseftergivelsen.
Det vil sige, at skattefritagelsen kun  

 omfatter den del af gældseftergivelsen, som bringer fordringen ned til  

 fordringens værdi for kreditor på tidspunktet for gældseftergivelsen.
Falder gevinst på gæld som følge af akkord eller gældssanering uden for §  

 6 A, behandles gevinsten efter de i øvrigt gældende regler.
Det vil som nævnt  

 i pkt. 44 for fysiske personers gæld i danske kroner sige statsskattelovens  

 §§ 4-5. Dette vil f.eks. være tilfældet ved en singulær gældseftergivelse fra  

 en mindre kreditor.
Den praksis for behandling af gevinst på gæld som følge  

 af akkord eller gældssanering, som er udviklet på grundlag af  

 statsskattelovens §§ 4-5, finder for så vidt angår fysiske personers gæld i  

 danske kroner således fortsat anvendelse, når forholdet falder uden for  

 kursgevinstlovens § 6 A.
Det henvises i øvrigt til pkt. 70, hvor bestemmelsen i § 6 A om gevinst på  

 gæld ved akkord og gældssanering er beskrevet mere udførligt.
Det bemærkes  

 dog, at den i pkt. 70 nævnte bestemmelse i ligningslovens § 15 om begrænsning  

 i adgangen til i forbindelse med akkord at fremføre skattemæssige underskud  

 alene gælder selskaber m.v., mens tilsvarende bestemmelser for fysiske  

 personer findes i personskattelovens § 13 a og virksomhedsskattelovens § 13.
Gevinst på gæld ved akkord, § 6 A 70. Når selskaber generelt er skattepligtige af kursgevinster på  

 gæld efter § 5, vil gevinst ved gældseftergivelse, som et selskab opnår som  

 led i en akkord, som udgangspunkt være skattepligtig.
For at undgå denne følge af den generelle skattepligt gælder en særlig  

 regel i tilfælde af akkord.
Gevinst på gæld som følge af tvangsakkord eller  

 aftale om en samlet ordning mellem en skyldner og dennes kreditorer om  

 bortfald eller nedsættelse af debitors gæld (frivillig akkord) er ikke  

 skattepligtig.
 Reglen omfatter gæld i danske kroner såvel som i fremmed valuta.
Skattefritagelsen gælder dog ikke i det omfang, gælden nedskrives til et  

 lavere beløb end fordringens værdi for kreditor på tidspunktet for  

 gældseftergivelsen.
Den del af gældseftergivelsen, hvorved gælden eventuelt  

 nedskrives til et lavere beløb end fordringens værdi for kreditor på  

 tidspunktet for gældseftergivelsen, anses for at være udtryk for en gave, et  

 tilskud, en udlodning e.l. og vil være skattepligtig for debitor.
 Spørgsmålet om, hvad der skal forstås ved en samlet ordning mellem debitor  

 og dennes kreditorer, må afgøres i overensstemmelse med reglen i  

 ligningslovens § 15, stk. 3. Efter ligningslovens § 15, stk. 2 og 3,  

 begrænses en skyldners adgang til at fremføre eventuelle skattemæssige  

 underskud i forbindelse med tvangsakkord og aftale om en samlet ordning  

 mellem skyldneren og dennes kreditorer (frivillig akkord).
En samlet ordning vil typisk omfatte tilfælde, hvor der sker en ligelig  

 reduktion af de enkelte kreditorers fordringer i overensstemmelse med  

 konkurslovens regler.
Ved en samlet ordning kan også forstås tilfælde, hvor  

 der ikke er en sådan fuldstændig ligelighed, f.eks. fordi småkrav gives en  

 fuld dividende.
Det forhold, at der skal være tale om en samlet ordning, er  

 dog ikke i sig selv til hinder for, at der også vil kunne foreligge en  

 frivillig akkord i de tilfælde, hvor kun en enkelt eller enkelte  

 hovedkreditorer er med i ordningen, mens småkrav holdes udenfor.
Har aftalen  

 ikke et sådant omfang, at der kan siges at foreligge en samlet ordning mellem  

 en skyldner og dennes kreditorer, vil der derimod ikke foreligge en frivillig  

 akkord i ligningslovens og kursgevinstlovens forstand.
Der henvises i øvrigt  

 til pkt. 29 i Skatteministeriets cirkulære nr. 68 af 20. maj 1992 om visse  

 skattemæssige forhold ved konkurs og underskudsbegrænsning ved akkord m.v.
 Falder gevinst på gæld som følge af akkord uden for § 6 A, behandles  

 gevinsten for selskabers vedkommende efter kursgevinstlovens øvrige  

 bestemmelser ligesom f.eks. gevinst ved forældelse eller præklusion af gæld.  

 Dette vil f.eks. være tilfældet ved en singulær gældseftergivelse fra en  

 mindre kreditor.
Gevinst på gæld som følge af akkord, som falder uden for § 6 A, kan være  

 omfattet af § 6 B, stk. 2, hvis der er tale om koncernintern gæld, og  

 kreditor efter § 6 B, stk. 1, er afskåret fra at fradrage det tilsvarende tab  

 på sin fordring.
Der henvises til pkt. 72 om gevinst på koncernintern gæld.
I  

 øvrige tilfælde behandles gevinsten efter § 5 eller § 6 - afhængig af om  

 gælden er i danske kroner eller fremmed valuta.
Gevinsten vil i så fald være  

 skattepligtig.
Praksis efter statsskatteloven for behandling af gevinst på  

 gæld som følge af akkord er i denne sammenhæng uden betydning.« Til § 25 Forslaget til § 25, stk. 1, svarer stort set til § 8,  

 stk. 1, i den nuværende kursgevinstlov.
 § 25 indeholder principperne for opgørelse af gevinst eller tab på  

 fordringer og gæld.
Bestemmelsen fastslår, at gevinst og tab som udgangspunkt beskattes efter  

 realisationsprincippet.
Efter realisationsprincippet medregnes gevinst og tab  

 ved opgørelsen af den skattepligtige indkomst i det indkomstår, hvori  

 gevinsten eller tabet realiseres.
Det vil sige ved afståelse, indfrielse samt  

 opgivelse m.v.
Endvidere kan ændringer i de aftalte vilkår for en fordring  

 eller gældspost have en sådan karakter, at fordringen henholdsvis gælden må  

 anses for afstået m.v., således at ændringen betyder stiftelse af en ny  

 fordring eller gæld.
Eksempelvis vil en ændring af valuta og rente medføre,  

 at der foreligger afståelse og stiftelse af en ny fordring eller gæld.
Det foreslås i stk. 2, at der uden ansøgning gives selskaber og personer  

 ret til med virkning fra et indkomstår at overgå fra realisationsprincippet  

 til lagerprincippet.
Adgang til at anvende lagerprincippet foreligger dog  

 alene for børsnoterede obligationer og valutakursændringer på  

 ikke-børsnoterede fordringer og gæld.
Baggrunden for, at kun gevinst og tab  

 på børsnoterede fordringer (i danske kroner eller fremmed valuta) og gevinst  

 og tab på ikke-børsnoterede fordringer og gæld (i danske kroner eller fremmed  

 valuta), som skyldes valutakursændringer, er omfattet, er, at  

 værdiansættelsen og kursændringerne her kan opgøres med stor nøjagtighed.
Den skattepligtiges valg af lagerprincippet skal træffes samlet for alle  

 fordringer og gæld i henholdsvis danske kroner og i fremmed valuta.
Der er  

 således ikke adgang til at anvende forskellige principper for f.eks.  

 fordringer og for gæld i fremmed valuta eller forskellige principper på de  

 enkelte fordringer i fremmed valuta.
 Hvis den skattepligtige efter at have valgt lagerprincippet ønsker at  

 overgå fra lagerprincippet til realisationsprincippet, kræver dette  

 dispensation.
Selv om skattepligtige har fået tilladelse til eller har valgt at anvende  

 en anden opgørelsesmåde end realisationsprincippet, har de som hidtil  

 mulighed for, jf. lovforslagets § 25, stk. 3, at anvende  

 realisationsprincippet på særlige typer af fordringer og gæld.
De  

 skattepligtige kan således anvende realisationsprincippet på gæld, der er  

 omfattet af § 7, stk. 1 og § 19, stk. 2 (gæld med indeksering af hovedstol  

 eller restgæld), § 7, stk. 2 samt § 19, stk. 3 (gæld, der indfries til  

 overkurs), og fordringer omfattet af § 4 (koncerninterne fordringer).  

 Anvendelsen af realisationsprincippet kan efter den skattepligtiges valg  

 omfatte alle eller en del af de omhandlede fordringer og gældsposter.
Derimod  

 skal henholdsvis al gæld, der indekseres, al gæld, der kan indfries til  

 overkurs og alle koncerninterne fordringer behandles ens.
 Er realisationsprincippet en gang anvendt for en af de omhandlede  

 fordringer eller en af de omhandlede gældsposter, kan en anden opgørelsesmåde  

 ikke anvendes for denne fordring eller gældspost uden indhentet tilladelse.
Det foreslås endvidere i stk. 4, at realkreditinstitutter, der er godkendt  

 i henhold til realkreditloven, Dansk Landbrugs Realkreditfond,  

 Kreditforeningen af Kommuner i Danmark, Danmarks Skibskreditfond og filialer  

 af udenlandske kreditinstitutter omfattet af realkreditlovens § 3 skal  

 anvende lagerprincippet for samtlige fordringer og gæld.
Der er ikke mulighed  

 for dispensation.
Det foreslås dog, at Danmarks Skibskreditfond kan vælge at  

 anvende realisationsprincippel på de lån, obligationer og swapaftaler, som  

 har relation til den statslige rentestøtteordning vedrørende skibsbygning på  

 danske værfter, forudsat at lånet er ydet inden den 1. januar 1998, jf.  

 overgangsreglerne i § 41, stk. 11 og § 43, stk. 4.
For at sikre, at der er fuld symmetri, herunder også et tidsmæssigt  

 sammenfald mellem beskatning og fradrag, må gevinst og tab på pantebreve,  

 obligationer samt andre fordringer og gæld opgøres efter lagerprincippet.
Det  

 er nødvendigt at fastholde lagerprincippet for finansielle kontrakter for at  

 imødegå spekulationsmuligheder.
Det er endvidere nødvendigt, at lagerprincippet omfatter såvel  

 udlånsvirksomheden som institutternes fondsbeholdning af obligationer m.v.,  

 for at sikre mod tidsmæssige forskydninger mellem f.eks beskatningen af  

 gevinster i fondsbeholdningen og fradrag for tab på de af instituttet  

 udstedte obligationer, som kan indgå i fondsbeholdningen.
I modsat fald ville  

 institutterne kunne fradrage udstedelseskurstab på de udstedte obligationer  

 efter lagerprincippet, og dermed på et tidligere tidspunkt, end det  

 tidspunkt, hvor den modsvarende kursgevinst på den samme eller en identisk  

 obligation i fondsbeholdningen skulle indtægtsføres.
 I kraft af den løbende beskatning af urealiserede kursgevinster og fradrag  

 for urealiserede kurstab på obligationer i fondsbeholdningerne vil forslaget  

 ikke alene gøre institutternes valg mellem udlåns- og fundingformer mere  

 uafhængige af skattemæssige overvejelser og muligheder, men vil også fjerne  

 skattebetingede indlåsningseffekter, som har kunnet hindre forretningsmæssigt  

 velbegrundede omlægninger af fondsporteføljen.
Efter realkreditloven er der adgang til, at realkreditvirksomhed kan  

 drives i koncernforhold.
Tilsvarende har Danmarks Skibskreditfond efter  

 fondens vedtægter adgang til helt eller delvis at formidle sin  

 finansieringsvirksomhed gennem erhvervsdrivende selskaber, der er oprettet  

 eller kontrolleret af fonden.
Nævnte forhold indebærer bl.a. en adgang til at  

 kunne placere fordringer og gæld, der indgår i udlånsvirksomheden, således at  

 fordringerne ligger i et selskab inden for koncernen og gælden i et andet  

 selskab.
Denne mulighed for opdeling kan åbne op for de samme  

 forskydningsproblemer, som nævnt ovenfor vedrørende forholdet mellem  

 udlånsvirksomhed og fondsbeholdning.
Kravet om, at også institutternes  

 koncernforbundne selskaber m.v. skal anvende lagerprincippet på fordringer og  

 gæld, har således samme begrundelse, som kravet om anvendelse af  

 lagerprincippet på institutternes fondsbeholdning.
Det foreslås, at koncernforbundne selskaber m.v. defineres i  

 overensstemmelse med reglen i realkreditlovens § 77, stk. 2, med den  

 tilføjelse, at såfremt to eller flere institutter går sammen om at udøve  

 virksomhed gennem et selskab m.v., så skal de i relation til  

 koncerndefinitionen betragtes som et selskab m.v.
Ved udøvelse af virksomhed  

 skal forstås såvel egentlig erhvervsudøvelse som eksempelvis forvaltning af  

 en portefølge af fordringer og gæld.
Efter realkreditlovens § 77, stk. 2, kan  

 et realkreditinstitut oprette eller erhverve bestemmende indflydelse over en  

 erhvervsvirksomhed, der udøver funktioner i forbindelse med  

 realkreditvirksomhed eller accessorisk virksomhed.
Det vil sige, at kun  

 realkreditinstituttets m.v. eller Danmarks Skibskreditfonds datterselskaber  

 vil være omfattet af koncernreglen.
Efter forslagets § 25, stk. 5 skal skatteministeren have adgang til at  

 tillade en anden opgørelsesmåde anvendt ved opgørelsen af gevinst og tab på  

 fordringer og gæld.
Dog kan realkreditinstitutter m.v. ikke få tilladelse til  

 at anvende andre opgørelsesprincipper end lagerprincippet.
Skatteministeren  

 kan eksempelvis giver tilladelse til afvigelser fra realisations- og  

 lagerprincippet, som nævnt i stk. 1 og 2, til en generel over gang fra  

 realisationsprincippet til lagerprincippet eller til anvendelse af helt andre  

 metoder.
Efter § 8 i den nuværende kursgevinstlov er dispensationskompetencen  

 tillagt Ligningsrådet.
 Det er tanken, at kompetencen til at tillade overgang fra  

 realisationsprincippet til lagerprincippet eller omvendt ved bemyndigelse  

 efter lovforslagets § 39 skal tillægges den kommunale skattemyndighed og at  

 kompetencen til at tillade andre opgørelsesmetoder skal tillægges Told- og  

 Skattestyrelsen.
 Til § 26 Forslaget svarer til § 8, stk. 2 i den nuværende  

 kursgevinstlov.
§ 26 indeholder reglerne for opgørelse af gevinst eller tab på fordringer  

 og gæld.
Bestemmelsen indeholder opgørelsen af gevinst og tab, herunder  

 hvorledes beskatningen foretages, når der sker en delvis indfrielse gennem  

 afdrag.
 Opgørelse af gevinst og tab beskrives i Skatteministeriets cirkulære nr.  

 134 af 29. juli 1992, pkt. 112.
» Opgørelse af gevinst og tab 112. Gevinst og tab på fordringer opgøres som forskellen mellem på  

 den ene side anskaffelsessummen og på den anden side afståelsessummen eller  

 indfrielsessummen.
 Som anskaffelsessum anvendes kursværdien på erhvervelsestidspunktet,  

 medmindre den skattepligtige godtgør at have erhvervet fordringen for et  

 højere beløb.
 Gevinst og tab på gæld opgøres som forskellen mellem på den ene side  

 forpligtelsens værdi ved påtagelsen og på den anden side værdien ved  

 frigørelsen eller indfrielsen.
 Ved delvis indfrielse, det vil sige afdrag, opgøres gevinst og tab som  

 forholdet mellem:
 Gevinst og tab på fordringer opgøres efter lagerprincippet som forskellen  

 mellem værdien ved indkomstperiodens begyndelse med tillæg af  

 anskaffelsessummen for køb i indkomstperioden og med fradrag af  

 afståelsessummen ved salg i indkomstperioden og værdien ved indkomstperiodens  

 udløb.
 Gevinst og tab på gæld opgøres efter lagerprincippet som forskellen mellem  

 gældens værdi ved indkomstperiodens begyndelse eller gældens værdi ved  

 påtagelsen med fradrag af afdrag i indkomstperioden og gældens værdi ved  

 indkomstperiodens udløb.
Omkostninger i forbindelse med erhvervelse af fordringer og stiftelse af  

 gæld, f.eks gebyrer, kurtage, stiftelsesprovision og stempelafgifter, kan  

 tillægges den faktiske anskaffelsessum.
I de tilfælde, hvor der anvendes  

 indgangsværdier, f.eks. efter § 41, stk. 14-17 og § 42, stk. 12-15, kan  

 omkostninger ved erhvervelsen henholdsvis stiftelsen ikke tillægges  

 indgangsværdien.
 Tilsvarende kan omkostninger i forbindelse med afståelse og indfrielse  

 fradrages i den faktiske afståelsessum henholdsvis indfrielsessummen.
 Det foreslås i stk. 2 og 3, at det hidtidige FIFO-princip ophæves og  

 erstattes af en anvendelse af den gennemsnitlige anskaffelsessum for  

 fordringer i danske kroner og for fordringer og gæld i fremmed valuta.
For fordringer og gæld i fremmed valuta skal den gennemsnitlige  

 anskaffelsessum anvendes på fordringer og gæld, der er »udstedt« på  

 ens vilkår af samme udsteder.
Kun fordringer i samme valuta kan anses for  

 »udstedt« på ens vilkår.
En valutakonto anses for en fordring i fremmed valuta, hvor renterne anses  

 for erhvervet på forfaldstidspunktet til valutakursen på dette tidspunkt.
Den  

 løbende rentetilskrivning på en valutakonto påvirker dermed den  

 gennemsnitlige anskaffelsessum på kontoen (fordringen). Det samme vil være  

 tilfældet, når der er tale om en valutakonto vedrørende gæld.
På en  

 valutakonto vedrørende gæld skal der ligeledes beregnes nye gennemsnitlige  

 anskaffelsessummer, når maksimum forhøjes.
Indsættes der beløb på en  

 valutakonto (fordring), skal der ligeledes beregnes nye gennemsnitlige  

 anskaffelsessummer.
Den valutakurs, der skal anvendes, er valutakursen på det  

 tidspunkt, hvor den skattepligtige indsætter beløbet på kontoen.
Hvis fordringen eller gælden er erhvervet eller stiftet før skattepligtens  

 indtræden, anses fordringen eller gælden for erhvervet eller stiftet på det  

 oprindelige tidspunkt, men anskaffelsessummen er værdien ved skattepligtens  

 indtræden.
Der henvises i øvrigt til bemærkningerne til § 36.
Ved ophør af skattepligten beregnes gevinst og tab på fordringer og gæld  

 på tidspunktet for skattepligtens ophør.
Afståelsessummen er værdien på det  

 pågældende tidspunkt.
Der henvises til bemærkningerne til § 37.
Til § 27 Realkreditinstitutter, der er godkendt i henhold til  

 realkreditloven, Dansk Landbrugs Realkreditfond, Kreditforeningen af Kommuner  

 i Danmark, Danmarks Skibskreditfond og filialer af udenlandske  

 kreditinstitutter omfattet af realkreditlovens § 3, er kendetegnet ved, at  

 deres udlånsvirksomhed fungerer under et balanceprincip.
Det vil sige, at der  

 principielt er symmetri mellem instituttets indbetalinger og udbetalinger med  

 de i realkreditloven beskrevne muligheder for afvigelser.
Fordringer, gæld og finansielle kontrakter skal efter kursgevinstloven  

 ansættes til markedsværdi.
Markedsværdien af institutternes gæld er  

 obligationernes kursværdi.
De finansielle kontrakter værdiansættes på  

 tilsvarende måde.
Fastlæggelsen af markedsværdien på instituttets fordringer  

 (pantebreve) skal bl.a. ske ud fra en vurdering af kreditrisikoen på  

 pantebrevet.
Det vil sige, at værdiansættelsen af pantebrevene skal ske under  

 hensyntagen til hver enkelt låntagers økonomiske forhold.
Dette forhold, men  

 især låntagernes solidariske hæftelse og en højere kreditvurdering af  

 realkreditinstitutterne betyder, at anvendelse af markedsværdier typisk vil  

 føre til højere værdier på gælden (obligationerne) end på fordringerne  

 (pantebrevene). Resultatet vil blive en skattemæssig asymmetri, uanset den  

 principielle symmetri på betalingssiden.
For at imødegå dette foreslås derfor en særlig regel for værdiansættelse  

 af institutternes fordringer (pantebreve). Efter forslaget skal institutterne  

 ved værdiansættelsen af pantebrevene i stedet for markedsværdien anvende det  

 beløb, pantebrevene kan indfries til.
Ved indfrielsesbeløbet skal forstås  

 indfrielsesomkostninger eksklusiv kursskæring, rentebeløb på obligations- og  

 lånesiden samt omkostninger.
For de produkter, institutterne hidtil har  

 udbudt, vil indfrielsesbeløbet typisk svare til kursværdien af  

 obligationsrestgælden på de underliggende obligationer.
Da konverterbare lån altid kan indfries til gældens indfrielseskurs, vil  

 indfrielsesbeløbet i forhold til disse lån ikke udtrykke den  

 »rigtige« værdi for pantebrevsporteføljen som helhed, hvor  

 obligationerne ligger over gældens indfrielseskurs.
Det foreslås derfor  

 udtrykkeligt fastsat, at gældens indfrielseskurs ikke kan anvendes som  

 maximumværdi.
Såfremt de af instituttet udstedte obligationer ligger over  

 gældens indfrielseskurs, skal pantebrevet dermed følge med op i værdi.
Der foreslås ingen særregler vedrørende værdiansættelsen af institutternes  

 gæld og finansielle kontrakter.
Disse skal efter kursgevinstlovens  

 almindelige regler ansættes til markedsværdi.
For så vidt angår fordringer, som debitor kan indfri ved levering af de  

 underliggende obligationer, som er udstedt af instituttet, kan der i  

 forbindelse med betaling af ordinære afdrag, ved refinansiering eller ved hel  

 eller delvis ekstraordinær indfrielse, opstå den situation, at betalingen på  

 pantebrevet ligger i et indkomstår, mens udtrækningen af obligationerne først  

 finder sted i næste indkomstår.
I den typiske situation vil det betyde, at  

 instituttet skal medregne en gevinst på pantebrevet i det ene indkomstår,  

 mens tabet på obligationerne først kan fradrages ved indkomstopgørelsen for  

 det følgende indkomstår.
Den omvendte situation vil dog også kunne forekomme.
 Låntager har i dag typisk mulighed for at indfri sit lån ekstraordinært på  

 følgende måder:
- Pari-straks indfrielse.
Pantebrevet indfries ved, at låntager betaler et  

 kontantprovenu svarende til obligationsrestgælden.
Herefter udtrækkes  

 obligationerne ved en senere termin.
- Pari opsigelse.
Pantebrevet indfries ved, at låntager betaler et  

 kontantprovenu svarende til obligationsrestgælden.
Opsigelsen sker på en  

 kreditortermin og obligationerne udtrækkes umiddelbart efter, at pantebrevet  

 er indfriet.
- Obligationsindfrielse.
Pantebrevet indfries ved, at låntager leverer  

 obligationerne bag pantebrevet til realkreditinstituttet.  

 Realkreditinstituttet annullerer obligationerne umiddelbart efter, at  

 pantebrevet er indfriet.
- Kontantindfrielse.
Pantebrevet indfries ved, at låntager indbetaler et  

 kontantbeløb svarende til kursværdien af obligationerne bag pantebrevet.  

 Realkreditinstituttet opkøber og annullerer obligationerne i forbindelse med  

 pantebrevets indfrielse.
 For alle fire situationer opstår periodiseringsproblemet, hvor pantebrevet  

 indfries i det ene indkomstår, hvorimod obligationerne først  

 udtrækkes/annulleres i det efterfølgende indkomstår den 2. januar, den 1.  

 april eller den 1. juli.
Fælles for såvel de ordinære afdrag, refinansieringen og den  

 ekstraordinære indfrielse er, at der med sikkerhed vil blive udtrukket eller  

 annulleret obligationer svarende til betalingerne.
På den baggrund foreslås  

 det i § 27, stk. 2, at gælden allerede på indfrielses-/betalingstidspunktet  

 ansættes til gældens indfrielseskurs (udtrækning) henholdsvis gældens  

 dagskurs (annullering eller opkøb til annullering). Derved opnås, at gevinst  

 og tab falder i samme indkomstår.
I det indkomstår, hvor obligationerne  

 udtrækkes eller annulleres vil resultatet gå i nul, idet  

 udtrækningen/annulleringen netop ske til gældens indfrielseskurs henholdsvis  

 gældens dagskurs og dermed til samme værdi som obligationernes værdi ved  

 indkomstårets begyndelse.
Det skal bemærkes, at bestemmelsen alene er en bestemmelse om den  

 skattemæssige værdiansættelse.
Der er tale om en værdiansættelse som er  

 uafhængig af den regnskabsmæssige værdiansættelse.
Ansættes pantebreve og  

 obligationer regnskabsmæssigt, f.eks. altid til kurs 100, vil der derfor  

 blive tale om to forskellige værdiopgørelser.
Til § 28 Det foreslås i § 28, stk. 1, at livsforsikringsselskaber  

 ved opgørelsen af gevinst og tab efter kursgevinstloven på fastforrentede  

 fordringer skal anvende realrenteafgiftslovens opgørelsesprincipper.
Det vil  

 sige realrenteafgiftslovens regler for, hvornår der indtræder skattepligt og  

 realrenteafgiftslovens regler for hvilken metode, der skal anvendes ved  

 opgørelsen af gevinsten eller tabet.
Reelt vil dette betyde, at livsforsikringsselskaberne ved opgørelsen af  

 kursgevinst og -tab skal anvende den matematiske kursopskrivningsmetode på  

 obligationer i danske kroner samt at kursgevinster og -tab, der realiseres  

 ved salg skal indgå på en særlig saldo - den såkaldte 20 pct.½s saldo.
For  

 fordringer i fremmed valuta skal lagerprincippet anvendes.
I § 28, stk. 2 foreslås det som noget nyt, at livsforsikringsselskaberne  

 ved opgørelsen af kursgevinst og -tab på indeksregulerede obligationer  

 tilsvarende skal anvende en værdiregulering dels på grundlag af forkortelsen  

 af restløbetiden svarende til den matematiske kursopskrivning dels som følge  

 af indeksreguleringen.
Ved opgørelsen af denne værdiregulering anvendes de  

 regnskabsmæssige principper, der nærmere er fastsat af Finanstilsynet.
Livforsikringsselskaberne skal anvende ovennævnte opgørelsesprincipper.
De  

 i lovforslagets § 25 nævnte opgørelsesmåder kan således ikke anvendes,  

 ligesom der ikke vil kunne opnås tilladelse til anvendelse af andre  

 opgørelsesmåder.
En række livsforsikringsselskaber har allerede i dag tilladelse til at  

 bruge matematisk kursopskrivning på obligationer i danske kroner ved  

 opgørelsen af selskabets skattepligtige indkomst.
Der er givet tilladelser  

 hertil både med og uden brug af den såkaldte 20 pct.'s saldo.
For disse  

 livforsikringsselskaber vil forslagets § 28, stk. 1 således ikke indebære  

 andre ændringer end, at de fremover skal anvende den såkaldte 20 pct.½s saldo  

 for realiserede kursgevinst og -tab, såfremt deres tilladelse ikke omfatter  

 denne saldo.
 Livsforsikringsselskabernes skattepligtige indkomst påvirker størrelsen af  

 selskabets realrenteafgiftsgrundlag, idet afgiftsgrundlaget nedsættes med en  

 vis nærmere opgjort procentdel af den skattepligtige indkomst, jf.  

 realrenteafgiftslovens § 6. De foreslåede ændringer vil derfor berøre  

 opgørelsen af selskabets realrenteafgiftsgrundlag, idet dog skal bemærkes, at  

 ændringerne primært vil indebære en fremrykning af selskabsskatten og dermed  

 en hurtigere påvirkning af realrenteafgiftsgrundlaget.
Baggrunden for den foreslåede § 28, stk. 2, er, at det ikke anses for  

 hensigtsmæssigt, hvis livsforsikringsselskaber har mulighed for at anvende  

 realisationsprincippet på de indeksregulerede obligationer.
Dette vil give  

 livsforsikringsselskaberne mulighed for at spekulere i størrelsen af den  

 selskabsskattepligtige indkomst.
Herved kan der spekuleres i samspillet  

 mellem opgørelsen af den selskabsskattepligtige indkomst og de særlige regler  

 i realrenteafgiftslovens § 6 om fradrag for den selskabsskattepligtige  

 indkomst ved opgørelsen af realrenteafgiftsgrundlaget.
 Til § 29 § 29 er en videreførsel af den hidtidige bestemmelse i §  

 8 C i den nuværende kursgevinstlov.
 Reglerne om beskatning af gevinst og tab på finansielle kontrakter  

 omfatter som udgangspunkt gevinst og tab på terminskontrakter og aftaler om  

 køberetter og salgsretter.
Der foreslås som udgangspunkt ikke ændringer i denne hovedafgrænsning af  

 de kontrakter, der beskattes efter kursgvinstlovens særregler.
Reglerne blev  

 indført ved lov nr. 394 af 6. juni 1991 om ændring af kursgevinstloven og  

 forskellige andre skattelove (Finansielle kontrakter samt fordringer og gæld)  

 for at skabe klare og mere enkle regler for den skattemæssige behandling af  

 de finansielle kontrakter.
 Den hidtidige fortolkning og praksis om den skattemæssige behandling vil  

 derfor fortsat kunne anvendes.
 De nuværende generelle regler er beskrevet i Skatteministeriets cirkulære  

 nr. 134 af 29. juli 1992, pkt. 116-119.
 » 116. §§ 8 C-8 G indeholder reglerne for den skattemæssige  

 behandling af terminskontrakter og aftaler om køberetter og salgsretter.  

 Reglerne er udtømmende, og de gælder for såvel erhververe som udstedere af  

 finansielle kontrakter.
Den skattemæssige behandling er ens uanset formålet med indgåelsen af  

 finansielle kontrakter (risikoafdækning, investering eller arbitrage). Der  

 skal foreligge en aftale, mens rene tilbud, hvorpå der ikke foreligger nogen  

 accept enten fra enkeltpersoner eller efter vedtagelse på f.eks. et selskabs  

 generalforsamling, ikke er omfattet.
Det er uden betydning, om der er tale om  

 en skriftlig eller en mundtlig aftale.
 117. Fælles for de nævnte kontrakttyper er, at der er en  

 tidsmæssig forskydning mellem aftaletidspunkt og afviklingstidspunkt (evt.  

 leveringstidspunkt).
 Det aktiv eller den gældsforpligtelse, som en finansiel kontrakt er  

 baseret på (det underliggende aktiv), kan være fysisk, f.eks. en valuta,  

 fordring, aktie eller råvare, eller syntetisk, f. eks. et aktieindeks eller  

 en rente.
Kontrakter, der anvendes som finansielle instrumenter, kan opfyldes ved  

 levering af det underliggende aktiv eller ved såkaldt differenceafregning,  

 dvs. ved betaling af forskellen mellem markedsprisen på det underliggende  

 aktiv på afviklingsdagen (terminsdagen) eller udløbsdagen og den pris, der på  

 aftaledagen er aftalt på det underliggende aktiv.
Er det underliggende aktiv  

 syntetisk, vil der altid ske differenceafregning, da det underliggende aktiv  

 ikke kan leveres.
Selv om det underliggende aktiv er et fysisk aktiv,  

 opfyldes kontrakten som oftest ved differenceafregning.
Differenceafregning  

 kan ske ved kontraktens udløb eller ved løbende afregning i kontraktperioden.
118. Som hovedregel er der tale om en generel og symmetrisk  

 beskatning af de finansielle kontrakter.
Udgangspunktet er således, at alle  

 gevinster er skattepligtige og alle tab fradragsberettigede for alle  

 skattepligtige, dvs. selskaber og fonde m.v., erhvervsdrivende og private  

 personer.
Realrenteafgiftspligtige skal tilsvarende medregne gevinst og tab  

 på finansielle kontrakter i afgiftsgrundlaget.
I en række tilfælde gælder der  

 dog begrænsninger i retten til at foretage fradrag for tab, jf. pkt. 148 ff.  

 nedenfor.
 Gevinst og tab på finansielle kontrakter opgøres efter  

 separationsprincippet, dvs. uden hensyn til de regler, der gælder for det  

 underliggende aktiv.
Beskatningen sker som altovervejende hovedregel efter lagerprincippet.
Det  

 vil sige, at resultatet opgøres hvert år på grundlag af kontraktens værdi ved  

 slutningen af indkomståret, selv om kontrakten først realiseres i et senere  

 år.
 119. For personer medregnes gevinst og tab på finansielle  

 kontrakter ved opgørelsen af kapitalindkomsten, jf. personskattelovens § 4,  

 stk. 1, nr. 2.
For personer, der driver virksomhed som bankierer eller vekselerere eller  

 i øvrigt udøver næring ved køb og salg af fordringer eller driver  

 næringsvirksomhed ved finansiering, indgår gevinst og tab vedrørende denne  

 virksomhed, herunder på finansielle kontrakter, i den personlige indkomst,  

 jf. personskattelovens § 4, stk. 3, 1. og 2. pkt. ...............« Terminskontrakter og aftaler om køberetter og salgsretter, der omfattes af  

 bestemmelserne, er nærmere beskrevet i Skatteministeriets cirkulære nr. 134  

 af 29. juli 1992, pkt. 120-129.
» 120. En terminskontrakt (forwardkontrakt) er en aftale om  

 overdragelse af et aktiv eller en gældsforpligtelse til en på forhånd fastsat  

 pris, hvor afvikling af kontrakten finder sted efter aftaletidspunktet.  

 Terminskontrakter giver således erhververen og udstederen pligt til at købe  

 henholdsvis sælge en fastsat mængde af et bestemt aktiv eller passiv på en  

 bestemt fremtidig dato til en pris, der er aftalt i kontrakten.
Som  

 terminskontrakter betragtes dog ikke aftaler, hvor afviklingstidspunktet nok  

 ligger senere end aftaletidspunktet, men hvor afvikling finder sted inden for  

 den afviklingsfrist, der på området anses for at være sædvanlig.
Sådanne  

 forretninger anses således fortsat for spotforretninger og falder dermed uden  

 for §§ 8 C-G.
Futures er terminskontrakter, der er kendetegnet ved at være  

 standardiserede med hensyn til f.eks. løbetid, kontraktstørrelse og  

 underliggende aktiver.
 Ved terminskontrakter er der symmetri mellem erhververens og udstederens  

 risiko, da der er tale om en gensidig forpligtelse.
121. Afviklingsdagen vil ofte være en fast defineret dato, f.eks.  

 den 1. januar 1993, men dette er ikke en betingelse for, at der foreligger en  

 terminskontrakt.
En afviklingsdag foreligger også i situationer, hvor f.eks.  

 et køb udløses af en bestemt begivenhed, selv om denne begivenhed ikke kan  

 tidsfæstes på forhånd.
Tilsvarende gælder med hensyn til den aftalte pris, at denne typisk vil  

 kunne opgøres præcist allerede ved aftalens indgåelse.
En pris kan imidlertid  

 også anses for aftalt, selv om der ikke på forhånd foreligger en præcist  

 fastsat overdragelsespris.
Dette gælder f.eks., hvis der er fastsat nærmere  

 regler om et beregningsgrundlag og/eller nogle beregningsprincipper, der  

 medfører, at der ikke er væsentlig usikkerhed om den fremtidige  

 overdragelsespris.
122. En option er en køberet eller en salgsret, som en udsteder  

 indrømmer en erhverver.
Optionen giver erhververen en ret, men ikke en pligt  

 til at købe eller sælge en bestemt mængde af et bestemt aktiv eller passiv på  

 eller inden en udløbsdag til en aftalt pris.
Ved udløbsdagen forstås den dag,  

 hvor kontrakten udnyttes eller udløber uudnyttet.
Udstederen har en pligt til  

 henholdsvis at sælge eller købe.
Erhververen af en option har således en  

 valgret, mens udstederen har en tilsvarende eventualforpligtelse.
Erhververen  

 betaler en præmie (optionspræmien) til udstederen for retten til at købe  

 eller sælge det underliggende aktiv.
Erhververens tabsrisiko er begrænset til  

 den betalte præmie, mens gevinstmuligheden i princippet er ubegrænset.  

 Udstederens gevinstmulighed er begrænset til den modtagne præmie, hvorimod  

 tabsrisikoen i princippet er ubegrænset.
Ved optioner er der altså ikke, som  

 ved terminskontrakter, symmetri mellem udsteders og erhververs risiko.
123. Udløbsdagen vil ofte være en fast defineret dato, f.eks. den  

 1. januar 1993, men dette er ikke en betingelse for, at der foreligger en  

 option.
En udløbsdag foreligger også i situationer, hvor f.eks. et køb  

 udløses af en bestemt begivenhed, som ikke kan tidsfæstes på forhånd.
Der kan  

 eksempelvis være tale om en sådan køberet, som gensidigt indrømmes aktionærer  

 i en aktionæroverenskomst, og hvorefter aktionærerne kan købe den aktiepost,  

 som en udtrædende aktionær ønsker at afhænde.
Tilsvarende gælder med hensyn til den aftalte pris, at denne typisk vil  

 kunne opgøres præcist allerede ved aftalens indgåelse.
En pris kan imidlertid  

 også anses for aftalt, selv om der ikke på forhånd foreligger en præcist  

 fastsat overdragelsespris.
Dette gælder f.eks., hvis der er fastsat nærmere  

 regler om et beregningsgrundlag og/eller nogle beregningsprincipper, der  

 medfører, at der ikke er væsentlig usikkerhed om den fremtidige  

 overdragelsespris.
124. Ved en aftale om en køberet forstås en aftale om, at  

 køberettens indehaver (erhververen) har en ret, men ikke en pligt til at  

 erhverve et aktiv eller et passiv til en på forhånd aftalt pris på eller  

 inden en bestemt dato.
Udstederen er forpligtet til at sælge, hvis køberetten  

 udnyttes.
Selv om køberetter ligesom andre finansielle kontrakter typisk har en kort  

 løbetid, kan de løbe over en flerårig periode.
En køberet kan således f.eks.  

 give erhververen ret til om 3 år at erhverve en post aktier til en på forhånd  

 fastsat kurs.
En køberet til en aktiepost til en forud fastsat kurs er omfattet af  

 lovens § 8 C, hvad enten køberetten er indeholdt i en aktionæroverenskomst  

 eller et andet aftalegrundlag.
Dette gælder også, selv om der ikke betales en  

 præmie for retten, således som det kan være tilfældet for køberetter, der  

 udstedes til et selskabs medarbejdere.
I aktionæroverenskomster vil der ofte  

 ikke være fastsat en overdragelsespris, men prisen vil afhænge af selskabets  

 fremtidige værdi.
En sådan aftale vil ikke være omfattet af § 8 C.
 Køberetten kan være omfattet af § 8 C, selv om der i aftalen er fastsat  

 betingelser, der indebærer, at der kan herske en vis usikkerhed om, hvorvidt  

 retten vil blive udnyttet.
 125. En aftale om en salgsret er en aftale om, at salgsrettens  

 indehaver (erhververen) har en ret, men ikke en pligt til at afstå et aktiv  

 eller passiv til en på forhånd aftalt pris på eller inden en bestemt dato.  

 Udstederen af salgsretten er forpligtet til at købe, hvis salgsretten  

 udnyttes.
 126. Begrebet warrant bruges i flere betydninger og kan vedrøre  

 aktiver som aktier, obligationer eller valuta.
 En warrant kan således bl.a. være en ret til at købe (eller sælge)  

 allerede udstedte aktier eller til at tegne nye aktier.
Indeholder warranten en ret til at købe f.eks. aktier eller obligationer,  

 er den omfattet af § 8 C.
Som et eksempel kan nævnes en covered warrant, der  

 giver indehaveren ret til at købe aktier i et givet selskab, idet udstederen  

 af warranten, der f.eks. kan være et pengeinstitut, indestår for leveringen  

 af aktierne, såfremt køberetten udnyttes.
En warrant, der er en tegningsret til aktier m.v., beskattes derimod efter  

 aktieavancebeskatningslovens regler.
Tegningsretter til aktier m.v. er  

 udtrykkeligt undtaget fra § 8 C, jf. § 8 D, stk. 1, nr. 2; se pkt. 132.
 Warrants, der indeholder retten til at tegne obligationer, bortset fra  

 konvertible obligationer, er omfattet af § 8 C.
 Ved den skattemæssige behandling af warrants må det derfor afgøres  

 konkret, hvilke(t) regelsæt der skal anvendes.
127. Et selskabs indløsningsret i henhold til selskabets vedtægter  

 er omfattet af § 8 C.
Også en interessentskabskontrakt vil ofte indeholde  

 købe- og salgsretter.
§ 8 C kan også finde anvendelse på aftaler om bytteret.
En bytteret  

 indebærer en ret til at afstå et aktiv mod at erhverve et andet aktiv og  

 indeholder således både en afståelsesret og en erhvervelsesret.
128. Reglerne om terminskontrakter samt aftaler om købe- og  

 salgsretter anvendes på andre aftale- og kontrakttyper end de nævnte, hvis de  

 er sammensat af terminskontrakter samt købe- og salgsretter.
Det gælder  

 f.eks. en aftale om en køberet til en terminskontrakt.
Indeholder en kontrakt  

 derimod ikke de ovenfor nævnte elementer, beskattes den efter  

 skattelovgivningens almindelige regler.
Man skal være opmærksom på, at finansielle kontrakter kan indgå i såkaldte  

 puljeordninger.
Der kan bl.a. være tale om valutapuljer, hvor f.eks. et  

 pengeinstitut for en række investorer samlet foretager investering i fremmed  

 valuta ved anvendelse af finansielle kontrakter.
Finansielle kontrakter,  

 f.eks. i form af valutaterminsforretninger, kan også indgå som et element i  

 en puljeordning, hvor der ud over i finansielle kontrakter investeres i andre  

 formuegoder, der beskattes efter andre regler, eksempelvis obligationer,  

 aktier eller råvarer.
 Det er således ikke aftalens betegnelse, der er afgørende for, om aftalen  

 er omfattet af de særlige regler om finansielle kontrakter.
129. Som et eksempel på en kontraktart, der kan være omfattet af  

 kursgevinstlovens regler, kan nævnes en swap.
En swapaftale er en ubetinget  

 gensidig forpligtelse indgået på aftaledagen mellem normalt to parter om  

 bytte af rente- og eventuelt afdragsbetalinger på to (reelle eller fiktive)  

 lån eller fordringer.
Swapmarkedet er præget af individuelle aftaler med  

 særdeles forskellige kontraktbestemmelser.
Består swapaftalen af et antal  

 elementer, sker beskatningen af de enkelte elementer og ikke af instrumentet  

 som sådant.
Indgår der i en swap elementer i form af terminskontrakter og  

 aftaler om købe- og salgsretter, sker beskatningen efter §§ 8 C-G for disse  

 elementers vedkommende.
Det gælder f.eks., hvis swappen består af en række  

 terminsforretninger.
For swaps gælder derfor, at det ved en konkret vurdering af aftalen må  

 afgøres, hvorvidt reglerne for finansielle kontrakter skal anvendes i forhold  

 til swapaftalen eller enkelte elementer i denne.
Det afgørende ved denne  

 vurdering er, i hvilket omfang der foreligger en køberet, en salgsret eller  

 en terminskontrakt i swapaftalen.« Til § 30 Bestemmelsen indeholder en udtømmende opregning af en  

 række konkrete kontraktstyper, der er undtaget fra kursgevinstlovens  

 beskatningsregler.
Disse kontraktstyper er undtaget, fordi de omfatter aftaler, der nok  

 benyttes som finansielle kontrakter, men som er karakteriseret ved, at de er  

 tæt knyttet op på levering af det underliggende aktiv.
Det er  

 uhensigtsmæssigt, at anvende de skattemæssige regler herunder lagerprincippet  

 for finansielle kontrakter i kursgevinstloven på normale købsaftaler.
Det  

 gælder eksempelvis dagligdags aftaler, der indeholder tilbud om køb og salg  

 af varer og tjenesteydelser.
Den skattemæssige behandling af disse kontrakter  

 dækkes i forvejen af andre skattemæssige regler.
 § 30 omfatter dels undtagelser, der hidtil har været indeholdt i den  

 nuværende kursgevinstlov § 8 D, og dels en række nye undtagelser fra  

 kursgevinstlovens regler om finansielle kontrakter.
 De hidtidige undtagelser i kursgevinstloven er omtalt i Skatteministeriets  

 cirkulære nr. 134 af 29. juli 1992, pkt. 130.
» 130. Terminskontrakter og aftaler om købe- og salgsretter  

 omfatter en lang række aftaler, der ikke benyttes som finansielle kontrakter.  

 Det gælder i første række dagligdags aftaler, der indeholder tilbud om køb og  

 salg af varer og tjenesteydelser.
De skattemæssige regler om finansielle  

 kontrakter, herunder lagerprincippet, skal ikke anvendes på sådanne aftaler.  

 I § 8 D opregnes en række kontraktformer, der er undtaget fra reglerne.
Dette  

 medfører, at gevinst og tab på de pågældende kontrakter ikke skal medregnes  

 efter bestemmelserne i §§ 8 C-G.
De pågældende kontrakter skal i stedet  

 behandles efter skattelovgivningens almindelige regler, jf. § 8 D, stk.  

 3.« De enkelte kontraktstyper, der ikke omfattes af kursgevinstlovens regler  

 for finansielle kontrakter, er:
Fast ejendom Aftaler vedrørende fast ejendom er undtaget fra de skattemæssige regler  

 for finansielle kontrakter efter de gældende regler, jf den nuværende  

 kursgevinstlovs § 8 D, stk. 1, nr. 1. Bestemmelsen foreslås uændret overført  

 til § 30, stk. 1, nr. 1.
 Den hidtidige bestemmelse er beskrevet i Skatteministeriets cirkulære nr.  

 134 af 29. juli 1992, pkt. 131.
 »131. § 8 C anvendes ikke på aftaler vedrørende fast ejendom,  

 jf. § 8 D, stk. 1, nr. 1. Sædvanlige slutsedler om overdragelse af fast  

 ejendom behandles således ikke efter § 8 C, selv om slutsedler kan betragtes  

 som terminskontrakter.
Beskatningen af aftaler vedrørende fast ejendom er i stedet som hidtil  

 reguleret i ejendomsavancebeskatningsloven for så vidt angår  

 ikke-næringsskattepligtiges terminskontrakter og køberetter.
For så vidt  

 angår næringsskattepligtiges kontrakter og ikke-næringsskattepligtiges  

 salgsretter, reguleres beskatningen af statsskatteloven.« Aktietegningsretter Tegningsretter til aktier m.v. har hidtil været undtaget fra beskatning i  

 henhold til den nuværende kursgevinstlovs § 8 D, stk. 1, nr. 2. Bestemmelsen  

 foreslås uændret overført til § 30, stk. 1, nr. 2.
 Tegningsretter til aktier m.v. er beskrevet i Skatteministeriets cirkulære  

 nr. 134 af 29. juli 1992, pkt. 132.
»132. Tegningsretter til aktier m.v. er ligeledes undtaget  

 fra beskatning efter § 8 C, jf. § 8 D, stk. 1, nr. 2. Ved en tegningsret  

 forstås en ret udstedt af et selskab, som berettiger erhververen til at tegne  

 nyudstedte aktier m.v. eller konvertible obligationer i selskabet.
Sådanne  

 retter beskattes efter aktieavancebeskatningslovens regler.
Tegningsretter  

 betegnes undertiden som warrants; om dette begreb henvises i øvrigt til pkt.  

 126 ovenfor.« Kurskontrakter Efter den nuværende kursgevinstlov § 8 D, stk. 1, nr. 3, er kurskontrakter  

 under visse betingelser fritaget for beskatning som finansiel kontrakt.
De  

 hidtidige regler er beskrevet i Skatteministeriets cirkulære nr. 134 af 29.  

 juli 1992, pkt. 133.
»133. Undtaget fra beskatning efter § 8 C er efter § 8 D,  

 stk. 1, nr. 3, endvidere kurskontrakter.
Det drejer sig om låntagers salg og  

 køb af obligationer på termin i forbindelse med kurssikring ved optagelse og  

 indfrielse af realkreditlån eller realkreditlignende lån.
Undtagelsen gælder alene, såfremt sælger henholdsvis køber ikke er  

 generelt skattepligtig efter kursgevinstlovens § 2 (selskaber) eller  

 næringsskattepligtig efter § 3 (personer) eller driver næring ved omsætning  

 af fast ejendom.
For skattepligtige, der er omfattet af disse regler, er  

 kurskontrakter omfattet af § 8 C.« Fritagelsen for beskatning efter de nuværende regler omfatter således  

 alene personer, der hverken er næringsdrivende efter kursgevinstloven eller  

 næringsdrivende med fast ejendom.
 Fritagelsen gælder for såvel obligationslån som for kontantlån.
Da det ikke findes hensigtsmæssigt, at gevinster og tab på kurskontrakter  

 i forbindelse med optagelse og indfrielse af realkreditlån adskilles fra den  

 almindelige opgørelse af gevinst og tab på gæld, og fra avanceopgørelsen ved  

 afståelse af fast ejendom, hvortil de pågældende kontrakter knytter sig,  

 foreslås det, at fritagelsen af kurskontrakter gøres mere generel.
Det  

 indebærer en ændring for selskaber og for personer, der driver  

 næringsvirksomhed ved finansiering eller næring ved omsætning med fast  

 ejendom.
 Forslaget skal endvidere ses i sammenhæng med forslaget om, at gevinst og  

 tab på gæld, der indgår i avanceopgørelsen for ejendomme, der er erhvervet  

 som led i næring, er undtaget fra kursgevinstloven.
 Fritagelsen gælder dog ikke for realkreditinstitutter, pengeinstitutter og  

 andre kreditinstitutter, når kurskontrakten er udstedt som led i de  

 pågældende institutters næringsvirksomhed ved finansiering, jf. forslagets §  

 30, stk. 2.
Det foreslås, at fritagelsen udvides til at omfatte alle former for  

 kurskontrakter og ikke kun kurskontrakter i form af terminskontrakter og  

 futures.
Også kurskontrakter i form af optioner bliver dermed omfattet af  

 fritagelsen.
 Endvidere foreslås fritagelsen udvidet til også at omfatte kurskontrakter  

 i forbindelse med refinansiering og rentetilpasning af realkreditlån og  

 realkreditlignende lån.
 Fritagelsen er betinget af, at der rent faktisk ske en udnyttelse af  

 kontrakten, jf. forslagets § 30, stk. 3.
Fritagelsen for beskatning som finansiel kontrakt betyder, at  

 kurskontrakterne skal behandles efter skattelovgivningens almindelige regler,  

 dvs. sammen med det underliggende aktiv.
Gevinst og tab på en kurskontrakt  

 vil dermed indgå i opgørelsen af gevinst og tab på det lån, der optages m.v.  

 Lånet anses for optaget m.v. på kontraktstidspunktet (terminkontrakter)  

 henholdsvis udnyttelsestidspunktet (optioner) og den aftalte kontraktspris  

 (ved optioner tillagt/fratrukket en eventuelt betalt optionspræmie) anses for  

 værdien ved lånets påtagelse henholdsvis indfrielsessummen.
Ved kontantlån påvirker kursen på de underliggende obligationer  

 rentefastsættelsen henholdsvis indfrielsesbeløbets størrelse.
Ved kurssikring  

 af kontantlån i forbindelse med optagelsen vil gevinst/tab på kontrakten  

 således blive indregnet i lånet gennem rentefastsættelsen og ved kurssikring  

 i forbindelse med indfrielse vil gevinst/tab på kontrakten indgå i opgørelsen  

 af gevinst/tab på det lån, der indfries.
Hvor gevinst og tab på kontrakten påvirker rentefastsættelsen vil  

 beskatning ske gennem rentefradraget.
Hvor gevinst og tab på kontrakten  

 indgår i avanceopgørelsen på lånet, beror beskatningen på kursgevinstlovens  

 regler om beskatning af gevinst og tab på gæld og på statsskattelovens regler  

 (næringsejendomme).
Konverteringsretter Konverteringsretter er efter den nuværende kursgevinstlovs § 8 D, stk. 1,  

 nr. 4, undtaget fra kursgevinstlovens regler om finansielle kontrakter.  

 Ifølge Skatteministeriets cirkulære nr. 134 af 29. juli 1992, pkt. 134  

 beskrives konverteringsretter således:
»134. Konverteringsretter, der er knyttet til konverterbare  

 obligationer, gældsbreve og andre pengefordringer, omfattes ligeledes ikke af  

 § 8 C, jf. § 8 D, stk. 1, nr. 4. Som eksempel kan nævnes den ret, som en  

 skyldner typisk har til at indfri et sælgerpantebrev til kurs 100.  

 Konverteringsretten er i realiteten en køberet til pantebrevet, men er  

 undtaget fra § 8 C.
En skyldners eventuelle ret til at erhverve sine udstedte  

 fordringer med henblik på fornyet afståelse heraf er derimod ikke undtaget  

 fra § 8 C.
De omhandlede konverteringsretter beskattes sammen med den obligation  

 eller det pantebrev, de er en del af.« Aftaler om køb og salg af ikke-børsnoterede aktier Det foreslås, at aftaler om køb og salg af ikke-børsnoterede aktier  

 undtages fra reglerne i lovforslagets § 29 om beskatning som en finansiel  

 kontrakt.
Bestemmelsen omfatter alle aftaler.
Der er således ikke  

 begrænsninger i karakteren af den finansielle kontrakt.
Eksempelvis vil også  

 aftaler om køb eller salg af ikke-børsnoterede aktier på termin være  

 omfattet.
 Det er alene en betingelse, at de aktier aftalen vedrører er unoterede på  

 tidspunktet for aftalens indgåelse, jf. forslagets § 30, stk. 4. En  

 efterfølgende børsnotering vil således ikke føre aftalen ind under reglerne  

 for beskatning af finansielle kontrakter.
 Bestemmelsen vedrører alene kontrakter, der kan afvikles og bliver  

 afviklet ved levering, jf. forslagets § 30, stk. 3.
 Når kontrakten afvikles ved levering er aktiernes skattemæssige  

 anskaffelsessum eller afståelsessum den aftalte kontraktspris  

 (terminskontrakter) eller den aftalte kontraktspris, dvs. aktiernes købe-  

 eller salgskurs, plus den betalte optionspræmie (købe- og salgsretter).  

 Gevinst eller tab på aftalen indgår således i avanceopgørelsen for aktierne.  

 Aktierne anses endvidere for købt eller solgt på kontraktstidspunktet  

 (terminskontrakter) eller udnyttelsestidspunktet (købe- og salgsretter).
 Selskaber beskattes ved afståelse af aktier med en ejertid på mindre end 3  

 år efter aktieavancebeskatningslovens § 2. Fortjeneste medregnes til den  

 skattepligtige indkomst, mens tab på aktier kan modregnes i tilsvarende  

 aktiegevinster i det pågældende indkomstår eller fremføres i indtil det femte  

 indkomstår herefter.
 Fortjeneste og tab ved afståelse af aktier efter en ejertid på tre år  

 eller mere er indkomstopgørelsen uvedkommende.
 Personers aktieavancer ved salg af unoterede aktier ejet i under tre år  

 beskattes som kapitalindkomst.
Fortjeneste ved salg af unoterede aktier med en ejertid på tre år eller  

 mere beskattes som aktieindkomst.
Tab ved afståelse af unoterede aktier kan  

 fradrages i aktieindkomsten.
For selskaber vil den foreslåede ændring medføre en udskydelse af  

 beskatningen til den endelige afståelse, medmindre afståelsen først sker  

 efter tre år, idet hele gevinsten i så fald er skattefri.
Er der tale om tab  

 og er selskabet ikke næringsdrivende, medfører forslaget en begrænsning af  

 den hidtidige fradragsret, i og med at tabet indgår i resultatet for den  

 underliggende aktie.
For personer betyder forslaget først og fremmest en udskydelse af  

 beskatningen til den endelige afståelse.
Det betyder samtidig, at der ikke  

 opstår et modsætningsforhold mellem reglerne i kursgevinstloven og  

 aktieavancebeskatningsloven, hvorefter der ikke er fradragsret eller  

 begrænset muligheder for at fratrække et tab efter kursgevinstloven, mens der  

 sker en beskatning af fortjenesten på den samme aktie efter  

 aktieavancebeskatningsloven.
I forhold til den situation, hvor aftalen hviler  

 på en option, som ikke udnyttes, betyder forslaget, at personen ikke længere  

 kan modregne en betalt præmie i andre gevinster.
 Undtagelsen vil blandt andet omfatte aftaler i aktionæroverenskomster og  

 optioner til ledende medarbejder, der omfatter ikke-børsnoterede aktier.  

 Afgrænsningen af ikke- børsnoterede aktier følger den gældende definition i  

 aktieavancebeskatningsloven.
Valutakontrakter i forbindelse med køb og salg af værdipapirer Valutaterminskontrakter benyttes især i forbindelse med køb og salg af  

 udenlandske værdipapirer.
Ved sådanne handler medgår der sædvanligvis mere  

 end de 2 afviklingsdage, der er det sædvanlige for handel med danske  

 værdipapirer, og som betyder, at handelsaftalen ikke anses for en finansiel  

 kontrakt.
 For at ligestille disse handler, hvad enten det er udenlandske eller  

 danske værdipapirer, foreslås det, at valutaterminskontrakter i forbindelse  

 med køb og salg af værdipapirer, der har en løbetid, der svarer til sædvanlig  

 afviklingstid for handel med de værdipapirer, som valutaterminskontrakten  

 vedrører, undtages fra reglerne om beskatning af kontrakter som selvstændige  

 finansielle instrumenter.
 Undtagelsen fra beskatning efter reglerne for finansielle kontrakter er  

 betinget af, at de værdipapirer valutaterminskontrakten vedrører rent faktisk  

 leveres, jf. forslagets § 30, stk. 3.
Når kontrakten afvikles ved levering er værdipapirernes skattemæssige  

 anskaffelsessum eller afståelsessum den aftalte kontraktspris.
Fortjeneste  

 eller tab på kontrakten indgår således i avanceopgørelsen for værdipapirerne.  

 Værdipapirerne anses endvidere for købt eller solgt på kontraktstidspunktet.
Sædvanlige aftaler Bestemmelsen om sædvanlige aftaler om levering af varer og andre aktiver  

 samt tjenesteydelser til privat brug i modtagerens virksomhed eller som  

 produkt af egen virksomhed, jf. den gældende kursgevinstlovs § 8 D, stk. 2,  

 foreslås videreført uændret i § 30, stk. 1, nr. 7.
 Bestemmelsen er nærmere beskrevet i Skatteministeriets cirkulære nr. 134  

 af 29. juli 1992, pkt. 135.
» 135. Endelig finder § 8 C, jf. § 8 D, stk. 2, heller ikke  

 anvendelse på sædvanlige aftaler om levering af varer og tjenester til privat  

 brug eller til brug i modtagerens virksomhed eller som produkt af egen  

 virksomhed.
Det er en betingelse, at kontrakten kun kan opfyldes ved  

 levering, og at den ikke et noteret på børs m.v.
Derimod er varens eller  

 tjenestens art eller virksomhedens karakter uden betydning for, om aftalen er  

 omfattet af undtagelsesreglen.
Såvel omsætnings- som anlægsaktiver er  

 omfattet af undtagelsesreglen.
Sædvanlige aftaler om levering af varer som produkt af egen virksomhed kan  

 f.eks. være landbrugeres aftaler om salg af deres høstresultat til senere  

 levering.
Sådanne aftaler er omfattet af undtagelsesbestemmelsen i § 8 D,  

 stk. 2, såfremt betingelserne herfor i øvrigt er opfyldt.
Dagligdags aftaler, der indeholder tilbud om levering af varer og  

 tjenester til privat brug eller til brug i virksomhed, kan ligeledes være  

 omfattet af undtagelsesbestemmelsen i § 8 D, stk. 2. Disse aftaler har typisk  

 en sådan karakter, at kontrakterne ikke kan anvendes som finansielle  

 kontrakter.
For sådanne dagligdags aftaler betales der som regel ikke  

 vederlag, mens betaling af en præmie er karakteristisk ved aftaler om købe-  

 og salgsretter, der anvendes som finansielle kontrakter.
Som eksempel på  

 kontrakter omfattet af § 8 D, stk. 2, kan nævnes sådanne køberetter, som ofte  

 er indeholdt i leasingkontrakter.
Her vil der i reglen være tale om levering  

 af varer til privat brug eller til brug i en virksomhed, ligesom kontrakten  

 kun kan opfyldes ved levering.
Hvad angår kravet om, at kontrakten kun kan opfyldes ved levering, skal  

 dette være forudsat allerede ved indgåelsen af kontrakten.
Opfyldes  

 kontrakten alligevel senere ved differenceafregning, anses dette som  

 dokumentation for, at kontrakten kunne opfyldes på anden måde end ved  

 levering.
Kontrakten omfattes dermed af § 8 C.
 Kontrakten må ikke være noteret på børs m.v. . . .
Opfylder den ene kontraktpart ikke disse betingelser, beskattes denne  

 kontraktpart efter reglerne i §§ 8 C-G.
Således vil f.eks. et foderstoffirma,  

 der indgår aftale med en landmand om at købe dennes høstresultat, skulle  

 beskattes efter reglerne om finansielle kontrakter, hvis firmaet omsætter den  

 indgåede aftale.
 Alle andre kontrakter vedrørende varer og tjenester, det vil sige  

 kontrakter, der kan anvendes som finansielle instrumenter, omfattes af § 8 C.  

 Indgår en skattepligtig f.eks. modgående kontrakter vedrørende sin  

 produktion, vil der være tale om finansielle kontrakter«.
Ved kontrakter noteret på børs m.v. er hidtil forstået kontrakter noteret  

 på officielle børser samt tillige kontrakter noteret på markeder, hvor  

 kontrakterne i praksis er lige så likvide.
Det findes imidlertid mere  

 hensigtsmæssigt, at afgrænsningen af kontrakter noteret på børs m.v. fremover  

 i stedet følger definitionen af børsnoterede aktier i  

 aktieavancebeskatningsloven.
 Det foreslås, at undtagelsen vedrørende de sædvanlige aftaler ikke skal  

 omfatte skattepligtige, der udøver næring ved køb og salg af finansielle  

 kontrakter eller driver næringsvirksomhed ved finansiering, jf. forslagets §  

 30, stk. 6. For disse skattepligtige finder reglerne i lovforslagets § 29 om  

 finansielle kontrakter anvendelse for de sædvanlige aftaler, som de  

 pågældende måtte indgå.
Valutakontrakter i forbindelse med indgåelse af aftaler om levering af  

 varer og andre aktiver samt tjenesteydelser til privat brug eller til brug i  

 modtagerens virksomhed eller som produkt af egen virksomhed Valutaterminskontrakter benyttes også i forbindelse med indgåelse af  

 aftaler om levering af varer og andre aktiver samt tjenesteydelser.
Det sker  

 især ved eksport og import.
Når valutaterminskontrakter skattemæssigt behandles som en selvstændig  

 kontrakt beskattes gevinst og tab på valutaterminskontrakten efter  

 lagerprincippet.
I praksis er der givet tilladelse til at anvende  

 realisationsprincippet under følgende betingelser:
 1. Kontrakterne skal være begrundet i den primære drift.
 2. Der skal være tale om en valutakontrakt, der modsvarer køb eller salg  

 af varer eller tjenesteydelser, der importeres eller eksporteres.
3. Ved kurssikring af salgsindtægter for eksporterede varer skal  

 kontrakten angå varer, der ikke er leveret/faktureret ved indkomstårets  

 udløb.
Ved kurssikring af købsprisen for importerede varer skal kontrakten  

 angå varer, der ikke er leveret /faktureret ved indkomstårets udløb. (Kurstab  

 på fordringer eller gæld opstået ved allerede faktureret/leveret eksport  

 eller import kan fratrækkes i den skattepligtige indkomst efter  

 lagerprincippet pr. ultimo).
 4. Der må ikke indgås modgående kontrakter.
 5. Fastholdelse af lagerprincippet skal være til væsentlig økonomisk  

 ulempe for virksomheden.
 6. Der må ikke konkret være mulighed for, at en dispensation åbner op til  

 skattearbitrage.
Det foreslås, at valutaterminskontrakter i forbindelse med sædvanlige  

 aftaler behandles som en integreret del af kontrakten om levering af varer og  

 andre aktiver samt tjenesteydelser.
Det afbøder de økonomiske ulemper, der  

 dels skyldes lagerprincippet, dels de skattemæssige regler om begrænsning af  

 fradrag for tab, når valutaterminskontrakten behandles som en selvstændig  

 kontrakt i forhold til den kontrakt, som den vedrører.
Som for de sædvanlige  

 aftaler er det en betingelse, at valutaterminskontrakten ikke er noteret på  

 børs m.v. og som for de sædvanlige aftaler er skattepligtige, der udøver  

 næring ved køb og salg af finansielle kontrakter eller driver  

 næringsvirksomhed ved finansiering, ikke omfattet.
 Forslaget vil også give mulighed for, at virksomheder kan indgå  

 valutaterminskontrakter i forbindelse med igangværende arbejder til afdækning  

 af valutakursrisiko på indtægter og udgifter til produkt af egen virksomhed,  

 uden at der skal ske beskatning efter kursgevinstlovens regler om finansielle  

 kontrakter.
I de tilfælde, hvor valutaterminskontrakter afdækker en valutakursrisiko  

 på udgifter eller indtægter, som fradrages eller beskattes efter reglerne for  

 igangværende arbejder, vil gevinster og tab på valutaterminskontrakten  

 påvirke opgørelsen af udgiften/indtægten.
Udgiften skal således opgøres som  

 det beløb, som skal betales for den valuta, som anvendes til betalingen, og  

 indtægten skal opgøres som det beløb, som opnås for den valuta, som modtages.  

 Gevinst og tab på valutaterminskontrakten gøres dermed til en del af udgiften  

 eller indtægten.
Aftaler om afståelse af virksomhed Aftaler om hel eller delvis afståelse af en virksomhed herunder  

 immaterielle aktiver er ikke omfattet af de gældende fritagelser for  

 beskatning af gevinst og tab på finansielle kontrakter.
 Det foreslås, at aftaler om hel eller delvis afståelse af virksomhed  

 herunder andele af en virksomhed og interessentskabsandele, der kun kan  

 afvikles ved en overdragelse af virksomheden fritages for beskatning efter  

 reglerne om finansielle kontraker, og i stedet behandles som det  

 underliggende aktiv.
 Sådanne aftaler er ofte af længere varighed, og vedrører en konkret  

 virksomhed, hvor der kun kan ske levering, og som ikke egner sig som  

 finansiel kontrakt.
Ikke modgående kontrakter Det angives i § 30, stk. 5, at det i relation til aftaler om køb og salg  

 af ikke-børsnoterede aktier, valutakontrakter i forbindelse med køb og salg  

 af værdipapirer samt sædvanlige aftaler og valutakontrakter i forbindelse  

 hermed er en betingelse for at fritage disse fra beskatning efter  

 kursgevinstlovens regler om finansielle kontrakter, at der ikke er indgået  

 modgående kontrakter.
Lagerprincippet er netop valgt i forbindelse med avanceopgørelsen af  

 gevinster og tab på finansielle kontrakter for at forhindre skattearbitrage.  

 Uden lagerprincippet vil det være muligt at udskyde en skat ved at indgå to  

 modgående kontrakter.
En værdistigning på den ene kontrakt vil automatisk  

 medføre et fald i værdien på den anden kontrakt.
Den kontrakt, hvorpå der er  

 et tab kan dermed realiseres umiddelbart forud for et indkomstårs udgang,  

 mens den kontrakt, hvorpå der er en gevinst realiseres umiddelbart inde i det  

 nye indkomstår.
 For at sikre, at der ikke opstår sådanne muligheder som følge af, at de  

 nævnte kontrakter fritages fra kursgevinstlovens beskatningsregler for  

 finansielle kontrakter, stilles det som en yderligere betingelse for at  

 undtage disse kontrakter fra kursgevinstlovens almindelige regler for  

 finansielle kontrakter, at der ikke er indgået modgående kontrakter.
Modgående kontrakter er to (eller flere) kontrakter, hvor et givent aktiv  

 købes på en (eller flere) kontrakt(er) og af samme deltager sælges på en  

 anden eller flere kontrakter.
En aktionæroverenskomst, der både indeholder  

 køberetter og salgsretter, anses ikke for at indeholde modgående kontrakter.  

 Det er herved lagt til grund, at den foreskrevne begivenhed i aftalen (f.eks.  

 egen eller en medaktionærs fratræden) giver den enkelte kontraktspart ret til  

 enten at købe eller sælge, men ikke ret til både at købe og sælge.
Er  

 sidstnævnte situationen, vil der derimod være tale om modgående kontrakter.
Under henvisning til formålet med at stille som betingelse at der ikke må  

 være indgået modgående kontrakter, foreslås det, at modgående kontrakter  

 defineres bredt, dvs. således at alle situationer, hvor der kan siges at  

 foreligge et økonomisk interessefællesskab inddrages.
Det foreslås således,  

 at også modgående kontrakter indgået af den skattepligtiges ægtefælle, af et  

 selskab, som den skattepligtige er koncernforbundet med eller af et selskab,  

 hvor den skattepligtige er hovedaktionær eller omvendt skal betragtes som en  

 modgående kontrakt.
Levering Det er i forhold til kurskontrakter, aftaler om køb og salg af  

 ikke-børsnoterede aktier, valutakontrakter i forbindelse med køb og salg af  

 værdipapirer og aftaler om hel eller delvis afståelse af virksomhed m.m. en  

 udtrykkelig betingelse, at det underliggende aktiv rent faktisk leveres, jf.  

 forslagets § 30, stk. 3. For sædvanlige aftaler om levering af varer og andre  

 aktiver samt tjenesteydelser og valutakontrakter i forbindelse hermed fremgår  

 kravet om levering direkte af bestemmelsen, jf. § 30, stk. 1, nr. 7.
Hvis en kontrakt afvikles ved differenceafregning, anses det for  

 godtgjort, at kontrakten faktisk kunne opfyldes på anden måde end ved  

 levering, uanset aftalegrundlagets formelle indhold.
Den skattepligtige skal  

 dermed beskattes af kontrakten efter kursgevinstlovens almindelige regler for  

 finansielle kontrakter, herunder lagerprincippet.
Der vil derfor kunne blive  

 tale om efterreguleringer af den skattepligtige indkomst.
Betyder  

 efterreguleringen, at der i et eller flere år skal ske en forhøjelse af  

 skatteansættelsen, kan der ske ordinær genoptagelse i henhold til  

 skattestyrelseslovens § 35, stk. 1, hvis varsling af forhøjelsen kan ske  

 inden for 3-års fristen.
Da kravet om efterregulering af den skattepligtige  

 indkomst vil være udløst af, at det efterfølgende viser sig, at de  

 oprindelige betingelser for erhvervelsen/forpligtelsen, nemlig at  

 kontrakten/aftalen skal behandles som en finansiel kontrakt, giver anledning  

 til en højere skatteansættelse, vil der endvidere, hvor differenceafregningen  

 sker efter 3-års fristens udløb, f.eks. 7 år efter kontraktens indgåelse,  

 kunne ske ekstraordinær genoptagelse i henhold til skattestyrel-seslovens §  

 35, stk. 2.
 Til § 31 Forslaget svarer i hovedtræk til § 8 F i den nuværende  

 kursgevinstlov, men foreslås begrænset til alene at omfatte selskaber.
 Bestemmelsen er den ene af to særregler om begrænsning i adgangen til at  

 fratrække tab på de kontrakter, der er omtalt under bemærkningerne til § 29.
Begrænsningen medfører, at tab i visse tilfælde alene kan fradrages i  

 gevinst på finansielle kontrakter efter nærmere regler.
Bestemmelsen er  

 således en afvigelse i forhold til den generelle symmetriske beskatning af  

 finansielle kontrakter.
 Bestemmelsen vedrører de såkaldte aktiebaserede kontrakter.  

 Fradragsbegrænsingen for disse kontrakter er beskrevet i Skatteministeriets  

 cirkulære nr. 134 af 29. juli 1992, pkt. 149-155.
» Aktiebaserede kontrakter 149. § 8 F indebærer, at der i visse tilfælde sker begrænsninger i  

 fradraget for tab på aktiebaserede kontrakter.
Begrænsningerne medfører, at  

 tab alene kan fradrages i gevinst på finansielle kontrakter efter nærmere  

 regler.
 Baggrunden for den begrænsede fradragsret er et ønske om at undgå de  

 muligheder for skattearbitrage, som ville kunne opstå ved samspillet mellem  

 reglerne om finansielle kontrakter og aktieavancebeskatningslovens regel om  

 skattefrihed for minoritetsaktionærer af fortjeneste ved salg af aktier efter  

 3 års ejertid.
150. Aktiebaserede kontrakter er kontrakter, der indeholder ret  

 eller pligt til at afstå eller erhverve aktier m.v. omfattet af  

 aktieavancebeskatningsloven, Aktiebegrebet omfatter herefter - ud over aktier  

 anparter i anpartsselskaber, andelsbeviser og lignende værdipapirer samt  

 tegningsretter, aktieretter og konvertible obligationer.
En aktiebaseret  

 kontrakt kan være en kontrakt eller aftale, der er baseret på en børsnoteret  

 aktie, et aktieindeks, eller som i øvrigt indeholder et væsentligt  

 aktieelement.
Som eksempel kan nævnes en køberet til en terminskontrakt, der  

 har en aktie som underliggende aktiv.
151. Reglerne om tabsfradragsbegrænsning gælder for såvel  

 kontrakter, der kan indebære salg af aktier m.v., som kontrakter, der kan  

 indebære køb af aktier m.v.
Der er dog den forskel, at begrænsningsreglerne  

 for kontrakter vedrørende aktiesalg omfatter en større gruppe skattepligtige  

 end begrænsningsreglerne for kontrakter vedrørende aktiekøb.
 152. Den begrænsede adgang til tabsfradrag for kontrakter, der kan  

 indebære salg af aktier m.v., gælder for de skattepligtige, herunder  

 selskaber og personer, der ikke er næringsskattepligtige efter  

 aktieavancebeskatningslovens § 3, jf. kursgevinstlovens § 8 F, stk. 1. Det  

 betyder med andre ord, at alene selskaber og personer, der driver  

 næringsvirksomhed med aktier, har fuld fradragsret for tab på sådanne  

 kontrakter.
Begrænsningerne vedrørende kontrakter om aktiesalg rammer f.eks. udstedte  

 køberetter (dvs. påtagne salgsforpligtelser) og erhvervede salgsretter til  

 aktier samt salg af aktier på terminskontrakt.
De tilsvarende finansielle  

 kontrakter, der er baseret på et aktieindeks, er ligeledes omfattet af  

 begrænsningsreglerne.
153. Den begrænsede adgang til fradrag for tab på kontrakter, der  

 kan indebære køb af aktier m.v., gælder for skattepligtige efter  

 kildeskattelovens §§ 1 og 2, når det ikke godtgøres, at kontrakten har  

 tilknytning til erhvervsmæssig virksomhed.
Der er tale om kontrakter indgået  

 af personer i tilfælde, hvor kontrakten ikke har tilknytning til den  

 pågældende skattepligtiges erhvervsvirksomhed.
Hvorvidt der foreligger en  

 sådan tilknytning, beror på en konkret vurdering.
Ved vurderingen kan der  

 tages udgangspunkt i praksis vedrørende den tidligere gældende affattelse af  

 § 6, stk. 1, hvorefter personers gevinst og tab på fordringer og gæld i  

 fremmed valuta indgik i indkomstopgørelsen, såfremt fordringen eller gælden  

 havde tilknytning til erhvervsmæssig virksomhed.
 For øvrige skattepligtige, herunder personer, for hvem kontrakten har  

 tilknytning til den pågældendes erhvervsmæssige virksomhed, samt selskaber,  

 gælder ingen begrænsninger i fradragsretten.
Begrænsningerne vedrørende kontrakter om aktiekøb rammer f.eks. udstedte  

 salgsretter (dvs. påtagne købsforpligtelser) og erhvervede køberetter til  

 aktier samt køb af aktier på termin.
Også de tilsvarende finansielle  

 kontrakter, der er baseret på et aktieindeks, er omfattet af reglerne.
154. Tabsfradragsbegrænsningen i § 8 F, stk. 2, indebærer, at tab  

 på aktiebaserede kontrakter kan fradrages i den skattepligtige indkomst i det  

 omfang, det på samme kontrakt har været en beskattet gevinst i de 5  

 forudgående indkomstår set under et.
Tabet skal således kunne rummes i en  

 skattepligtig nettogevinst på kontrakten for de 5 forudgående år.
Med andre  

 ord skal der være konstateret en gevinst på kontrakten, hvori der ikke er  

 modregnet tab fra andre kontrakter eller eventuelt tab fra den pågældende  

 kontrakt fra indkomstår, som ligger forud for de 5 seneste.
Begrundelsen for  

 denne fradragsadgang er, at der på grund af lagerprincippet kan være sket  

 beskatning af en gevinst i et tidligere år, selv om denne gevinst senere  

 udlignes af et tilsvarende tab på samme kontrakt.
Tab fradrages i det  

 indkomstår, tabet vedrører.
Der skal således ikke ske regulering af  

 indkomstopgørelsen for de tidligere indkomstår.
Denne fradragsadgang gælder kun samme kontrakt.
Er kontrakten forlænget,  

 anses som udgangspunkt en ny kontrakt for indgået.
 Et overskydende tab på kontrakten kan efter § 8 F, stk. 3, modregnes i det  

 pågældende indkomstårs samt de følgende 5 indkomstårs nettogevinster på såvel  

 aktiesalgs- som aktiekøbskontrakter på . . .
Tab, der kan modregnes i et tidligere år, kan ikke fremføres til et senere  

 år.
Tabet skal således udnyttes i det tidligst mulige år.
 155. Et tab, der ikke kan modregnes i den skattepligtiges  

 nettogevinster i indkomståret efter ovenstående retningslinjer, kan overføres  

 til modregning i en eventuel ægtefælles nettogevinster i indkomståret på  

 kontrakter, der indeholder ret eller pligt til at afstå eller erhverve . . .  

 aktie . . .
Et eventuelt overskydende tab kan fremføres til modregning i ægtefællens  

 nettogevinst på kontrakter, der indeholder ret eller pligt til at afstå eller  

 erhverve . . . aktie . . . i de efterfølgende 5 indkomstår.
Det er en  

 forudsætning, at tabet ikke kan modregnes hos den skattepligtige i det  

 pågældende indkomstår.
Modregning af tab i gevinst på ægtefællens kontrakter forudsætter, at  

 ægtefællerne er samlevende ved indkomstårets udgang.« Hidtil har overskydende tab alene kunnet fradrages i nettogevinster på  

 kontrakter, der indeholder ret eller pligt til at afstå eller erhverve  

samme aktie som den tabsgivende kontrakt, jf. den nuværende  

 kursgevinstlov § 8 F, stk. 3. Efter forslaget er det ikke længere en  

 betingelse for modregningen, at nettogevinsten hidrører fra kontrakter  

 vedrørende samme aktie, som den aktie den tabsgivende kontrakt omhandler.  

 Gevinster på kontrakter, der vedrører aktier omfattet af  

 aktieavancebeskatningslovens § 2 a kan efter forslaget ikke indgå i  

 opgørelsen af nettogevinsterne.
Tab på aktiebaserede kontrakter, herunder  

 kontrakter vedrørende § 2 a-aktier kan således aldrig fradrages eller  

 modregnes i gevinster på kontrakter vedrørende § 2 a-aktier.
 Til § 32 Forslaget svarer i hovedtræk til reglerne i § 8 G i den  

 nuværende kursgevinstlov.
 Bestemmelsen omfatter som hidtil kun personer, men udvides til også at  

 omfatte personers aktiebaserede kontrakter.
 Bestemmelsen er den anden af to særregler om begrænsning i adgangen til at  

 fratrække tab på de kontrakter, der er omtalt under bemærkningerne til § 29.  

 Der henvises i øvrigt til bemærkningerne til § 31.
 Tabsfradragsbegrænsningsreglen vedrører samtlige kontrakter for personer,  

 bortset fra kontrakter der har tilknytning til erhvervsmæssig virksomhed.  

 Tabsfradragsbegrænsningsreglen finder dog heller ikke anvendelse i forhold  

 til aktiebaserede kontrakter, såfremt den skattepligtige driver  

 næringsvirksomhed med aktier.
Der er med forslaget tale om en mindre lempelse af  

 tabsfradragsbegrænsningsreglerne, i og med at tabsfradragsbegræsningsreglerne  

 for aktiebaserede og ikke-aktiebaserede kontrakter efter forslaget slås  

 sammen til en regel.
Derved vil tab på aktiebaserede kontrakter fremover  

 kunne modregnes i nettogevinster på øvrige kontrakter og omvendt.
 De gældende regler er beskrevet i Skatteministeriets cirkulære nr. 134 af  

 29. juli 1992, pkt. 157-159. Da forslaget for kontrakter indgået af personer  

 bygger på hovedprincipperne i de hidtidige regler angående øvrige kontrakter,  

 kan den gældende fortolkning stadig anvendes.
» Øvrige kontrakter 157. Også for så vidt angår ikke-aktiebaserede finansielle  

 kontrakter, her benævnt øvrige kontrakter, gælder der for visse  

 skattepligtige begrænsninger i retten til at fratrække tab.
 Efter § 8 G gælder der begrænsninger i retten til at fradrage tab på  

 personers ikke-erhvervsmæssige øvrige kontrakter.
Hvorvidt der foreligger erhvervsmæssig tilknytning må afgøres ud fra en  

 konkret vurdering.
Ved vurderingen kan der tages udgangspunkt i praksis  

 vedrørende den tidligere gældende affattelse af § 6, stk. 1, hvorefter  

 personers gevinst og tab på fordringer og gæld i fremmed valuta indgik i  

 indkomstopgørelsen, såfremt fordringen eller gælden havde tilknytning til  

 erhvervsmæssig virksomhed.
Eksempelvis anses en valutaterminskontrakt, der  

 indgås med henblik på at sikre en virksomheds tilgodehavender og leverancer,  

 for at have erhvervsmæssig tilknytning.
 Heraf følger, at ........... de personer, for hvem kontrakten har  

 tilknytning til personens erhvervsmæssige virksomhed, har fuld fradragsret på  

 øvrige kontrakter.
158. Tabsfradragsbegrænsningen i § 8 G, stk. 2, indebærer, at tab  

 på ikke-erhvervsmæssige øvrige kontrakter kan fradrages i den skattepligtige  

 indkomst i det omfang, en nettoopgørelse for de 5 senest forudgående  

 indkomstår for samtlige .......... kontrakter set under et udviser gevinst,  

 som ikke er anvendt til modregning af tab fra ældre indkomstår.
Fradrag kan  

 således foretages, hvis der er konstateret en gevinst, hvori der ikke er  

 modregnet tab på andre ikke-erhvervsmæssige øvrige kontrakter.
Tab kan  

 fradrages, uanset om gevinsten vedrører en kontrakt med eller uden  

 erhvervsmæssig tilknytning, og tab kan fradrages, uanset om den tabgivende og  

 gevinstgivende kontrakt ikke er af samme type, f.eks. en  

 valutaterminskontrakt og en obligationsoption.
Tab fradrages i det indkomstår, tabet vedrører.
Der skal således ikke ske  

 regulering af indkomstopgørelsen for de tidligere indkomstår.
 Et overskydende tab på kontrakten kan efter § 8 G, stk. 3, modregnes i det  

 pågældende indkomstårs samt de følgende 5 indkomstårs nettogevinster på . . .  

 kontrakter.
Tab, der kan fradrages i et tidligere år, kan ikke fremføres til et senere  

 år.
Tabet skal således udnyttes i det tidligst mulige år.
 159. Et tab, der ikke kan fradrages eller modregnes efter  

 ovenstående retningslinjer, kan overføres til modregning i en eventuel  

 ægtefælles nettogevinster i indkomståret på .... kontrakter, herunder  

 kontrakter med erhvervsmæssig tilknytning.
Et eventuelt overskydende tab kan fremføres til modregning i ægtefællens  

 nettogevinst på . . . kontrakter i de efterfølgende 5 indkomstår.
Det er en  

 forudsætning, at tabet ikke kan modregnes hos den skattepligtige i det  

 pågældende indkomstår.
Modregning af tab i gevinst på ægtefællens kontrakter forudsætter, at  

 ægtefællerne er samlevende ved indkomstårets udgang.« Til § 33 Forslaget svarer til § 8 E i den nuværende  

 kursgevinstlov.
 Bestemmelsen indeholder reglerne for opgørelse m.v. af gevinst og tab på  

 finansielle kontrakter, der omfattes af § 29 i lovforslaget.
 Det foreslås, at der sker visse præciseringer af opgørelsesreglerne.
Det præciseres for det første, at hvis kontrakten er anskaffet før  

 skattepligtens indtræden, finder de generelle regler om indgangsværdier i  

 selskabsskatteloven, fondsbeskatningsloven og kildeskatteloven om  

 anskaffelsestidspunktet og anskaffelsessummen anvendelse.
Disse regler blev  

 indført ved lov nr. 312 af 17. maj 1995 om ændring af forskellige skattelove  

 (International beskatning). Der blev ved denne lejlighed gennemført regler om  

 indgangsværdier for aktiver ved personers og selskabers flytning til Danmark  

 og for udenlandske selskaber, der inddrages under dansk sambeskatning.  

 Aktiver ansættes til handelsværdien på tidspunktet, hvor personen eller  

 selskabet bliver fuldt skattepligtigt.
For det andet foreslås det præciseret i lovteksten, at aktiver, som  

 overdrages i forbindelse med afviklingen af en finansiel kontrakt omfattet af  

 kursgevinstlovens regler, anses for overdraget på afviklingsdagen til  

 afviklingsdagens markedspris.
Det er i overensstemmelse med hidtidig praksis,  

 jf.
Skatteministeriets cirkulære nr. 134 af 29. juli 1992, pkt. 136.
 Efter forslagets § 33, stk. 2 kan skatteministeren i ganske særlige  

 tilfælde tillade, at gevinst og tab medregnes efter realisationsprincippet.  

 Efter § 8 E i den nuværende kursgevinstlov er dispensationskompetencen  

 tillagt Ligningsrådet.
 Det er tanken, at kompetencen til at tillade anvendelse af  

 realisationsprincippet ved bemyndigelse efter lovforslagets § 39 skal  

 tillægges den kommunale skattemyndighed.
 Den gældende bestemmelse om opgørelse af gevinst og tab på finansielle  

 kontrakter er i øvrigt beskrevet i Skatteministeriets cirkulære nr. 134 af  

 29. juli 1992, pkt. 136-145.
 » Opgørelse m.v.
136. Gevinst og tab på finansielle kontrakter, der er omfattet af  

 § 8 C, opgøres efter separationsprincippet, hvorved gevinst eller tab opgøres  

 uden hensyn til de skattemæssige regler, der gælder for det underliggende  

 aktiv.
Gevinst og tab opgøres således uafhængigt af det skattemæssige  

 resultat for det underliggende aktiv.
Opgørelsen er ligeledes uafhængig af  

 formålet med anvendelse af de finansielle kontrakter.
Separationsprincippet  

 indebærer også, at der sker en selvstændig skattemæssig opgørelse af gevinst  

 og tab på den finansielle kontrakt, uanset om kontrakten afvikles ved  

 levering.
Sker der levering af det underliggende aktiv, opgøres kontraktens  

 resultat på leveringsdagen (afviklingsdagen), og det leverede aktiv anses for  

 anskaffet henholdsvis afstået på afviklingsdagen og til afviklingsdagens  

 markedspris.
Lagerprincippet 137. Efter § 8 E, stk. 1, skal gevinst eller tab på finansielle  

 kontrakter opgøres efter lagerprincippet, dvs. ved udgangen af hvert  

 indkomstår, uanset om gevinst og tab er realiseret.
Lagerprincippet skal  

 anvendes af alle skattepligtige og realrenteafgiftspligtige.
Baggrunden for indførelsen af lagerprincippet er et ønske om at hindre  

 muligheden for risikofri skattetænkning i form af skatteudskydelse.
Ved brug  

 af realisationsprincippet ville det være muligt at foretage skatteudskydelse  

 ved at indgå to enslydende, men modsatrettede finansielle kontrakter, f.eks.  

 samtidig købe og sælge samme aktiv på termin og lade kontrakterne udløbe  

 umiddelbart efter indkomstårets slutning.
Dispositionen ville være risikofri,  

 da tab på den ene kontrakt modsvares af gevinst på den anden kontrakt.
Den  

 tabgivende kontrakt kunne realiseres umiddelbart før og den gevinstgivende  

 kontrakt umiddelbart efter indkomstårets udløb.
Under et realisationsprincip  

 kunne der herved opnås et rentefrit lån svarende til skatteværdien af det  

 realiserede tab.
 138. Gevinsten eller tabet opgøres som forskellen mellem  

 kontraktens værdi ved indkomstårets begyndelse og ved dets udløb.
 Er kontrakten anskaffet (dvs. indgået eller overtaget) i indkomståret,  

 opgøres gevinst eller tab som forskellen mellem kontraktens anskaffelsessum  

 (ved optioner præmien) og kontraktens værdi ved indkomstårets udløb.  

 Tilsvarende gælder for kontrakter, der er realiseret (dvs. afstået, udnyttet  

 eller udløbet uudnyttet) i indkomståret, at gevinst eller tab opgøres som  

 forskellen mellem værdien ved årets begyndelse og værdien ved realiseringen.
 For terminskontrakters vedkommende er værdien ved realiseringen værdien på  

 afviklingsdagen.
For købe- og salgsretters vedkommende er værdien ved realiseringen enten  

 afståelsessummen, hvis kontrakten afstås, eller værdien på udløbsdagen, dvs.  

 den dag, kontrakten udnyttes eller udløber uudnyttet.
Værdien på udløbsdagen  

 beregnes som forskellen mellem markedsværdien af det underliggende aktiv på  

 udløbsdagen og den aftalte købe- henholdsvis salgssum for aktivet.
 Er kontrakten anskaffet og realiseret inden for samme indkomstår, opgøres  

 gevinsten eller tabet som forskellen mellem anskaffelsessummen og værdien ved  

 realiseringen.
 Omkostninger i forbindelse med indgåelse af finansielle kontrakter, f.eks.  

 gebyrer og kurtage, medregnes i henholdsvis anskaffelsessum og afståelsessum  

 for den pågældende kontrakt.
 Eksempel på opgørelse:
 En skattepligtig indgår den 1. november i år 1 en terminsaftale om køb af  

 en post obligationer til levering den 1. marts i år 2. Den 1. marts i år 2  

 afvikles handlen ved levering, og obligationerne videresælges den 1. juni i  

 år 2.
 Resultatet for terminskontrakten i år 1 opgøres som forskellen mellem  

 kontraktens værdi ved indkomstårets udløb og kontraktens anskaffelsessum.  

 Kontraktens værdi ved indkomstårets udløb kan opgøres som forskellen mellem  

 den aftalte kurs (kontraktkursen) (95) og terminskursen pr. 31. december (96)  

 (kursen på en tilsvarende kontrakt med samme restløbetid som den pågældende  

 kontrakt). Ses bort fra gebyrer m.v., er årets resultat 1.
 Resultatet i år 2 opgøres som forskellen mellem kontraktens værdi ved  

 leveringen den 1. marts og kontraktens værdi ved indkomstårets begyndelse.  

 Kontraktens værdi ved leveringen kan opgøres som forskellen mellem den  

 aftalte kurs (95) og spotkursen på leveringstidspunktet (98). Årets resultat  

 kan således opgøres til 2.
 Obligationerne anses for anskaffet den 1. marts 1992 til kurs 98. Ved salg  

 af obligationerne den 1. juni i år 2 til kurs 99 udgør avancen forskellen  

 mellem købskursen (98) og salgskursen (99), hvilket beløb beskattes efter  

 reglerne om gevinst og tab på fordringer og gæld.
Værdiansættelse af urealiserede kontrakter 139. Værdien af en finansiel kontrakt ved indkomstårets udløb skal  

 opgøres til værdien i handel og vandel (markedsværdien). Finansielle  

 kontrakter kan være børsnoterede, og det underliggende aktiv er typisk  

 børsnoteret.
Kan der konstateres en børsnoteret værdi, vil markedsværdien  

 være den på børsen noterede værdi ved indkomstårets udløb.
Foreligger der  

 ingen børsnotering, må værdien af finansielle kontrakter i princippet opgøres  

 som anskaffelsessummen ved indkomstårets udløb for en tilsvarende finansiel  

 kontrakt, der har samme restløbetid som den pågældende kontrakt.
140. For futures, som omsættes af Garantifonden for Danske  

 Optioner og Futures ved Københavns Fondsbørs, opgøres og afregnes gevinst og  

 tab løbende.
Reguleringen medfører, at kontrakternes værdi og bogføring af  

 gevinst og tab til stadighed er opgjort efter lagerprincippet.
På sådanne  

 kontrakter opstår der derfor kun kortvarigt og i mindre omfang urealiserede  

 gevinster eller tab.
Værdiansættelsen af kontrakten er dermed altid foretaget  

 til markedsværdien.
For så vidt angår optioner i Garantifondens regi opgøres og afregnes  

 gevinst og tab efter realisationsprincippet.
Ved indkomstårets udløb skal der  

 derfor foretages ultimoreguleringer i forbindelse med opgørelsen af det  

 skattemæssige resultat.
141. For børsnoterede valutaterminskontrakter gælder, at  

 markedsværdien for kontrakter med udløb på samme dag som den oprindelige  

 kontrakt fremgår af børslisterne.
Er der tale om en valuta, der ikke er  

 noteret, eller er kontraktens løbetid ikke i overensstemmelse med  

 angivelserne i børslisterne, vil markedsværdien ofte kunne oplyses af  

 udstederen af den oprindelige kontrakt.
142. Selv om kontrakten ikke er noteret på børs, vil man i mange  

 tilfælde med rimelig sikkerhed kunne fastsætte en markedsværdi, da  

 kontrakterne som oftest har en relativt kort løbetid og i mange tilfælde er  

 prisfastsat ud fra et underliggende børsnoteret aktiv.
Da langt de fleste  

 kontrakter er baseret på gængse underliggende aktiver, må det formodes, at  

 involverede kontraktformidlere i disse tilfælde vil være i stand til at  

 levere oplysninger om værdien af kontrakterne.
For terminskontrakter gælder,  

 at terminskursen principielt kan bestemmes ud fra kursen på spotmarkedet med  

 fradrag af afkastet på det underliggende aktiv frem til terminstidspunktet og  

 med tillæg af renten for et lån over det pågældende tidsrum.
 143. I de tilfælde, hvor kontrakten ikke er børsnoteret, er  

 ligningsmyndighederne berettiget til at foretage en skønsmæssig  

 værdiansættelse.
Værdiansættelse af kontrakter uden for de organiserede markeder skal ske  

 under hensyn til forholdene på markedet.
Navnlig markederne for visse råvarer  

 er præget af betydelig uro, og der forekommer relativt store kortvarige  

 prissvingninger såvel på spotmarkedet som på terminsmarkedet.
Da vurderingen  

 af likviditetsgraden i sådanne tilfælde kan være særdeles vanskelig, må  

 markedsværdien af disse kontrakter ansættes forsigtigt i årene forud for  

 realisation af gevinst og tab på kontrakten.
144. Det må i øvrigt antages, at den værdiansættelse af  

 finansielle kontrakter, der skal foretages med henblik på den skattemæssige  

 opgørelse, i en række tilfælde allerede foretages i andre sammenhænge.
I  

 dansk regnskabspraksis foretages der således i en vis udstrækning, eventuelt  

 afhængig af intentionerne med indgåelsen af finansielle kontrakter,  

 værdiansættelse efter markedsværdien, idet urealiserede gevinster og tab  

 resultatføres løbende.
Dispensation fra lagerprincippet 145. Anvendelse af lagerprincippet kan i ganske særlige tilfælde  

 give betydelige problemer, og der er derfor i loven indført en  

 dispensationsadgang.
Ligningsrådet kan herefter give tilladelse til, at  

 virksomheder i sådanne tilfælde kan anvende realisationsprincippet, jf. § 8  

 E, stk. 2.
Det er forudsat, at dispensation kun vil blive givet i ganske få tilfælde,  

 og det er en betingelse for at få dispensation, at anvendelse af  

 lagerprincippet vil være en væsentlig økonomisk ulempe for virksomheden.  

 Dette indebærer blandt andet, at der skal være betydelige omkostninger  

 forbundet med at frigøre likviditet til skattebetalinger, f.eks. ved at  

 realisere gevinster på kontrakten og eventuelt indgå en ny kontrakt.
Det  

 indebærer endvidere, at dispensation normalt kun vil blive givet for  

 kontrakter med lang løbetid, hvor lagerprincippet betyder en væsentlig  

 fremrykket beskatning i tilfælde af gevinst.
Denne betingelse vil ikke være  

 opfyldt, såfremt gevinst på kontrakten realiseres inden det tidspunkt, hvor  

 skatten af den lagerbeskattede gevinst forfalder.
En betingelse for dispensation er endvidere, at virksomheden ikke har  

 tegnet modgående kontrakter, der i store træk neutraliserer den fremtidige  

 risiko på den oprindelige kontrakt.
Det skyldes, at lagerprincippet ved  

 modgående kontrakter ikke medfører en likviditetsmæssig belastning, da  

 gevinst på den ene kontrakt modsvares af tab på den modgående kontrakt.
Ifølge § 8 E, stk. 2, er det ligeledes en betingelse for dispensation, at  

 kontrakterne indgås som led i virksomhedens primære drift for at sikre  

 leverancer til og fra virksomheden.
Der vil typisk være tale om  

 valutaterminskontrakter og kontrakter vedrørende virksomhedens råvarer eller  

 produkter.
Kontrakter med obligationer eller aktier som underliggende aktiver  

 vil derimod ikke kunne omfattes af en dispensation.
Det påhviler virksomheden at godtgøre over for Ligningsrådet, at  

 betingelserne for dispensation er opfyldt.
Dispensationen vil normalt  

 forudsætte, at ansøgningen indgives, senest når kontrakten indgås.
Der bør ikke gives dispensation til virksomheden til generelt at anvende  

 realisationsprincippet.
Derimod vil det være hensigtsmæssigt, at  

 virksomhederne får tilladelse til at fravige lagerprincippet for visse typer  

 af kontrakter, der opfylder de betingelser, der er nævnt ovenfor.
Herved  

 undgås, at Ligningsrådet skal tage stilling til ansøgninger vedrørende den  

 enkelte kontrakt.
Hvis der gives dispensation, betyder det, at fortjeneste eller tab på  

 kontrakten opgøres efter realisationsprincippet.
Det vil sige, at beskatning  

 sker, når kontrakten udløber eller afstås.« Til § 34 Forslaget svarer i princippet til § 9, stk. 1, i den  

 nuværende kursgevinstlov.
 Bestemmelsen fastslår, at afståelse eller erhvervelse af en fordring, gæld  

 eller en kontrakt ved gave eller arv anses for henholdsvis køb og salg.
 Det forslås dog præciseret, at bestemmelsen ikke gælder i det omfang,  

 erhververen succederer i overdragerens skattemæssige stilling.
 De gældende regler for fordringer og gæld er omtalt i Skatteministeriets  

 cirkulære nr. 134 af 29. juli 1992, pkt. 114.
» Overdragelse og erhvervelse ved gave eller arveforskud 114. Overdragelse og erhvervelse af en fordring ved gave eller  

 arveforskud betragtes som henholdsvis afståelse eller anskaffelse, jf. § 9,  

 stk. 1. Der ses her bort fra de særlige regler i kildeskattelovens § 33 C om  

 succession ved familieoverdragelse af virksomhed.
Som afståelsessum  

 henholdsvis anskaffelsessum anvendes den værdi, der lægges til grund ved  

 beregningen af gaveafgift eller indkomstskat.
Hvis overdragelsen ikke er  

 gaveafgiftspligtig eller indkomstskattepligtig, anvendes handelsværdien på  

 overdragelsestidspunktet.« For finansielle kontrakter beskrives de gældende regler i  

 Skatteministeriets cirkulære nr. 134 af 29. juli 1992, pkt. 146.
» Overdragelse og erhvervelse ved gave eller arveforskud 146. Overdragelse og erhvervelse af en kontrakt omfattet af § 8 C  

 ved gave eller arveforskud betragtes som henholdsvis afståelse eller  

 anskaffelse, jf. § 9, stk. 1. Som afståelsessum henholdsvis anskaffelsessum  

 anvendes den værdi, der lægges til grund ved beregningen af gaveafgift eller  

 indkomstskat.
Hvis overdragelsen eller erhvervelsen ikke er  

 gaveafgiftspligtig eller indkomstskattepligtig, anvendes værdien i handel og  

 vandel på overdragelsestidspunktet.« Til § 35 Forslaget svarer til § 9, stk. 2, i den nuværende  

 kursgevinstlov.
 Det præciseres dog, at reglerne også gælder for  

 selvpensioneringsordninger, der er omfattet af pensionsbeskatningsloven.
 Bestemmelsen fastslår, at en skattepligtigs indskud af en fordring eller  

 kontrakt eller udlodning af en sådan fra en kapitalpension, en ratepension  

 eller en selvpensioneringsordning anses som afståelse henholdvis erhvervelse,  

 selv om ejerforholdet ikke ændres.
 Den nuværende bestemmelse er omtalt i Skatteministeriets cirkulære nr. 134  

 af 29. juli 1992, pkt. 115 og 147.
» Indskud i og udlodning fra pensionsopsparing 115. Indskud af en fordring i en rateopsparing i pensionsøjemed  

 eller en opsparing i pensionsøjemed, der er omfattet af  

 pensionsbeskatningsloven, sidestilles med afståelse, jf. § 9, stk. 2. Som  

 afståelsessum anvendes værdien på indskudstidspunktet.
Udlodning af en fordring fra en rateopsparing eller en pensionsopsparing  

 sidestilles med erhvervelse.
Som anskaffelsessum anses værdien på  

 udlodningstidspunktet.
 147. Indskud af en kontrakt i en rateopsparing i pensionsøjemed  

 eller en opsparing i pensionsøjemed, der er omfattet af  

 pensionsbeskatningsloven, sidestilles med afståelse, jf. § 9, stk. 2. Som  

 afståelsessum anvendes værdien på indskudstidspunktet.
Udlodning af en kontrakt fra en rateopsparing eller en pensionsopsparing  

 sidestilles med erhvervelse.
Som anskaffelsessum anses værdien på  

 udlodningstidspunktet.« Til § 36 § 36, stk. 1, indeholder en henvisning til de generelle  

 regler i henholdsvis selskabsskattelovens § 4 A og kildeskattelovens § 9 om  

 fastsættelsen af indgangsværdier, når skattepligten indtræder.
Disse  

 bestemmelser omfatter også fordringer og gæld samt finansielle kontrakter.
 Reglerne går ud på, at fordringer og gæld samt kontrakter anses for  

 anskaffet på det faktiske anskaffelsestidspunkt til handelsværdien på  

 tilflytningstidspunktet.
 Efter henholdsvis selskabsskattelovens § 4 A, stk. 6, og kildeskattelovens  

 § 9, stk. 6, finder reglerne også anvendelse for udenlandske selskaber og  

 personer, der bliver begrænset skattepligtige her i landet.
Efter lovforslagets § 22, stk. 1, beskattes overkursen ved stiftelse eller  

 overtagelse af et lån stiftet som et overkurslån ved stiftelsen eller  

 overtagelsen.
Bestemmelsen er en værnsregel mod, at personer, der ellers ikke  

 er skattepligtige af gevinst på gæld, stifter sådanne lån og opnår en  

 skattefri kursgevinst, mens renteudgiften er fradragsberettiget.
Det foreslås i § 36, stk. 2, at beskatning på overkurslån også skal finde  

 sted, når skattepligten indtræder, såfremt lånet er stiftet før  

 skattepligtens indtræden, og lånet ikke er indfriet ved skattepligtens  

 indtræden.
Overkursen opgøres som forskellen mellem fordringens værdi ved  

 skattepligtens indtræden og det beløb, som debitor skal indfri.
 Til § 37 Forslaget svarer til § 8 B i den nuværende  

 kursgevinstlov.
Bestemmelsen omhandler beskatning af visse urealiserede gevinster og tab  

 på fordringer, gæld og finansielle kontrakter ved fraflytning m.v.
Hensigten  

 med bestemmelsen er at sikre dansk beskatning af gevinster og tab, som er  

 optjent i forbindelse med skattepligt til Danmark, men ikke realiseret ved  

 skattepligtsophør m.v.
I bemærkningerne til § 2 og § 12 omtales de ændringer, der foreslås  

 foretaget i loven angående hvilke personer og selskaber, - den subjektive  

 skattepligt - der beskattes efter reglerne i kursgevinstloven.
Disse  

 ændringer får ingen betydning for hvilke gevinster og tab, der beskattes ved  

 fraflytning m.v. efter § 37, fordi udvidelsen af beskatningen alene kan få  

 betydning for begrænset skattepligtige selskaber og personer, der ejer fast  

 ejendom.
Når beskatningen ophører efter bestemmelsen i selskabsskattelovens §  

 2, stk. 1, litra b, eller kildeskattelovens § 2, stk. 1, litra e, ophører  

 skattepligten i forbindelse med afståelse af den faste ejendom, hvorved  

 beskatningen af eventuelle gevinster og tab på gælden sker i denne  

 forbindelse.
Ved lov nr. 312 af 17. maj 1995 om ændring af forskellige skattelove  

 (International beskatning) blev der indført generelle regler om beskatning  

 ved skattepligtens ophør for selskaber og personer.
Disse regler har ingen  

 selvstændig betydning for beskatning af gevinst og tab på fordringer, gæld og  

 finansielle kontrakter, der reguleres af kursgevinstlovens særregler i § 37.
 § 37 omfatter ikke den situation, hvor et selskabs skattepligt til Danmark  

 ophører, fordi ledelsens sæde flyttes til udlandet, Grønland eller Færøerne.  

 Denne situation er derimod omfattet af reglerne i selskabsskattelovens § 5,  

 stk. 7. Efter denne bestemmelse anses aktiver og passiver, som ikke efter  

 ledelsens fraflytning fortsat er omfattet af dansk beskatning, for afhændet  

 på fraflytningstidspunktet og salgssummen ansættes til handelsværdien på  

 fraflytningstidspunktet.
 De hidtidige regler om, at ophørsbeskatning efter kursgevinstloven alene  

 finder sted, når et begrænset skattepligtigt selskab, jf.  

 selskabsskattelovens § 2, stk. 1, litra a, og fuldt eller begrænset  

 skattepligtige personer, har været skattepligtige her til landet i mindst 5  

 år ud af de seneste 10 år foreslås ændret, således at der alene stilles krav  

 om skattepligt her til landet i mindst 7 år ud af de seneste 10 år.  

 Udvidelsen til 7 år betyder, at personer, der har valgt beskatning efter  

 kildeskattelovens § 48 E og som overholder de tidsmæssige begrænsninger efter  

 bestemmelsen, ikke vil blive beskattet af urealiserede gevinster og tab ved  

 fraflytningen.
 Bestemmelsens hidtidige anvendelsesområde er beskrevet i  

 Skatteministeriets cirkulære nr. 134 af 29. juli 1992, pkt. 164-178.
» Kredsen af skattepligtige omfattet af § 8 B 164. Reglerne i § 8 B omfatter personer, der har været fuldt  

 skattepligtige til Danmark efter kildeskattelovens § 1 eller begrænset  

 skattepligtige efter § 2, stk. 1, litra d (fast driftssted). Reglerne  

 omfatter desuden selskaber m.v., der har været begrænset skattepligtige efter  

 selskabsskattelovens § 2, stk. 1, litra a (fast driftssted). En tilknytning  

 til Danmark af en vis varighed er dog en betingelse for beskatningen, jf. § 8  

 B, stk. 3; se herom pkt. 171. Danske selskaber, fonde, foreninger m.v.  

 omfattes ikke af reglerne i § 8 B; se pkt. 170.
Personer 165. For personer finder reglerne i § 8 B anvendelse, når en  

 persons skattepligt efter kildeskattelovens § 1 ophører på grund af  

 fraflytning.
Fraflytningen sidestilles med realisation af fordringer, gæld og  

 finansielle kontrakter.
 Hvis personen ved fraflytningen i stedet bliver begrænset skattepligtig af  

 erhvervsvirksomhed med fast driftssted her i landet, jf. kildeskattelovens §  

 2, stk. 1, litra d, anses fordringer, gæld og finansielle kontrakter, som  

 indgår i denne erhvervsvirksomhed, dog ikke for realiserede.
166. En person kan endvidere blive omfattet af bestemmelserne i §  

 8 B ved flytning af skattemæssigt hjemsted.
En sådan situation kan foreligge,  

 hvis en person bevarer fuld skattepligt til Danmark efter fraflytning og  

 desuden ved tilflytning bliver fuldt skattepligtig til en fremmed stat,  

 Færøerne eller Grønland (dobbeltdomicil). Hvis der er indgået en  

 dobbeltbeskatningsoverenskomst med den pågældende stat, og personen efter  

 reglerne i dobbeltbeskatningsoverenskomsten bliver hjemmehørende i  

 tilflytningsstaten, skal dette ved anvendelsen af reglerne i § 8 B  

 ligestilles med ophør af skattepligt efter kildeskattelovens § 1. Dette  

 betyder, at gevinst og tab på fordringer, gæld og finansielle kontrakter  

 anses for realiseret på tidspunktet, hvor personen bliver hjemmehørende uden  

 for Danmark.
 Hvis personens fulde skattepligt til Danmark omfatter indkomst, som efter  

 reglerne i dobbeltbeskatningsoverenskomsten med den pågældende stat kan  

 henføres til erhvervsvirksomhed med fast driftssted her i landet som nævnt i  

 kildeskattelovens § 2, stk. 1, litra d, anses fordringer, gæld og finansielle  

 kontrakter, som indgår i denne erhvervsvirksomhed, dog ikke for realiserede.
167. For en person, der er begrænset skattepligtig her til landet  

 af en erhvervsvirksomhed med fast driftssted her i landet, jf.  

 kildeskattelovens § 2, stk. 1, litra d, finder reglerne anvendelse, hvis den  

 begrænsede skattepligt ophører, fordi personen ophører med at drive  

 erhvervsvirksomhed gennem det faste driftssted i Danmark.
Dette gælder dog  

 ikke, hvis den begrænsede skattepligt ophører, fordi den pågældende bliver  

 fuldt skattepligtig til Danmark.
 Ligeledes anses fordringer, gæld og finansielle kontrakter, som den  

 skattepligtige overfører fra det faste driftssted til udlandet, for  

 realiserede.
168. Efter reglerne i kildeskattelovens §§ 26 A og B har  

 overdragelser af aktiver mellem samlevende ægtefæller, der begge et fuldt  

 skattepligtige her til landet, normalt ingen skattemæssige konsekvenser.
I §  

 8 B, stk. 5, er imidlertid fastsat en undtagelse hertil.
Skattefriheden i  

 kildeskattelovens §§ 26 A og B gælder således ikke, når der overdrages  

 fordringer og finansielle kontrakter mellem ægtefæller, selv om de begge er  

 fuldt skattepligtige og anses for samlevende i skattemæssig henseende efter  

 kildeskattelovens § 4, såfremt en af ægtefællerne efter reglerne i en  

 dobbeltbeskatningsoverenskomst skattemæssigt er hjemmehørende i en fremmed  

 stat, Færøerne eller Grønland.
Overdragelse af fordringer og finansielle  

 kontrakter fra den ægtefælle, der er skattemæssigt hjemmehørende i Danmark,  

 til den ægtefælle, der ikke er skattemæssigt hjemmehørende i Danmark,  

 sidestilles således med realisation.
Selskaber 169. For udenlandske selskaber og foreninger m.v., som er  

 begrænset skattepligtige af virksomhed med fast driftssted her i landet efter  

 selskabsskattelovens § 2, stk. 1, litra a, gælder reglerne i § 8 B, hvis  

 selskabet ophører med at have fast driftssted her, eller hvis selskabet  

 overfører fordringer, gæld eller finansielle kontrakter fra det faste  

 driftssted til hovedkontoret eller et andet fast driftssted i udlandet.
170. Reglerne i § 8 B gælder derimod som udgangspunkt ikke for  

 aktieselskaber, som er registreret i Danmark, idet sådanne selskaber ikke kan  

 få den fulde skattepligt ophævet ved at flytte (ændre hjemsted) til en  

 fremmed stat eller Færøerne.
Ved flytning af hjemstedet fra Danmark slettes  

 selskabets registrering i Erhvervs- og Selskabsstyrelsen, og selskabet  

 opløses.
Ved flytning af hjemsted til Grønland slettes selskabet ikke, men  

 flytningen sidestilles med opløsning af selskabet, jf. selskabsskattelovens §  

 5, stk. 5. Opløsning af et selskab medfører en ekstraordinær (afsluttende)  

 ansættelse, hvorved der foretages en beskatning af indtægter indtil  

 opløsningen og dermed ophøret af skattepligten.
Ved den ekstraordinære  

 ansættelse sker der beskatning af de kapitalgevinster og -tab, der anses for  

 realiseret i forbindelse med opløsningen.
Også ved overgang til skattefri  

 virksomhed vil der ske beskatning, som om selskabet m.v. havde afhændet alle  

 aktiver og passiver.
For selskaber, der ikke er registreringspligtige (f.eks. de selskaber  

 m.v., der er omfattet af selskabsskattelovens § 1, stk. 1, nr. 2, 3 eller 6),  

 gælder, at en flytning vil indebære overgang til skattefri virksomhed.
En  

 sådan overgang sidestilles med ophør af virksomhed, jf. selskabsskattelovens  

 § 5, stk. 4.
Længerevarende tilknytning 171. Beskatning ved fraflytning sker kun, hvis den pågældende har  

 været skattepligtig til Danmark i en eller flere perioder på i alt mindst 5  

 år inden for de seneste 10 år forud for ophøret af skattepligten eller  

 flytningen af hjemstedet, jf. § 8 B, stk. 3.
 Hvis den pågældende inden for de seneste 10 år i en periode har været  

 fuldt skattepligtig og i en anden periode begrænset skattepligtig af  

 fordringer, gæld eller finansielle kontrakter som led i erhvervsvirksomhed  

 med fast driftssted her i landet, sammenlægges disse skattepligtsperioder ved  

 afgørelsen af, om den pågældende har været skattepligtig til Danmark i mindst  

 5 år.
 Har den pågældende erhvervet fordringer, gæld eller finansielle kontrakter  

 fra sin ægtefælle, der opfylder betingelsen om længerevarende tilknytning til  

 Danmark, sker der beskatning efter § 8 B uanset varigheden af fraflytterens  

 skattepligt, jf., § 8 B, stk. 3, 2. pkt.
Der skal ligeledes ske beskatning ved fraflytning, såfremt fordringer,  

 gæld eller finansielle kontrakter er erhvervet ved udlæg fra et dødsbo, hvor  

 fraflytteren er indtrådt i afdødes skattemæssige stilling, eller hvis  

 fraflytteren har erhvervet fordringer, gæld eller finansielle kontrakter  

 efter reglerne om succession ved familieoverdragelse, jf. § 8 B, stk. 3, 3.  

 pkt.
Det er i disse tilfælde uden betydning, hvor længe fraflytteren, som  

 erhvervelsen stammer fra, har været skattepligtig til Danmark.
Fordringer, gæld og finansielle kontrakter omfattet af § 8 B 172. Indholdet i § 8 B er, at fordringer, gæld og finansielle  

 kontrakter anses for realiseret ved skattepligtsophør i forbindelse med  

 fraflytning eller ved flytning af skattemæssigt hjemsted.
Reglerne i § 8 B  

 har derfor kun betydning i de tilfælde, hvor gevinst og tab på fordringer,  

 gæld og finansielle kontrakter ville have medført beskatning i Danmark efter  

 de almindelige regler i kursgevinstloven.
Omfattet af reglerne er for så vidt  

 angår fordringer og gæld:
a) Personer, der er omfattet af § 3, dvs. næringsskattepligtige for så  

 vidt angår fordringer, b) personer for så vidt angår fordringer, der er modtaget som vederlag i  

 næring, jf. § 4, c) personer for så vidt angår gæld, hvor gevinst og tab indgår ved  

 opgørelsen af den skattepligtige indkomst efter bestemmelsen i § 5, stk. 5,  

 og statsskattelovens §§ 4-6, d) personer for så vidt angår fordringer og gæld i fremmed valuta, jf. §  

 6, e) personer for så vidt angår fordringer i danske kroner, der ikke  

 opfylder mindsterentekravet (sortstemplede fordringer), jf. § 7, f) personer, for så vidt angår fordringer i danske kroner, som opfylder  

 mindsterentekravet, og som er erhvervet for lånte midler, jf. § 7 A, g) udenlandske selskaber, der udøver et erhverv med fast driftssted her i  

 landet eller deltager i en erhvervsvirksomhed med fast driftssted her, eller  

 som er berettigede til løbende ydelser hidrørende fra en sådan virksomhed  

 eller fra afståelsen af en sådan virksomhed, når ydelserne ikke er udbytte,  

 afdrag på et tilgodehavende, renter eller royalties, eller som har  

 bortforpagtet en sådan virksomhed, jf. selskabsskattelovens § 2, stk. 1,  

 litra a.
Reglerne gælder dog kun for så vidt angår fordringer og gæld med  

 tilknytning til det faste driftssted.
173. Ved finansielle kontrakter er udgangspunktet i de almindelige  

 regler, at alle gevinster og tab medregnes ved opgørelsen af den  

 skattepligtige indkomst.
Alle personer, der har indgået finansielle  

 kontrakter, er derfor umiddelbart omfattet af fraflytningsbeskatningen.
For  

 selskaber gælder tilsvarende regler, som er anført ovenfor i pkt. 169 om  

 fordringer og gæld.
Opgørelse af gevinst og tab 174. Opgørelse af gevinst og tab, der anses for realiseret efter  

 reglerne i § 8 B, foretages, som om realisationen var sket på tidspunktet for  

 skattepligtsophøret eller flytningen af skattemæssigt hjemsted.
Det betyder,  

 at værdien af fordringer, gæld og finansielle kontrakter på dette tidspunkt  

 træder i stedet for afståelses- eller indfrielsessummen.
Det er denne værdi,  

 der danner grundlag for opgørelsen af gevinst og tab.
Opgørelsen foretages i  

 øvrigt efter reglerne i §§ 8, 8 E-G og 9, se pkt. 107 ff. (fordringer og  

 gæld) og pkt. 136 ff. (finansielle kontrakter).
175. Hvis der på et senere tidspunkt på ny indtræder skattepligt  

 til Danmark, betragtes den værdi, der blev brugt ved ovennævnte opgørelse af  

 gevinst og tab, som anskaffelsessum ved opgørelse af gevinst og tab, der  

 konstateres efter skattepligtens indtræden.
Herefter vil de almindelige  

 regler i kursgevinstloven atter være afgørende for den skattemæssige  

 opgørelse af gevinst og tab.
Forfaldstidspunktet 176. Forfaldstidspunktet for den pålignede skat vil fremgå af den  

 opkrævning, der fremsendes af Told- og Skattestyrelsen.
 Der ydes normalt ikke henstand med pålignede skatter, som forfalder i  

 forbindelse med opgørelse af gevinst og tab på fordringer, gæld og  

 finansielle kontrakter ved skattepligtsophør eller flytning af skattemæssigt  

 hjemsted.
Nedslag for udenlandske skatter 177. Efter § 8 B, stk. 4, gives der nedslag i den beregnede danske  

 skat for betalte udenlandske skatter.
Nedslaget beregnes efter samme  

 principper som den almindelige creditregel i ligningslovens § 33 om nedslag  

 for udenlandske indkomstskatter.
Der gives kun nedslag for den udenlandske skat på den gevinst, der  

 beskattes i Danmark.
Nedslaget kan højst udgøre et beløb, der svarer til den  

 danske skat på gevinsten.
Hvis den udenlandske skat er opgjort på grundlag af  

 en højere afståelsessum end den værdi, der er lagt til grund ved den danske  

 beskatning, skal den udenlandske beskatning fordeles forholdsmæssigt på den  

 del af fortjenesten, der er beskattet i Danmark, og den del, der alene er  

 beskattet i udlandet.
Den danske skat nedsættes herefter med den del af den  

 udenlandske skat, der falder på den dansk beskattede gevinst.
 Hvis den udenlandske skat er højere end den danske, kan der dog højst ske  

 nedsættelse med et beløb, der svarer til den danske skat.
 Der gives kun nedslag i den danske skat af kursgevinsten, ikke i dansk  

 skat af andre indtægter.
Hvis der er indgået en dobbeltbeskatningsoverenskomst med  

 tilflytningsstaten, begrænses nedslaget efter § 8 B, stk. 4, 3. pkt., til den  

 skat, som denne stat har et ubetinget krav på efter overenskomsten.
Dette  

 svarer til reglen i ligningslovens § 33, stk. 2.
178. Efter § 8 B, stk. 1, skal der som nævnt i pkt. 167 og 169  

 også ske beskatning, hvis en person eller et selskab, som er hjemmehørende i  

 udlandet, ophører med at være begrænset skattepligtig efter reglerne om fast  

 driftssted i kildeskattelovens § 2, stk. 1, litra d, eller  

 selskabsskattelovens § 2, stk. 1, litra a, fordi det faste driftssted her i  

 landet nedlægges.
Det samme gælder for fordringer, gæld og finansielle  

 kontrakter, der udgår af det faste driftssteds skattepligtige virksomhed  

 f.eks. ved, at disse overføres til udlandet.
Den udenlandske ejer af det  

 faste driftssted her i landet er således begrænset skattepligtig af  

 virksomhedens overskud, og den begrænsede skattepligt omfatter også  

 fortjeneste eller tab vedrørende fordringer, gæld og finansielle kontrakter,  

 der indgår som led i virksomheden.
Gevinst eller tab på fordringer, gæld og  

 finansielle kontrakter vil være omfattet af dansk beskatning, hvis den  

 udenlandske ejer af en virksomhed med fast driftssted her i landet realiserer  

 fordringer, gæld og finansielle kontrakter, der har indgået som led i denne  

 virksomhed.
 Hvis den udenlandske ejer også bliver beskattet i den stat, som ejeren er  

 hjemmehørende i (bopælsstaten), opstår der dobbeltbeskatning.
 Dobbeltbeskatningen bliver afhjulpet ved, at bopælsstaten nedsætter sin  

 beskatning under hensyn til den danske kildestatsbeskatning.
Hvis Danmark har indgået en dobbeltbeskatningsoverenskomst med ejerens  

 bopælsstat, vil det fremgå af overenskomsten, at det er bopælsstaten og ikke  

 Danmark, som skal lempe dobbeltbeskatningen.
I disse tilfælde er det således  

 aftalt, at beskatningsretten til fortjeneste på aktivet, der ejes som led i  

 en virksomhed med fast driftssted, tilkommer den stat, hvor det faste  

 driftssted er beliggende (kildestaten).
I andre tilfælde vil det fremgå af den internationale praksis, hvorefter  

 det altid er bopælsstaten, der skal lempe for beskatning i kildestaten.
I  

 disse tilfælde fastslår reglen i § 8 B, stk. 4, 4. pkt., at Danmark ikke skal  

 lempe for bopælsstatens beskatning, fordi fordringer, gæld eller finansielle  

 kontrakter udgår af det danske beskatningsgrundlag. § 8 B, stk. 4, 4. pkt.,  

 er således en begrænsning af lempelsesreglerne i § 8 B, stk. 4, 1.-3.  

 pkt.« Efter § 37, stk. 4, gives der nedslag i den beregnede danske skat for  

 betalte udenlandske skatter, jf.
Skatteministeriets cirkulære nr. 134 af 29.  

 juli 1992, pkt. 177, som er gengivet ovenfor.
Adgangen til lempelse af den  

 danske skat er alene reguleret af de almindelige forældelsesregler.
Kravet om  

 lempelse vil tidligst kunne gøres gældende, når den berørte fordring, gæld  

 eller kontrakt af afstået m.v.
Forældelsesfristen begynder således først at  

 løbe fra dette tidspunkt.
 Til § 38 Forslaget svarer til § 7, stk. 3-5, i den nuværende  

 kursgevinstlov om beregning af mindsterenten.
 Reglerne beskrives i Skatteministeriets cirkulære nr. 134 af 29. juli  

 1992, pkt. 29-33.
» Beregning af mindsterenten 29. Mindsterenten beregnes af Københavns Fondsbørs, som  

 udgangspunkt for halvårene januar-juni og juli-december.
Mindsterenten for et  

 kommende halvår udregnes på følgende måde: Fondsbørsen opgør dagligt den  

 effektive rente med to decimaler for fastforrentede kroneobligationer i åbne  

 serier bortset fra konverterbare obligationer noteret over pari samt  

 indeksregulerede obligationer.
Ved beregning af mindsterenten for et kommende  

 halvår lægges en periode på 20 børsdage forud for den 15. december eller 15.  

 juni til grund.
Børsdage er alle hverdage undtagen lørdage, grundlovsdag,  

 juleaftensdag og nytårsaftensdag.
Af den dagligt beregnede rente udregnes et  

 simpelt gennemsnit for disse 20 børsdage.
Denne gennemsnitsrente ganges med  

 7/8 og nedrundes til nærmeste hele antal procentpoint.
Den herved fremkomne  

 rente er mindsterenten for det kommende halve år.
Hvis markedsrenten ændrer sig, kan mindsterenten ændres forud for de  

 sædvanlige tidspunkter.
Hvis den dagligt beregnede effektive rente i en  

 periode på 10 på hinanden følgende børsdage hver dag er mere end 2  

 procentpoint højere end det gennemsnit, der dannede grundlag for beregningen  

 af den gældende mindsterente, beregnes en ny mindsterente.
Den beregnes ved,  

 at der udregnes et simpelt gennemsnit af den effektive rente for de 10  

 børsdage.
Gennemsnittet ganges med 7/8 og nedrundes til nærmeste hele antal  

 procentpoint.
 Eksempel:
 Det antages, at den gældende mindsterente er 8 pct., og at det gennemsnit,  

 der dannede grundlag for mindsterenten, er 9,40. Hvis der skal ske en  

 ekstraordinær forhøjelse af mindsterenten, skal renten i 10 børsdage i træk  

 hver dag ligge over 11,40.
Ved fald i markedsrenten ændres mindsterenten på tilsvarende måde.
Dog  

 beregnes der ved fald en ny mindsterente, allerede når den dagligt beregnede  

 effektive rente i en periode på 10 på hinanden følgende børsdage hver dag er  

 mere end 1 procentpoint lavere end det gennemsnit, der dannede grundlag for  

 beregningen af den gældende mindsterente.
 Eksempel:
Det antages, at den gældende mindsterente er 8 pct., og at det gennemsnit,  

 der dannede grundlag for mindsterenten, er 9,40. Hvis der skal ske en  

 ekstraordinær nedsættelse af mindsterenten, skal renten i 10 børsdage i træk  

 hver dag ligge under 8,40. Den nye mindsterente gælder fra og med den 10.  

 børsdag efter udløbet af 10-dages-perioden, der danner grundlag for den nye  

 mindsterente.
Hvis 10-dages-periodens sidste dag f.eks. er en torsdag, vil  

 den nye mindsterente i de typiske tilfælde skulle træde i kraft fra og med  

 torsdagen 2 uger senere.
For at undgå for hyppige forhøjelser af  

 mindsterenten får en beregnet forhøjelse først virkning, når der er gået  

 mindst 20 børsdage fra den sidste ændring af mindsterenten.
 En beregnet forhøjelse kan endvidere kun få virkning, hvis der er mindst  

 20 børsdage til udløbet af halvårsperioden, dvs. til førstkommende 1. januar  

 eller 1. juli.
Mindsterenten offentliggøres 5. sidste børsdag forud for den periode,  

 hvori den skal gælde.
Offentliggørelsen finder sted i Statstidende, i  

 TS-cirkulære, på børskurslisten og i en række fagblade.
Mindsterenten for visse fordringer Indeksregulerede fordringer 30. Der findes en del pengefordringer, hvor det på forhånd er  

 aftalt, at den eksisterende restgæld skal prisindeksreguleres.
Det betyder,  

 at restgælden reguleres i takt med forbrugerprisindekset, nettoprisindekset  

 eller et andet indeks.
Kursgevinster og kurstab på sådanne indeksregulerede  

 fordringer behandles på samme måde som andre kursgevinster og kurstab.
Der gælder en særlig mindsterente på 2 1/2 pct. for indeksregulerede  

 obligationer, der er udstedt af danske realkreditinstitutter, Dansk Landbrugs  

 Realkreditfond, Danmarks Skibskreditfond, Kongeriget Danmarks Fiskeribank,  

 Finansieringsinstituttet for Industri og Håndværk A/S og Kreditforeningen af  

 Kommuner i Danmark.
Realkreditinstitutter er de institutter, der efter  

 realkreditloven er godkendt til at yde lån mod pant i fast ejendom på  

 grundlag af udstedelse af obligationer.
Det drejer sig om Kreditforeningen  

 Danmark, Nykredit, BRF-Kredit, Totalkredit, Industriens Realkreditfond  

 Erhvervsfinansiering og Industriens Realkreditfond Industrifinansiering.
 Mindsterenten på 2 1/2 pct. gælder tilsvarende for indeksregulerede  

 fordringer, det er udstedt af pengeinstitutter (det vil typisk være indlån).
Mindsterenten reguleres ikk.
Kravet til den pålydende rente betyder, at de  

 nævnte institutter kan udstede indeksregulerede obligationer med en pålydende  

 rente på 2 1/2 pct. med den virkning, at indeksopskrivningen og en eventuel  

 kursgevinst er skattefri for kreditor.
Der stilles ikke andre krav til disse  

 obligationer i skattemæssig henseende.
For så vidt angår indeksregulerede obligationer, der er udstedt af  

 Danmarks Skibskreditfond, er den særlige mindsterente på 2 1/2 pct.  

 tidsbegrænset.
Den gælder for obligationer, der udstedes til finansiering af  

 skibsbygningskontrakter, der indgås senest den 31. december 1993, jf. lov nr.  

 190 af 23. marts 1992. Det gælder endvidere, at skibet ifølge kontrakten skal  

 leveres senest den 31. december 1995.
 31. Betingelsen for den særlige mindsterente og dermed for  

 skattefrihed for fordringshaveren er, at indeksreguleringen fuldt ud følger  

 udviklingen i forbrugerprisindekset eller nettoprisindekset, som beregnes af  

 Danmarks Statistik.
Ved kravet »reguleres fuldt ud« efter et af de angivne  

 prisindeks forstås, at der fra debitors side ikke må være fastsat nogen  

 grænse for indeksreguleringen.
Indeksreguleringen skal ubetinget følge den  

 fulde udvikling i et af de nævnte indeks.
Det betyder, at hvis det er aftalt,  

 at hovedstolen skal opskrives i takt med f.eks. udviklingen i  

 forbrugerprisindekset, skal opskrivningen ubetinget følge udviklingen i  

 forbrugerprisindekset.
Hvis debitor praktiserer et loft eller en bund for  

 indeksreguleringen, er betingelsen for skattefrihed hos kreditor ikke  

 opfyldt.
Det kan således ikke være en betingelse i aftalen, at opskrivningen  

 højst skal kunne være på 10 pct. med den virkning, at hvis det anvendte  

 indeks stiger 12 pct., reguleres hovedstolen alligevel kun med 10 pct.
 Bestemmelsen skal ses i sammenhæng med § 5, stk. 3, der sikrer, at  

 udstederne kun kan fradrage tab ved indeksregulering under nærmere angivne  

 forudsætninger, jf. herom pkt. 66.
32. Som nævnt under pkt. 26-27 skal en fordrings pålydende rente  

 opgøres på grundlag af den højeste tilsagte indfrielsessum for fordringen.  

 Ved fordringer omfattet af den særlige mindsterente på 2 1/2 pct. ses i denne  

 forbindelse bort fra den tilsagte regulering efter de nævnte indeks.
Det vil  

 afhænge af fordringens konkrete betingelser, hvilken værdi den pålydende  

 rente skal opgøres på grundlag af.
Såfremt der alene er tilsagt indfrielse  

 til fordringens pålydende værdi reguleret i overensstemmelse med udviklingen  

 i et af de nævnte prisindeks, vil den pålydende rente skulle opgøres på  

 grundlag af den pålydende værdi.
Er det derimod aftalt, at fordringen  

 indfries til f.eks. kurs 120 samt indeksreguleres, skal den pålydende rente  

 opgøres på grundlag af den tilsagte indfrielse til kurs 120.
 Er der tilsagt en større regulering end udviklingen i de nævnte  

 prisindeks, herunder regulering med flere gange indekset, ses alene bort fra  

 den del af reguleringen, som er i overensstemmelse med udviklingen i de  

 nævnte prisindeks.
For indeksobligationer anvendes sædvanligvis ikke begreberne pålydende  

 rente og pålydende værdi, men derimod begreberne påtrykte rente og påtrykte  

 værdi.
Dette hænger sammen med, at indeksobligationer ikke udstedes i  

 stykstørrelser a 1000 kr. eller multipla heraf, men derimod i stykstørrelser  

 a 1000 kr. eller multipla heraf multipliceret med indeksfaktoren på  

 udstedelsestidspunktet.
Udstedes en indeksobligation i mindste stykstørrelse  

 på et tidspunkt, hvor indeksfaktoren f.eks. er 182, forstås ved obligationens  

 påtrykte værdi ikke 1000 kr., men 1820 kr., ligesom en påtrykt rente på 2 1/2  

 pct. ikke vil være 2 1/2 pct. af 1000 kr., men 2 1/2 pct. af 1820 kr.
For almindelige indeksobligationer skal den pålydende rente opgøres på  

 grundlag af den påtrykte værdi.
Den påtrykte rente beregnes som nævnt netop  

 på grundlag af den påtrykte værdi.
For almindelige indeksobligationers  

 vedkommende kan obligationens påtrykte rente umiddelbart sammenholdes med  

 mindsterenten ved afgørelsen af, om mindsterentekravet er opfyldt.
33. For alle typer af indeksregulerede fordringer (både for dem,  

 hvor mindsterentekravet udregnes efter § 7, stk. 3 og 4, og for dem, hvor  

 mindsterentekravet efter § 7, stk. 5, er 2 1/2 pct.) gælder, at såvel  

 børskursgevinsten som hele indeksopskrivningen er skattepligtigt afkast, hvis  

 den pågældende fordring ikke opfylder kravet til mindsterenten på  

 stiftelsestidspunktet.
Hvis der f.eks. er gevinst på børskursen og tab på  

 indeksreguleringen (eller omvendt), vil kun nettogevinsten skulle beskattes.' Det foreslås, at offentliggørelsen af mindsterenten ved de ordinære  

 tidspunkter og de ekstraordinære nedsættelser eller forhøjelser af  

 mindsterenten skal ske senest 5. sidste børsdag for ud for den periode, hvori  

 mindsterenten skal gælde.
Efter de gældende regler skal renten offentliggøres  

 den 5. sidste børsdag, jf. således Skatteministeriets cirkulære nr. 134 af  

 29. juli 1992, pkt. 29, som er gengivet ovenfor.
Der er imidlertid ingen  

 begrundelse for, at mindsterenten ikke skulle offentliggøres, når der er  

 teknisk mulighed for at offentliggøre den tidligere.
 Det præciseres samtidig, at den effektive obligationsrente opgjort i  

 henhold til § 38, stk. 1, skal være mere end 1 procent-point lavere end  

 gennemsnittet, når der sker en nedsættelse af mindsterenten.
Endvidere foreslås, at beregningsperioden for en eventuel ekstraordinær  

 ændring af mindsterenten indsnævres.
Efter forslaget kan en ekstraordinær  

 beregning alene påbegyndes efter ikrafttræden af en ordinær beregnet  

 mindsterente (1. januar/1. juli) og skal være afsluttet forinden  

 påbegyndelsen af en ordinær beregningsperiode, der starter henholdsvis 20  

 børsdage forud for henholdsvis den 15. juni og den 15. december.
Ændringen af beregningsperioden vedrørende ekstraordinære ændringer  

 betyder, at en eventuel forhøjelse af mindsterenten i forbindelse med den  

 ordinære termin altid vil ligge efter den 20. børsdag efter den seneste  

 forudgående ændring af mindsterenten.
Opsamlingsperioden for en ekstraordinær  

 ændring er på 10 børsdage, ikrafttræden er den 10. børsdag efter den sidste  

 af de nævnte 10 børsdage og opsamlingsperioden slutter 20 børsdage før den  

 15. december henholdsvis den 15. juni.
Henvisningen i den nuværende  

 kursgevinstlovs § 7, stk. 4, 3. pkt., til forhøjelser efter stk. 3 (ordinære  

 forhøjelser) er derfor ikke gentaget i § 38, stk. 2.
Det foreslås endeligt, at den særlige mindsterente på 21/2 pct. for visse  

 indeksregulerede obligationer også skal omfatte indeksregulerede obligationer  

 udstedt af filialer af udenlandske kreditinstitutter, der udøver  

 realkreditvirksomhed her i landet.
Samtidig foreslås, at de betingelser, der  

 er knyttet til indeksregulerede obligationer udstedt af Danmarks  

 Skibskreditfond medtages i selve lovteksten.
Se Skatteministeriets cirkulære  

 nr. 134 af 29. juli 1992, pkt. 30, som er gengivet ovenfor.
Den i cirkulæret  

 nævnte afleveringsfrist er senere blevet ændret til 31. december 1996, jf. §  

 1 i lov nr. 209 af 28. april 1993 om forlængelse af dele af  

 skibsværftsaftalen.
 Til § 39 Det foreslås, at ministeren bemyndiges til at give de  

 statslige eller kommunale skattemyndigheder bemyndigelse til at træffe  

 afgørelse i det omfang, loven har tillagt ministeren denne bemyndigelse.  

 Efter lovforslaget er ministeren tillagt beføjelse til at træffe afgørelse om  

 en anden opgørelsesmåde ved opgørelse af gevinst og tab på fordringer og  

 gæld, jf. lovforslagets § 25, stk. 5, og til at træffe afgørelse om at  

 anvende realisationsprincippet i stedet for lagerprincippet ved opgørelse af  

 gevinst og tab på finansielle kontrakter, jf. lovforslagets § 33, stk. 2.
 Efter den nuværende kursgevinstlov er det Ligningsrådet, der har  

 bemyndigelsen til at træffe afgørelsen i de pågældende tilfælde.
 Der henvises i øvrigt til bemærkningerne til § 25 og § 33.
Til § 40 Til stk. 1 Det foreslås, at loven træder i kraft dagen efter bekendtgørelsen i  

 Lovtidende.
Til stk. 2 Det foreslås, at loven, bortset fra kapitel 6 om de finansielle kontrakter  

 skal have virkning fra og med indkomståret 1998, med de særlige  

 overgangsregler, der er fastsat i § 41 (selskaber m.v.) og § 42 (personer).
Til stk. 3 Det foreslås, at reglerne vedrørende de finansielle kontrakter, dvs.  

 kapitel 6, samt bemyndigelsesbestemmelsen i lovforslagets § 39, skal have  

 virkning fra den 1. januar 1997, med de særlige overgangsregler, der er  

 fastsat i § 43.
Til stk. 4 Det foreslås, at de bestemmelser i den nuværende kursgevinstlov, der  

 vedrører de finansielle kontrakter, dvs. §§ 8 C- 8 G ophæves med virkning fra  

 den 1. januar 1997, mens de øvrige bestemmelser i den nuværende  

 kursgevinstlov ophæves med virkning fra og med indkomståret 1998.
Til § 41 Bestemmelsen omfatter en række særlige overgangsregler  

 for selskaber m.v.
Der er for det første tale om en række  

 ikrafttrædelsesregler, der er gældende efter den nuværende kursgevinstlov,  

 der fortsat skal være gældende for visse selskaber, selv om den nuværende  

 kursgevinstlov som udgangspunkt ophæves, jf. lovforslagets § 40. Der er  

 endvidere tale om særlige regler om overgang fra beskatning efter den  

 nuværende kursgevinstlov til beskatning efter denne lov.
Til stk. 1 Der er tale om en videreførsel af ikrafttrædelsesbestemmelsen i § 10, stk.  

 16, i lov nr 394 af 6. juni 1991, som ændret ved § 2 i lov nr. 491 af 24.  

 juni 1992.
Til stk. 2 Der er tale om en videreførsel af ikrafttrædelsesbestemmelsen i § 11, stk.  

 5, i lov nr. 491 af 24. juni 1992.
Til stk. 3 Det foreslås, at tab på koncerninterne fordringer, der iøvrigt er  

 erhvervet i tilknytning til den erhvervsmæssige drift af virksomheden,  

 fortsat skal være omfattet af reglen i lovforslagets § 4, stk. 3, såfremt  

 fordringen er erhvervet før den 13. marts 1997.
Til stk. 4 Der er tale om en videreførsel af ikrafttrædelsesbestemmelsen i § 9, stk.  

 7, i lov nr. 412 af 14. juni 1995.
Til stk. 5 Der er tale om en videreførsel af ikrafttrædelsesbestemmelsen i § 3, stk.  

 2, jf. stk. 5, i lov nr. 1121 af 21. december 1994.
Til stk. 6 Der er tale om en videreførsel af ikrafttrædelsesbestemmelsen i § 10, stk.  

 2, 5. og 6. pkt., i lov nr. 394 af 6. juni 1991 samt overgangsreglen i den  

 nuværende kursgevinstlovs § 10, stk. 5, sidste pkt.
Til stk. 7 Der er tale om en videreførsel af ikrafttrædelsesbestemmelsen i § 10, stk.  

 4, i lov nr. 394 af 6. juni 1991, idet bestemmelsen vedrørende  

 realkreditinstitutter m.fl. dog er udeladt, da bestemmelsen i lovforslagets §  

 7, stk. 2, ikke skal finde anvendelse for realkreditinstitutter m.fl., jf.  

 lovforslagets § 9.
 Der er endvidere tale om en videreførsel af overgangsreglen i den  

 nuværende kursgevinstlovs § 10, stk. 5, sidste pkt.
Til stk. 8 Der er tale om en videreførsel af ikrafttrædelsesbestemmelsen i § 10, stk.  

 3, i lov nr. 394 af 6. juni 1991, idet henvisningen til lov om  

 realkreditinstitutter dog er udeladt, da bestemmelsen i lovforslagets § 7,  

 stk. 2, ikke skal finde anvendelse for realkreditinstitutter m.fl., jf.  

 lovforslagets § 9.
 Der er endvidere tale om en videreførsel af overgangsreglen i den  

 nuværende kursgevinstlovs § 10, stk. 5, sidste pkt.
Til stk. 9 Efter bestemmelsen finder reglerne i lovforslagets § 10 (§ 8 A i den  

 nuværende kursgevinstlov) anvendelse for lån og de dertil svarende  

 obligationer, når lånet er baseret på obligationer i fondskoder, der lukkes  

 senest med udgangen af 1999.
Det foreslås dog, at realkreditinstitutterne m.fl. fra og med indkomståret  

 1999 kan vælge at overføre disse gamle lån med tilhørende obligationer til  

 beskatning efter de samme regler, som gælder for nye lån, dvs. reglerne i  

 lovforslagets § 9. Lån omfattet af lovforslagets § 10, stk. 1, nr. 5, dvs.  

 henstandslån, kollegielån og såkaldte 4 b-lån, kan dog efter forslaget ikke  

 overføres, men skal forblive under § 10, til de er indfriet.
Baggrunden er,  

 at der er tale om ældre lån, der blev ydet fra sidst i 1970'erne til  

 begyndelsen af 1980'erne, som afviger fra normale realkreditlån, idet lånene  

 ikke er obligationsbaserede.
Særligt sidstnævnte forhold indebærer, at det er  

 mest hensigtsmæssigt at bevare disse lån under et regelsæt svarende til det  

 nuværende.
En overflytning til de generelle regler er betinget af, at overflytningen  

 omfatter hele den del af instituttets udlånsportefølje (lån og obligationer)  

 under lovforslagets § 10, der kan overflyttes, og at det sker med virkning  

 fra et indkomstår.
Som indgangsværdier anvendes kursværdien pr. 1. januar i  

 det første år overflytningen skal have virkning.
Til stk. 10 Reglen omhandler fastsættelse af indgangsværdier ved selskabers m.v. skift  

 fra lagerprincip til realisationsprincip eller omvendt.
Til stk. 11 Det foreslås, at Danmarks Skibskreditfond får adgang til at anvende  

 realisationsprincippet på lån i fremmed valuta og blåstemplede  

 kroneobligationer, der er udstedt til finansiering af lånene, forudsat at  

 lånet er ydet under rentestøtteordningen og inden 1. januar 1998. Den 1.  

 januar 1998 er valgt som skæringsdato, da rentestøtteordningen efter de  

 nuværende regler udløber senest med udgangen af 1997.
 Det er endvidere en betingelse, at Skibskreditfonden også anvender  

 realisationsprincippet på de terminskontrakter, som de swapaftaler, der  

 indgås i forbindelse med lånene, består af, jf. lovforslagets § 43, stk. 4.
Til stk. 12 Det foreslås, at selskaber m.v., som efter tidligere gældende regler har  

 fået tilladelse til at anvende en anden opgørelsesmåde end  

 realisationsprincippet, bevarer denne tilladelse.
Det vil sige, at der ikke  

 skal indsendes en ny ansøgning for at fortsætte med den tidligere tilladte  

 opgørelsesmåde.
Det foreslås dog, at realkreditinstitutter m.fl. og  

 livforsikringsselskaber ikke bevarer en eventuelt tidligere tilladelse til at  

 anvende en anden opgørelsemåde.
Begrundelsen er, at realkreditinstitutterne  

 m.fl efter lovforslagets § 25, stk. 4, skal anvende lagerprincippet og at  

 livforsikringsselskaberne efter lovforslagets § 28 skal følge  

 realrenteafgiftslovens opgørelsesprincipper (fastforrentede fordringer) eller  

 den matematiske kursopskrivning m.m. (indeksobligationer).
Til stk. 13 Reglen omhandler fastsættelse af indgangsværdier ved  

 realrenteafgiftspligtige selskabers overgang til anvendelse af  

 realrenteafgiftlovens opgørelsesprincipper ved opgørelse af gevinst og tab på  

 fastforrentede fordringer og matematisk kursopskrivning og beskatning af  

 realiserede gevinster og tab på indeksregulerede obligationer.
Til stk. 14 Reglen omhandler fastsættelse af indgangsværdier for begrænset  

 skattepligtige selskaber m.v., der ejer fast ejendom i Danmark, der ikke har  

 tilknytning til et fast driftssted.
Til stk. 15 Der er tale om en videreførsel af ikrafttrædelsesbestemmelsen i § 10, stk.  

 2, 1., 2. og 4. pkt., i lov nr. 394 af 6. juni 1991.
Til stk. 16 Der er tale om en videreførsel af overgangsreglerne i den nuværende  

 kursgevinstlovs § 10, stk. 8 og 9.
Til stk. 17 Der er tale om en videreførsel af overgangsreglerne i den nuværende  

 kursgevinstlovs § 10, stk. 10 og 11.
Til § 42 Bestemmelsen omfatter en række særlige overgangsregler  

 for personer og dødsboer.
Der er for det første tale om en række  

 ikrafttrædelsesregler, der er gældende efter den nuværende kursgevinstlov,  

 der fortsat skal være gældende for visse personer og dødsboer, selv om den  

 nuværende kursgevinstlov som udgangspunkt ophæves, jf. lovforslagets § 40.  

 Der er endvidere tale om særlige regler om overgang fra beskatning efter den  

 nuværende kursgevinstlov til beskatning efter denne lov.
Til stk. 1 Der tale om en videreførsel af de stadige relevante dele af  

 overgangsreglerne i den nuværende kursgevinstlovs § 10, stk. 3 og 5.
Til stk. 2 Der er tale om en videreførsel af ikrafttrædelsesreglerne i § 11, stk. 3,  

 i lov nr. 491 af 24. juni 1992.
Til stk. 3 Der er tale om en videreførsel af ikrafttrædelsesreglerne i § 2, stk. 4, i  

 lov nr. 440 af 1. juni 1994.
Til stk. 4 Der er tale om en videreførsel af ikrafttrædelsesreglerne i § 3, stk. 2,  

 jf. stk. 5, i lov nr. 1121 af 21. december 1994.
Til stk. 5 Det foreslås, at den nye tabsfradragsbegrænsningsregel i § 19, stk. 2,  

 skal have virkning for tab, der konstateres i indkomståret 1998 eller senere.
Til stk. 6 Der er tale om en videreførsel af overgangsreglen i den nuværende  

 kursgevinstlovs § 10, stk. 2, samt ikrafttrædelsesreglen i § 2, stk. 4, i lov  

 nr. 236 af 6. april 1995.
Til stk. 7 Der er tale om en videreførsel af ikrafttrædelsesreglerne i § 2, stk. 3 og  

 4, i lov nr. 236 af 6. april 1995.
Til stk. 8 Der er tale om en videreførsel af ikrafttrædelsesreglen i § 3, stk. 2, i  

 lov nr. 429 af 14. juni 1995.
Til stk. 9 Reglen omhandler fastsættelse af indgangsværdier ved personers og  

 dødsboers skift fra lagerprincip til realisationsprincip eller omvendt.
Til stk. 10 Det foreslås, at personer og dødsboer, som efter tidligere gældende regler  

 har fået tilladelse til at anvende en anden opgørelsesmetode end  

 realisationsprincippet, bevarer denne tilladelse.
Det vil sige, at der ikke  

 skal indsendes en ny ansøgning for at fortsætte med den tidligere tilladte  

 opgørelsesmetode.
Til stk. 11 Reglen omhandler fastsættelse af indgangsværdier for begrænset  

 skattepligtige personer og dødsboer, der ejer fast ejendom i Danmark, der  

 ikke har tilknytning til et fast driftssted.
Til stk. 12 Der er tale om en videreførsel af ikrafttrædelsesreglen i § 11, stk. 7, i  

 lov nr. 491 af 24. juni 1992, som ændret ved § 18, nr. 1 og 2, i lov nr. 421  

 af 25. juni 1993.
Til stk. 13 Der er tale om en videreførsel af ikrafttrædelsesreglen i § 10, stk. 5, i  

 lov nr. 394 af 6. juni 1991.
Til stk. 14 Der er tale om en videreførsel af overgangsreglen i den nuværende  

 kursgevinstlovs § 10, stk. 8.
Til stk. 15 Der er tale om en videreførsel af overgangsreglen i den nuværende  

 kursgevinstlovs § 10, stk. 10 og 11.
Til § 43 Til stk. 1 Der er tale om en videreførsel af ikrafttrædelsesreglen i § 10, stk. 10, i  

 lov nr. 394 af 6. juni 1991.
Til stk. 2 Reglen omhandler for det første opgørelse af gevinst og tab samt  

 fastsættelse af ultimo værdier for kontrakter, der fra den 1. januar 1997  

 ikke længere omfattes af reglerne for beskatning af finansielle kontrakter.
 For det andet omhandler reglen fastsættelse af indgangsværdier for de  

 underliggende aktiver i henhold til kontrakter, der fra den 1. januar 1997  

 ikke længere omfattes af reglerne for beskatning af finansielle kontrakter.
Til stk. 3 Det foreslås, at tab på finansielle kontrakter, der er konstateret før den  

 1. januar 1997, kan fremføres til indkomståret 1997 eller senere indkomstår,  

 efter de regler der gælder i den nye kursgevinstlov.
 Uudnyttede tab på kontrakter, der pr. 1. januar 1997 er eller ville have  

 været omfattet af lovforslagets § 29, kan således fremføres efter reglerne i  

 lovforslagets § 31 (selskaber m.v.) eller efter reglerne i lovforslagets § 32  

 (personer).
 Uudnyttede på tab på kontrakter, der med virkning fra den 1. januar 1997  

 ikke længere skal beskattes efter reglerne for finansielle kontrakter, kan  

 derimod ikke fradrages, hverken i indkomståret 1997 eller senere indkomstår.  

 Dette hænger sammen med, at fremtidige gevinster på sådanne kontrakter heller  

 ikke beskattes.
Til stk. 4 Det foreslås, at skattepligtige, som efter tidligere gældende regler har  

 fået tilladelse til at anvende realisationsprincippet i stedet for  

 lagerprincippet, bevarer denne tilladelse.
Det vil sige, at der ikke skal  

 indsendes en ny ansøgning for at fortsætte med den tidligere tilladte  

 opgørelsesmåde.
Det foreslås dog, at realkreditinstitutter m.fl. ikke bevarer en eventuelt  

 tidligere tilladelse til at anvende realisationsprincippet i stedet for  

 lagerprincippet.
Begrundelsen er, at disse institutter efter lovforslagets §  

 25, stk. 4, skal anvende lagerprincippet på fordringer og gæld.
Som en undtagelse fra reglen om, at realkreditinstitutterne m.fl. skal  

 anvende lagerprincippet, foreslås det, at Danmarks Skibskreditfond kan vælge  

 at bevare fondens hidtidige tilladelse til at anvende realisationsprincippet  

 på de terminskontrakter, som de swapaftaler, der indgås i tilknytning til lån  

 i fremmed valuta finansieret med blåstempel kroneobligationer, består af.
Den  

 fortsatte anvendelse af realisationsprincippet er betinget af, lånet er ydet  

 under rentestøtteordningen inden den 1. januar 1998 og at Skibskreditfonden  

 også anvender realisationsprincippet på de tilknyttede lån og obligationer,  

 jf. lovforslagets § 41, stk. 11.
Til stk. 5 Reglen omhandler fastsættelse af indgangsværdier ved skift fra  

 realisationsprincip til lagerprincip.
Skriftlig fremsættelse Skatteministeren (Carsten Koch):
 Jeg skal herved tillade mig at fremsætte:
 Forslag til lov om skattemæssig behandling af gevinst og tab på  

 fordringer, gæld og finansielle kontrakter (kursgevinstloven).
(Lovforslag nr.
L 194).
Der er med forslaget til en ny kursgevinstlov tale om en generel  

 revision af loven, som har til formål at skabe en mere overskuelig og  

 sammenhængende lov.
Revisionen er forberedt af en arbejdsgruppe under  

 Skatteministeriet, hvor også eksterne eksperter har deltaget.
 Revisionen indebærer bl.a. en ændring af lovens systematik, således at der  

 med baggrund i forskellen i regelsættet for selskaber og personer bliver en  

 klar adskillelse mellem den skattemæssige behandling af gevinst og tab på  

 fordringer og gæld for henholdsvis selskaber og personer.
 Ud over den rent tekniske revision indeholder forslaget en række  

 materielle ændringer.
For det første foreslås det, at den gældende begrænsning i adgangen til at  

 fradrage tab ved indeksregulering af gæld, indskrænkes til kun at omfatte  

 gæld i danske kroner, hvor den pålydende rente er lig med eller over  

 mindsterenten.
Fradragsbegrænsningen er begrundet i hensynet til symmetrien i  

 beskatningen.
Med den foreslåede begrænsning sikres, at fradragsbegrænsningen  

 alene indtræder, hvor denmodsvarende gevinst kan være skattefri hos  

 fordringshaveren.
For det andet foreslås det, at vederlagsnæringsbegrebet ophæves indenfor  

 kursgevinstlovens område.
Det vil sige, at gevinst og tab, der vedrører tiden  

 efter vederlagsfordringens erhvervelse, vil blive behandlet som gevinst og  

 tab på andre fordringer.
Ophævelsen af vederlagsnæringsbegrebet har ingen  

 betydning for beskatningen på erhvervelsestidspunktet, idet denne afgøres  

 direkte ud fra statsskattelovens regler.
Endvidere indeholder forslaget en ændring af reglerne for den  

 skattemæssige behandling af gevinst og tab på fordringer og gæld, som  

 vedrører realkreditinstitutternes m.v. og Danmarks Skibskreditfonds  

 vedtægtsmæssige og lovregulerede udlånsvirksomhed.
Hidtil har de pågældende  

 institutter ikke skullet medregne gevinst og tab på fordringer og gæld, der  

 er omfattet af det såkaldte strikte balanceprincip, ved opgørelsen af den  

 skattepligtige indkomst.
Det foreslås, at denne særregel ophæves for  

 fremtidige udlån, således at realkreditinstitutterne m.v. og Danmarks  

 Skibskreditfond i stedet skal følge kursgevinstlovens almindelige regler for  

 selskabers beskatning af gevinst og tab på fordringer og gæld.
Dog foreslås  

 det, at realkreditinstitutterne m.v. og Danmarks Skibskreditfond får  

 fradragsret for tab på gæld (obligationer), som er en følge af, at  

 institutterne skal indfri udstedte kroneobligationer til en forud fastsat  

 overkurs.
Der foreslås samtidig en overgangsordning, således at institutterne  

 får mulighed for at overføre gamle udlån og de dertil svarende obligationer  

 under det nye regelsæt.
I tilknytning til forslaget om overgang til anvendelse af de generelle  

 regler foreslås det, at realkreditinstitutterne m.v. og Danmarks  

 Skibskreditfond skal anvende lagerprincippet for samtlige fordringer og gæld,  

 dvs. også for fordringer og gæld, der indgår i fondsbeholdningen.
For  

 Danmarks Skibskreditfond foreslås dog en overgangsordning, således at fonden  

 fortsat kan anvende realisationsprincippet for fordringer, gæld og  

 finansielle kontrakter, som vedrører den statslige rentestøtteordning  

 vedrørende skibsbygning på danske værfter.
 For det fjerde foreslås det, at reglerne om skattefrihed for  

 debitorselskaber ved gældseftergivelser i koncernforhold udvides til også at  

 omfatte gældseftergivelser, hvor kreditorselskabet er udenlandsk.
 Endelig foreslås en række ændringer af reglerne for finansielle  

 kontrakter.
Der foreslås en udvidelse af kredsen af de finansielle kontrakter, der er  

 undtaget fra kursgevinstlovens hovedregel om beskatning af finansielle  

 kontrakter som et selvstændigt aktiv.
Det foreslås, at den hidtidige  

 undtagelse vedrørende kurskontrakter, dels udvides til at omfatte alle former  

 for finansielle kontrakter, dvs. ikke kun terminskontrakter, men også  

 optioner m.m., dels udvides til at også at omfatte refinansiering og  

 rentetilpasning.
Endvidere foreslås som noget nyt, at aftaler om køb og salg  

 af ikke-børsnoterede aktier undtages.
Endelig foreslås valutakontrakter i  

 forbindelse med køb og salg af værdipapirer, valutakontrakter indgået i  

 forbindelse med sædvanlige aftaler angående levering af varer og andre  

 aktiver samt tjenesteydelser samt aftaler om hel eller delvis afståelse af  

 virksomhed ligeledes som noget nyt undtaget fra reglerne om beskatning af  

 finansielle kontrakter som et selvstændigt aktiv.
 Undtagelsen fra beskatning som finansielle kontrakter er betinget af, at  

 det underliggende aktiv leveres.
Dernæst foreslås en ændring af tabsfradragsbegrænsningsreglerne, således  

 at de tilpasses de skattepligtige, hvor tabsfradragsbegrænsningen har  

 betydning set i forhold til de gældende regler for beskatning af det  

 underliggende aktiv.
For selskaber m.v. foreslås  

 tabsfradragsbegrænsningsreglen for aktiebaserede kontrakter videreført med  

 den ændring, at overskydende tab kan fradrages i nettogevinster på  

 kontrakter, der indeholder ret eller pligt til at afstå eller erhverve  

 aktier, og ikke kun i nettogevinster hidrørende fra kontrakter vedrørende  

 samme aktie, som den aktie den tabsgivende kontrakt vedrører.
For personer  

 foreslås tabsfradragsbegrænsningsreglerne for aktiebaserede kontrakter og  

 øvrige kontrakter slået sammen til en regel.
Forslaget betyder, at tab på  

 aktiebaserede kontrakter vil kunne modregnes i nettogevinster på øvrige  

 kontrakter og omvendt.
 I tilknytning til forslaget om en ny kursgevinstlov fremsættes et  

følgeforslag , der foruden almindelige konsekvensrettelser indeholder  

 forslag om ændring af aktieavancebeskatningsloven og  

 ejendomsavancebeskatningsloven m.fl. som led i lovrevisionen af  

 kursgevinstloven samt mindre justeringer af en række andre love.
Med det formål, at skabe klare og mere enkle regler foreslås det, at  

 beskatningen af konvertible obligationer fuldt ud overføres til  

 aktieavancebeskatningsloven.
Der vil dermed ikke længere kunne blive tale om  

 beskatning af gevinst og tab på konvertible obligationer efter  

 kursgevinstlovens regler.
For det andet foreslås ejendomsavancebeskatningslovens regler om  

 kontantomregning ændret, således at kontantomregningen af afståelsessummen  

 skal ske til kursen på afståelsestidspunktet i stedet for til kursen på  

 anskaffelsestidspunktet.
Herved bringes ejendomsavancebeskatningslovens  

 kontantomregningsregler i bedre overensstemmelse med kursgevinstlovens og  

 afskrivningslovens regler.
 For det tredie foreslås det, at reglerne i ligningsloven om, at der ikke  

 skal ske underskudsbegrænsning hos debitorselskabet ved en gældseftergivelse  

 i det omfang, kreditorselskabet ikke har fradragsret for tabet, udvides til  

 også at omfatte den situation, hvor kreditorselskabet er udenlandsk.
For det fjerde foreslås det, at en række regler om retten til at fremføre  

 tab i særlige indkomstarter bringes i overensstemmelse med de almindelige  

 regler om underskudsfremførsel.
Det drejer sig om reglerne i  

 aktieavancebeskatningsloven om fradrag for tab i tilsvarende fortjenester ved  

 afståelse inden tre års ejertid, om kursgevinstlovens regler om fradrag for  

 tab på finansielle kontrakter i gevinster på finansielle kontrakter og  

 reglerne i ejendomsavancebeskatningsloven om fradrag for tab i tilsvarende  

 fortjenester.
Forslaget indebærer, at fremførselsretten i disse særlige  

 situationer begrænses i tilfælde af en tvangsakkord, gældssanering, frivillig  

 akkord eller konkurs - svarende til hvad der gælder i forhold til retten til  

 at fremføre underskud.
 Det foreslås som udgangspunkt, at ændringerne skal have virkning fra og  

 med indkomståret 1998. Dog foreslås det, at reglerne vedrørende de  

 finansielle kontrakter skal have virkning fra den 1. januar 1997.
 De foreslåede præciseringer og mindre justeringer af regelsættet, skønnes  

 under et at være nogenlunde provenuneutrale.
 Den foreslåede ændring af ejendomsavancebeskatningslovens  

 kontantomregningsregler skønnes alt i alt at medføre et merprovenu, der dog  

 ikke er grundlag for at skønne nærmere over.
 Forslaget om, at realkreditinstitutter m.v. og Danmarks Skibskreditfond  

 fra og med 1998 skal opgøre kursgevinster og -tab på fondsbeholdninger efter  

 lagerprincippet indebærer, at de institutter, der hidtil har opgjort  

 kursgevinster efter realisationsprincippet, skal indtægtsføre forskellen  

 mellem anskaffelsessummen og markedsværdien ultimo 1998 af fondsbeholdningen  

 ved indkomstopgørelsen for indkomståret 1998.
Denne del af forslaget skønnes alt andet lige at udløse et skatteprovenu  

 på skønsmæssigt ca. 1.000 mill. kr. for indkomståret 1998, hvoraf kommunernes  

 andel udgør ca. 135 mill. kr.
Finansårsvirkningen i 1998 skønnes at andrage  

 ca. 900 mill. kr.
Hvis renten falder yderligere frem til ultimo 1998, vil  

 merprovenuet blive større og omvendt ved rentestigning.
Den del af provenuet, der skyldes fremrykket beskatning af urealiserede  

 kursgevinster som følge af de senere års rentefald, modsvares af et  

 mindreprovenu i 1999 og følgende år.
Derimod er der tale om en mere permanent  

 fremrykning af beskatningstidspunktet - og dermed en mere varig rentegevinst  

 - for urealiserede kursgevinster som følge af løbetidsforkortelse.
Engangsprovenuets størrelse vil afhænge af rente- og kursforholdene ultimo  

 1998, og selv beskedne renteændringer vil kunne ændre størrelsen af  

 engangsprovenuet markant.
Et yderligere rentefald vil forøge  

 engangsprovenuet, mens en rentestigning frem til udgangen af 1998 vil  

 reducere provenuet, eventuelt vende det til et provenutab.
 For de institutter, der skal overgå til lagerprincippet, vil effekten være  

 en mistet rentefordel, der kan anslås til ca. 60 mill. kr. i 1998 (før skat)  

 og gradvis aftagende de følgende år.
Forslaget til en ny kursgevinstlov skønnes lignings- og kontrolmæssig at  

 resultere i en ikke ubetydelig administrativ lettelse på sigt.
Samlet skønnes  

 lovforslagene at medføre en engangsudgift for Told-Skat på 500.000 kr. til  

 edb-tilretning.
Der er med forslaget til ny kursgevinstlov tale om forenkling af en meget  

 kompliceret lov, hvilket bl.a. har betydet, at der har været behov for at  

 sende lovforslaget til høring flere gange.
Det har derfor ikke været muligt,  

 at nå at få lovforslaget fremsat inden udgangen af februar måned.
 Idet jeg i øvrigt henviser til lovforslagenes bemærkninger, skal jeg  

 anbefale forslagene til Folketingets hurtige og velvillige behandling.
Bilag 1 Skatteministeriets lovbekendtgørelse nr. 660 af 4. juli 1996 med de ændringer, der følger af § 12 i lov nr. 1219 af 27. december 1996  

 og § 22 i lov nr. 1223 af 27. december 1996 § 1. Gevinst og tab ved afståelse eller hel eller delvis  

 indfrielse af obligationer, pantebreve, gældsbreve og andre pengefordringer  

 samt gevinst og tab på terminskontrakter og aftaler om køberetter og  

 salgsretter medregnes ved opgørelsen af den skattepligtige indkomst efter  

 denne lov.
Loven omfatter ikke præmieobligationer.
Konvertible obligationer  

 omfattes kun af § 6, stk. 2, § 6 B, stk. 1, § 7, stk. 7, § 7 A, § 8, § 8 B, §  

 9 og § 10.
 § 2. Skattepligtige efter selskabsskattelovens § 1, stk. 1, nr.  

 1-2 c og 3 a-6, samt § 2, stk. 1, litra a, eller efter fondsbeskatningsloven  

 skal ved opgørelsen af den skattepligtige indkomst medregne gevinst og tab på  

 fordringer, som omfattes af § 1.
 § 3. Personer, der er skattepligtige efter kildeskattelovens § 1  

 eller § 2, stk. 1, litra d, samt dødsboer, der er skattepligtige efter  

 dødsboskattelovens § 1, stk. 2, eller § 1, stk. 3, for så vidt angår indkomst  

 som nævnt i kildeskattelovens § 2, stk. 1, litra d, skal medregne gevinst og  

 tab på fordringer, som omfattes af § 1, ved opgørelsen af den skattepligtige  

 indkomst, hvis de udøver næring ved køb og salg af fordringer eller driver  

 næringsvirksomhed ved finansiering.
 Stk. 2. Godtgøres det, at en fordring er erhvervet uden for den  

 skattepligtiges næringsvirksomhed og ikke senere er indgået i denne, omfatter  

 stk. 1 ikke gevinst og tab på en sådan fordring.
§ 4. Gevinst og tab på fordringer, som omfattes af § 1, og på  

 kontrakter, som omfattes af § 8 C, medregnes ved opgørelsen af den  

 skattepligtige indkomst efter statsskattelovens §§ 4-6, hvis fordringen eller  

 kontrakten er erhvervet som vederlag i næring eller fordringen i øvrigt er  

 erhvervet i tilknytning til den erhvervsmæssige drift af virksomheden.
Dette  

 gælder dog ikke gevinst og tab ved afståelse eller indfrielse af børsnoterede  

 obligationer.
 § 5. Gevinst og tab, som en skyldner realiserer ved frigørelse for  

 forpligtelser ifølge fordringer, som omfattes af § 1, medregnes ved  

 opgørelsen af den skattepligtige indkomst for de skattepligtige, der omfattes  

 af § 2, jf. dog § 5, stk. 3 og stk. 4.
 Stk. 2. For øvrige skattepligtige gælder § 5, stk. 4-8 og § 6,  

 stk. 1, samt statsskattelovens §§ 4-6.
Stk. 3. Uanset stk. 1 kan de skattepligtige, som omfattes af § 2,  

 ikke fradrage tab ved indeksregulering af hovedstol eller restgæld på lån ved  

 opgørelsen af den skattepligtige indkomst.
Skattepligtige, der både har  

 fordringer og gæld, som indeksreguleres, kan dog fradrage tab ved  

 indeksregulering i det omfang, det ikke overstiger gevinst ved  

 indeksregulering efter udviklingen i samme indeks.
Stk. 4. Uanset stk. 1 og stk. 2 kan de skattepligtige, som  

 omfattes af §§ 2 og 3, ikke fradrage tab på gæld, såfremt indfrielse skal ske  

 til en forud fastsat overkurs i forhold til værdien på det oprindelige  

 udstedelsestidspunkt.
Dette gælder dog kun forpligtelser i danske kroner og  

 kun, hvis den pålydende rente er lig med eller højere end den mindsterente,  

 der fastsættes efter § 7. 1. pkt. finder dog ikke anvendelse for Danmarks  

 Skibskreditfonds tab på obligationer i danske kroner, der er udstedt af  

 Danmarks Skibskreditfond til finansiering af lån i fremmed valuta, såfremt  

 lånet er ydet af Danmarks Skibskreditfond i henhold til den statslige  

 rentestøtteordning vedrørende skibsbygning på danske værfter.
Stk. 5. Hvis en fordring, som omfattes af § 1, stiftes på sådanne  

 vilkår, at fordringens værdi på tidspunktet for skyldnerens påtagelse af  

 forpligtelsen overstiger det beløb, som skyldneren skal indfri, skal  

 skyldneren medregne denne gevinst ved opgørelsen af den skattepligtige  

 indkomst. § 8, stk. 1 og stk. 2, 4. og 5. pkt., anvendes ikke.
En skyldners  

 overtagelse af en forpligtelse, der er stiftet på de vilkår, som er nævnt i  

 1. pkt., betragtes som stiftelse af en ny forpligtelse.
I disse tilfælde  

 opgøres den skattepligtige gevinst efter 1. pkt. som forskellen mellem  

 fordringens værdi på overtagelsestidspunktet og det beløb, som skyldneren  

 skal indfri.
Reglen i 1. pkt. gælder ikke, hvis fordringen ved skyldnerens  

 påtagelse af forpligtelsen er forrentet med indtil 2 procent-points over  

 mindsterenten efter § 7, og fordringshaveren er et af de i § 7, stk. 5, 1.  

 pkt., nævnte institutter.
Stk. 6. Hvis en fordring, som omfattes af § 1, stiftes på sådanne  

 vilkår, at fordringen forrentes med en pålydende rente, der har varierende  

 sats i adskilte perioder i fordringens løbetid, skal gevinst, som ikke er  

 omfattet af stk. 5, og som en skyldner realiserer ved frigørelse for  

 forpligtelser ifølge en sådan fordring, medregnes ved opgørelsen af den  

 skattepligtige indkomst.
Reglen i 1. pkt. gælder ikke, hvis renten varierer  

 månedsvis og lånet er baseret på fast forrentede realkreditobligationer eller  

 værdipapirer og fordringshaveren er et af de i § 7, stk. 5, 1. pkt., nævnte  

 institutter.
Stk. 7. Gevinst, som en skyldner opnår ved ekstraordinær hel eller  

 delvis indfrielse af et kontantlån som nævnt i § 8 A, stk. 1, nr. 6 og 7,  

 medregnes ved opgørelsen af den skattepligtige indkomst.
Det gælder dog ikke  

 indfrielse, som sker i forbindelse med overdragelse af fast ejendom, såfremt  

 gælden af sælger eller køber indfries eller opsiges til indfrielse i perioden  

 fra 6 måneder før til 6 måneder efter afståelsestidspunktet henholdsvis  

 anskaffelsestidspunktet. 2. pkt. finder ikke anvendelse ved ejerskifte mellem  

 ægtefæller, medmindre indfrielsen sker ved ejerskifte som led i separation  

 eller skilsmisse. 2. pkt. finder heller ikke anvendelse ved en persons  

 afståelse af en ejendom til et selskab m.v. som nævnt i selskabsskattelovens  

 § 1 og § 2 eller fondsbeskatningslovens § 1, hvor personen og dennes  

 ægtefælle på grund af aktiebesiddelse, vedtægtsbestemmelse eller aftale har  

 bestemmende indflydelse på selskabets handlemåde.
Stk. 8. Stk. 7, 1. pkt., finder ikke anvendelse ved indfrielse,  

 som sker i forbindelse med en efterlevende ægtefælles overtagelse af en fast  

 ejendom i forbindelse med skifte af et dødsbo eller ved udlevering til  

 ægtefællen, herunder til hensidden i uskiftet bo. 1. pkt. finder kun  

 anvendelse, såfremt den afdøde ægtefælle på tidspunktet for dødsfaldet var  

 ejer af den faste ejendom.
Tidsfristerne i stk. 7, 2. pkt., for indfrielse  

 eller opsigelse til indfrielse af gælden finder tilsvarende anvendelse, idet  

 der ved afståelsestidspunktet eller anskaffelsestidspunktet i denne  

 sammenhæng forstås henholdsvis udlodningstidspunktet eller tidspunktet for  

 udlevering.
§ 6. Gevinst og tab på fordringer og gæld i fremmed valuta  

 medregnes ved opgørelsen af den skattepligtige indkomst.
For skattepligtige  

 efter kildeskattelovens §§ 1 og 2 eller dødsboskattelovens § 1, stk. 2 og 3,  

 der ikke omfattes af § 3, gælder 1. pkt. dog alene, hvis årets nettogevinst  

 eller nettotab overstiger 800 kr.
Beløbet reguleres efter personskattelovens  

 § 20. Fordringer og gæld i danske kroner betragtes som fordringer og gæld i  

 fremmed valuta, hvis hovedstolen henholdsvis restgælden reguleres i forhold  

 til en eller flere valutakurser.
Uanset 1. pkt. kan skattepligtige efter  

 kildeskattelovens §§ 1 og 2 eller dødsboskattelovens § 1, stk. 2 og 3, ikke  

 fradrage tab på regreskrav erhvervet ved kautionsbetaling, hvor regreskravet  

 ikke omfattes af § 3, stk. 1 eller § 4. Tilsvarende kan skattepligtige efter  

 kildeskattelovens §§ 1 og 2 eller dødsboskattelovens § 1, stk. 2 og 3, ikke  

 fradrage tab på fordringer på selskaber, hvorover den skattepligtige har  

 eller har haft en bestemmende indflydelse som omhandlet i  

 aktieavancebeskatningslovens § 11, stk. 2-4, eller tab på fordringer på den  

 skattepligtiges ægtefælle, forældre og bedsteforældre samt børn og børnebørn  

 og disses ægtefæller eller dødsboer efter de nævnte personer, hvor fordringen  

 ikke omfattes af § 3, stk. 1, eller § 4. Stedbarns- og adoptivforhold  

 sidestilles med ægte slægtskabsforhold.
Ved opgørelse af det  

 ikke-fradragsberettigede tab efter 5. og 6. pkt. finder § 6 B, stk. 1, 2.  

 pkt., tilsvarende anvendelse.
 Stk. 2. Gevinst og tab på konvertible obligationer i fremmed  

 valuta medregnes ved opgørelsen af den skattepligtige almindelige indkomst,  

 for så vidt gevinst og tab ikke medregnes ved opgørelsen af den  

 skattepligtige almindelige indkomst efter aktieavancebeskatningsloven, eller  

 for så vidt afståelsessummen ikke beskattes som almindelig indkomst efter  

 ligningslovens § 16 B.
§ 6 A.
Gevinst på gæld som følge af tvangsakkord eller aftale om  

 en samlet ordning mellem en skyldner og dennes kreditorer om bortfald eller  

 nedsættelse af skyldnerens gæld (frivillig akkord) medregnes ikke ved  

 opgørelsen af den skattepligtige indkomst.
Dette gælder dog ikke i det  

 omfang, gælden nedskrives til et lavere beløb end fordringens værdi for  

 kreditor på tidspunktet for gældseftergivelsen.
 Stk. 2. Stk. 1, 1. pkt., gælder tilsvarende for gevinst på gæld  

 som følge af gældssanering.
§ 6 B.
Skattepligtige omfattet af § 2 kan ikke fradrage tab på  

 fordringer på koncernforbundne selskaber.
Det ikke-fradragsberettigede tab  

 opgøres uden hensyn til ændringer i valutakurserne på grundlag af  

 valutakurserne på tidspunktet for fordringens erhvervelse.
 Stk. 2. Skattepligtige omfattet af § 2 skal ikke medregne gevinst  

 på gæld til koncernforbundne selskaber ved indkomstopgørelsen, såfremt  

 kreditor efter stk. 1 ikke kan fradrage det tilsvarende tab på fordringen.  

 Dette gælder dog ikke ved eftergivelse af gæld i det omfang, gælden  

 nedskrives til et lavere beløb end fordringens værdi for kreditor på  

 tidspunktet for gældseftergivelsen.
Stk. 3. Som koncernforbundne selskaber anses selskaber og  

 foreninger m.v., hvor samme aktionærkreds ved fordringens erhvervelse eller  

 på noget senere tidspunkt direkte eller indirekte ejer mere end 50 pct. af  

 aktiekapitalen i hvert selskab eller direkte eller indirekte råder over mere  

 end 50 pct. af stemmerne i hvert selskab.
Tilsvarende anses en fond og  

 selskaber, hvori fonden ved fordringens erhvervelse eller på noget senere  

 tidspunkt direkte eller indirekte ejer mere end 50 pct. af aktiekapitalen i  

 hvert selskab eller direkte eller indirekte råder over mere end 50 pct. af  

 stemmerne, for at være koncernforbundne selskaber.
Aktionærer som nævnt i  

 aktieavancebeskatningslovens § 11, stk. 3, anses ved bedømmelsen af  

 aktionærkredsen som en og samme aktionær.
Ved opgørelse af stemmeandele ses  

 bort fra stemmer, som alene er opnået ved stemmeretsoverdragelse i  

 forbindelse med erhvervet sikkerhed i aktier.
Stk. 4. Stk. 1 finder ikke anvendelse, såfremt fordringen er  

 omfattet af § 4, og fordringshaveren ikke har været sambeskattet med  

 skyldneren, jf. selskabsskattelovens § 31, eller fordringen er stiftet efter  

 ophør af sambeskatning.
Endvidere finder stk. 1 ikke anvendelse på tab ved  

 afståelse af børsnoterede obligationer eller andre børsnoterede fordringer.
 Stk. 5. Stk. 1 finder ikke anvendelse på rentefordringer, såfremt  

 de omhandlede renter er medregnet ved opgørelsen af fordringshaverens  

 skattepligtige indkomst og fordringshaveren ikke har været sambeskattet med  

 skyldneren, jf. selskabsskattelovens § 31, eller rentefordringen er stiftet  

 efter ophør af sambeskatning.
 Stk. 6. Stk. 1 finder ikke anvendelse for skattepligtige, som  

 udøver næring ved køb og salg af fordringer eller driver næringsvirksomhed  

 ved finansiering, såfremt koncernforbindelsen alene er etableret med henblik  

 på fordringshaverens midlertidige drift af skyldnerens virksomhed til  

 afvikling af tidligere ydede udlån eller til medvirken ved omstrukturering af  

 erhvervsvirksomheder.
§ 6 C.
Tab på fordringer kan ikke fradrages ved opgørelsen af den  

 skattepligtige indkomst, såfremt renteindtægter af fordringen eller gevinster  

 på fordringen omfattet af denne lov som følge af en  

 dobbeltbeskatningsoverenskomst ikke skal medregnes ved opgørelse af den  

 skattepligtige indkomst.
 § 7. Gevinst ved afståelse eller hel eller delvis indfrielse af  

 fordringer, som omfattes af § 1, medregnes ved opgørelsen af den  

 skattepligtige indkomst, medmindre fordringen forrentes med en pålydende  

 rente, der er lig med eller højere end mindsterenten efter stk. 3-5 på  

 tidspunktet for skyldnerens påtagelse af forpligtelsen, jf. stk. 2. Dette  

 gælder dog ikke, hvis gevinsten omfattes af §§ 2-4 og § 6. Den pålydende  

 rente opgøres på grundlag af den højeste tilsagte indfrielsessum.
 Stk. 2. En skyldners overtagelse af en forpligtelse betragtes  

 efter stk. 1 ikke som påtagelse af en ny forpligtelse, når forpligtelsens  

 overgang kan gennemføres uden særlig godkendelse fra fordringshaveren.
Stk. 3. Mindsterenten fastsættes for halvårene januar-juni og  

 juli-december, jf. dog stk. 4. Mindsterenten for det følgende halvår beregnes  

 på grundlag af et simpelt gennemsnit opgjort med to decimaler af en af  

 Københavns Fondsbørs dagligt udregnet effektiv obligationsrente for de  

 seneste 20 børsdage forud for 15. december og 15. juni.
Den effektive  

 obligationsrente opgøres med to decimaler for fastforrentede  

 kroneobligationer i åbne serier, der noteres på Københavns Fondsbørs, bortset  

 fra konverterbare obligationer noteret over pari samt indeksregulerede  

 obligationer.
Mindsterenten udgør den efter 2. pkt. beregnede  

 gennemsnitsrente ganget med 7/8 og nedrundet til nærmeste hele antal  

 procent-points.
Mindsterenten offentliggøres 5. sidste børsdag forud for den  

 periode, hvori mindsterenten skal gælde.
Stk. 4. Er den effektive obligationsrente, jf. stk. 3, 3. pkt., i  

 10 på hinanden følgende børsdage mere end 2 procent-points højere eller 1  

 procent-point lavere end det gennemsnit, der danner grundlag for halvårets  

 eller resten af halvårets mindsterente, beregnes mindsterenten efter stk. 3,  

 4. pkt., på grundlag af et simpelt gennemsnit af den effektive  

 obligationsrente i disse 10 børsdage i stedet for gennemsnitsrenten efter  

 stk. 3, 2. pkt.
Den således beregnede mindsterente er gældende for perioden  

 fra og med den 10. børsdag efter den sidste af de nævnte 10 børsdage.  

 Forhøjelse af mindsterenten efter stk. 3 eller efter 1. og 2. pkt. får  

 tidligst virkning den 20. børsdag efter den senest forudgående ændring af  

 mindsterenten.
Denne forhøjelse finder dog ikke sted, hvis restperioden er  

 mindre end 20 børsdage.
Stk. 5. Mindsterenten er 2 1/2 pct. for indeksregulerede  

 obligationer, der er udstedt af danske realkreditinstitutter, Dansk Landbrugs  

 Realkreditfond, Danmarks Skibskreditfond, Kongeriget Danmarks Fiskeribank,  

 Finansieringsinstituttet for Industri og Håndværk A/S og Kreditforeningen af  

 Kommuner i Danmark.
Dette gælder tillige fordringer, som er udstedt af  

 pengeinstitutter. 1. og 2. pkt. gælder dog kun obligationer og fordringer,  

 som reguleres fuldt ud efter udviklingen i de af Danmarks Statistik beregnede  

 forbrugerprisindeks eller nettoprisindeks.
Ved anvendelse af stk. 1, sidste  

 pkt., ses bort fra den tilsagte regulering efter de nævnte indeks.
 Stk. 6. En fordring med variabel rente omfattes af stk. 1-5. En  

 sådan fordring anses for forrentet lavere end mindsterenten, hvis rentens  

 variation og vilkårene for opsigelse medfører, at kursen på fordringen kan  

 afvige væsentligt fra indfrielseskursen.
 Stk. 7. Stk. 1-6 omfatter konvertible obligationer, for så vidt  

 gevinst og tab ikke medregnes ved opgørelsen af den skattepligtige  

 almindelige indkomst efter lov om beskatning af fortjeneste ved afståelse af  

 aktier m.v., eller for så vidt afståelsessummen ikke beskattes som almindelig  

 indkomst efter ligningslovens § 16 B.
§ 7 A.
Gevinst på fordringer medregnes ved opgørelsen af den  

 skattepligtige indkomst i det omfang, den pågældende fordring er erhvervet  

 for lånte midler, jf. stk. 2-4.
Stk. 2. Erhvervelse for lånte midler efter stk. 1 anses at  

 foreligge, hvis den skattepligtige i forbindelse med erhvervelsen har optaget  

 lån, der står i åbenbart misforhold til det kapitalbehov, som den  

 skattepligtiges øvrige virksomhed eller privatforbrug betinger, eller hvis  

 sammenhængen mellem erhvervelse og lånoptagelse klart fremgår af  

 omstændighederne ved erhvervelsen.
Opnåelse af usædvanlig kredit ligestilles  

 med lånoptagelse.
Stk. 3. Stk. 1 finder ikke anvendelse hvis den skattepligtige  

 godtgør, at de fradragsberettigede udgifter vedrørende det pågældende lån kun  

 i forholdsvis uvæsentligt omfang overstiger de skattepligtige indtægter af de  

 pågældende fordringer.
Stk. 1 finder endvidere ikke anvendelse, hvis den  

 skattepligtige godtgør, at det samlede resultat vedrørende lånet og  

 fordringerne under et er negativt efter skat selv uden beskatning efter stk.  

 1.
 Stk. 4. Imod den skattepligtiges påstand kan beskatning efter stk.  

 1 kun gennemføres efter Ligningsrådets nærmere bestemmelse.
 Stk. 5. Stk. 1-4 omfatter konvertible obligationer, for så vidt  

 gevinst og tab ikke medregnes ved opgørelsen af den skattepligtige  

 almindelige indkomst efter aktieavancebeskatningsloven, eller for så vidt  

 afståelsessummen ikke beskattes som almindelig indkomst efter ligningslovens  

 § 16 B.
§ 8. Gevinst og tab, der skal medregnes ved opgørelsen af den  

 skattepligtige indkomst, medregnes i det indkomstår, hvori gevinsten eller  

 tabet realiseres, jf. dog § 8 B.
Ligningsrådet kan tillade, at en anden  

 opgørelsesmåde anvendes.
Er en sådan tilladelse givet, kan den herved  

 godkendte opgørelsesmåde kun ændres efter tilladelse fra Ligningsrådet.  

 Uanset bestemmelserne i 2. og 3. pkt. kan den skattepligtige vælge at opgøre  

 gevinst og tab efter 1. pkt. for så vidt angår gæld omfattet af § 5, stk. 3,  

 og § 5, stk. 4, samt fordringer omfattet af § 6 B.
Den i henhold til 4. pkt.  

 en gang valgte opgørelsesmåde kan kun ændres efter tilladelse fra  

 Ligningsrådet.
Stk. 2. Gevinst eller tab opgøres som forskellen mellem  

 anskaffelsessummen og afståelses- eller indfrielsessummen.
Som  

 anskaffelsessum anvendes kursværdien på erhvervelsestidspunktet, medmindre  

 den skattepligtige godtgør at have erhvervet fordringen for et højere beløb.  

 Anskaffelsessummen for de i § 6, stk. 2, og § 7, stk. 7, omhandlede  

 konvertible obligationer opgøres dog efter lov om beskatning af fortjeneste  

 ved afståelse af aktier m.v.
Gevinst og tab som nævnt i § 5 opgøres som  

 forskellen mellem forpligtelsens værdi ved påtagelse af forpligtelsen og  

 værdien ved frigørelsen eller indfrielsen.
Sker indfrielsen gennem afdrag,  

 medregnes en så stor del ved opgørelsen af den skattepligtige indkomst, som  

 svarer til forholdet mellem på den ene side indfrielsessummen med fradrag af  

 anskaffelsessummen og på den anden side indfrielsessummen.
 Stk. 3. Ved afståelse af obligationer, som er registreret i  

 Værdipapircentralen på samme konto inden for samme fondskode, betragtes de  

 først erhvervede obligationer som de først afståede.
Stk. 4. Hvis en skattepligtig ejer fordringer omfattet af § 6, som  

 er udstedt på ens vilkår af samme udsteder og erhvervet på forskellige  

 tidspunkter, anses den først erhvervede fordring for den først afståede.  

 Tilsvarende anses den først påtagne gæld for den først indfriede.
Stk. 1, 2.  

 og 3. pkt., finder tilsvarende anvendelse.
§ 8 A.
Uanset reglerne i § 2, § 5, stk. 4, og § 8 skal  

 institutter, som omfattes af selskabsskattelovens § 1, stk. 1, nr. 5 b, og  

 realkreditaktieselskaber ved opgørelsen af den skattepligtige indkomst ikke  

 medregne gevinst og tab på følgende fordringer og gæld:
1) Lån i danske kroner, der udbetales på grundlag af  

 realkreditobligationer eller andre værdipapirer, og de herved udstedte  

 værdipapirer, når instituttets kursgevinst på udlånet inden for hvert  

 indkomstår vil svare til instituttets kurstab på de udstedte værdipapirer,  

 idet der dog ses bort fra forskelle mellem indkomstårets kursgevinst og  

 kurstab som følge af mindre tidsmæssige afvigelser mellem forfaldsterminer og  

 mellem indfrielser og de dertil hørende udtrækninger, 2) indekslån og indeksobligationer, 3) lån og obligationer, der er ydet henholdsvis udstedt efter § 17, stk.  

 1, 2. pkt., og § 20 i lov om realkreditinstitutter, jf. lovbekendtgørelse nr.  

 571 af 15. august 1989, 4) lån ydet til yngre jordbrugere af Dansk Landbrugs Realkreditfond, jf.  

 lovbekendtgørelse nr. 110 af 25. februar 1991, kontantlån ydet til tørkeramte  

 jordbrugere af Dansk Landbrugs Realkreditfond, jf. lov nr. 918 af 25.  

 november 1992 om statsgaranti og ydelsestilskud vedrørende høsttabslån til  

 tørkeramte jordbrugere, kontantlån ydet til jordbrugere af Dansk Landbrugs  

 Realkreditfond, jf. lov om statsgaranti for gældssaneringslån til  

 jordbrugere, og kontantlån, som er eller bliver optaget til refinansiering af  

 K-lån optaget i Dansk Landbrugs Realkreditfond, når det er en betingelse for  

 K-lånet, at refinansiering skal finde sted som kontantlån, 5) henstandslån, der er ydet i henhold til lov nr. 481 af 5. november  

 1980, kollegielån, der er ydet i henhold til lov nr. 235 af 8. juni 1979,  

 samt lån, der er ydet i henhold til § 4 b i lov om midlertidig offentlig  

 støtte til almennyttigt boligbyggeri, jf. lovbekendtgørelse nr. 191 af 4. maj  

 1977, som ændret ved lov nr. 261 af 8. juni 1978, 6) kontantlån i danske kroner baseret på obligationer med en løbetid på  

 under 11 år og de dertil svarende obligationer, jf. realkreditlovens § 21,  

 stk. 6, 7) kontantlån i øvrigt i danske kroner og de dertil svarende obligationer,  

 jf. realkreditlovens § 21, stk. 6.
 Stk. 2. Den del af renteindbetalingerne på kontantlånspantebreve  

 ydet i overensstemmelse med stk. 1, nr. 2, 3, 4, 6 og 7, som svarer til  

 beløb, der udgiftsføres på den amortisationskonto, der er oprettet for hvert  

 pantebrev, medregnes endvidere ikke ved opgørelsen af den skattepligtige  

 indkomst.
 Stk. 3. Ved kontantlån ydet på basis af obligationer til overkurs  

 kan den del af obligationsrenteudgiften, som overstiger låntagernes  

 renteindbetalinger ifølge kontantlånspantebrevene, ikke fradrages ved  

 opgørelsen af den skattepligtige indkomst.
 Stk. 4. Stk. 1 og 2 finder tilsvarende anvendelse, hvor  

 realkreditobligationer eller andre værdipapirer udstedes i henhold til  

 realkreditlovens § 48, stk. 3, eller under tilsvarende vilkår, såfremt der  

 ved kursaftalens udløb ydes lån, der er omfattet af stk. 1, nr. 1, 2, 4, 6  

 eller 7, på grundlag af de udstedte værdipapirer.
 Stk. 5. Reglerne i §§ 2 og 8 finder dog anvendelse på gevinst og  

 tab på pantebreve som nævnt i stk. 1, der skyldes debitors manglende  

 betalingsevne eller pantets utilstrækkelighed.
§ 8 B.
Gevinst og tab, som efter reglerne i §§ 2-7 A og 8 C skal  

 medregnes ved opgørelsen af den skattepligtige indkomst, betragtes som  

 realiseret, hvis gevinsten eller tabet vedrører en fordring, gæld eller  

 kontrakt, der omfattes af skattepligt her i landet, og denne skattepligt  

 ophører af anden grund end den skattepligtiges død.
Når en person efter  

 bestemmelserne i en dobbeltbeskatningsoverenskomst indgået mellem Danmark og  

 en fremmed stat, Færøerne eller Grønland bliver hjemmehørende uden for  

 Danmark, sidestilles dette ved anvendelsen af reglen i 1. pkt. med ophør af  

 skattepligt efter kildeskattelovens § 1.
 Stk. 2. Gevinst og tab, der anses for realiseret efter reglen i  

 stk. 1, opgøres efter reglerne i §§ 8, 8 E-8 G og 9, dog at værdien ved  

 realisationen træder i stedet for afståelses- eller indfrielsessummen.
Stk. 3. Reglerne i stk. 1 gælder kun for personer, der har været  

 skattepligtige efter kildeskattelovens § 1 eller § 2, stk. 1, litra d, og for  

 selskaber m.v., der har været skattepligtige efter selskabsskattelovens § 2,  

 stk. 1, litra a, i en eller flere perioder på i alt mindst 5 år inden for de  

 seneste 10 år før skattepligtsophøret eller flytningen af skattemæssigt  

 hjemsted.
Reglerne i stk. 1 gælder dog også, hvis fordringen, gælden eller  

 kontrakten er erhvervet fra den skattepligtiges ægtefælle, og denne opfylder  

 betingelserne i 1. pkt.
Reglerne i stk. 1 gælder ligeledes for  

 skattepligtige, der er indtrådt i overdragerens skattemæssige stilling efter  

 kildeskattelovens § 33 C.
Stk. 4. Skat, der er betalt til fremmed stat, til Færøerne eller  

 Grønland af gevinst ved afståelse eller indfrielse, kan fradrages i den  

 beregnede skat, i det omfang den betalte skat vedrører gevinst, der er  

 beskattet her i landet.
Fradraget kan dog højst udgøre et beløb, der svarer  

 til den danske skat.
Hvis der er indgået en dobbeltbeskatningsoverenskomst  

 med en fremmed stat, med Færøerne eller med Grønland, gives der dog ikke  

 fradrag for et større skattebeløb end det, som denne stat, Færøerne eller  

 Grønland har et ubetinget krav på at oppebære efter overenskomsten.
Når der  

 sker beskatning ved ophør af skattepligt for fordringer, gæld eller  

 kontrakter, der har været omfattet af skattepligt efter kildeskattelovens §  

 2, stk. 1, litra d, eller selskabsskattelovens § 2, stk. 1, litra a, gives  

 der dog ikke fradrag for den skat, som er betalt i den stat, hvori personen  

 eller selskabet er hjemmehørende.
 Stk. 5. Reglerne i § 26 A, stk. 2, og § 26 B i kildeskatteloven  

 gælder ikke for overdragelse af fordringer og kontrakter omfattet af stk. 1  

 mellem ægtefæller, der efter reglerne i kildeskattelovens § 4 anses for  

 samlevende, hvis en af ægtefællerne skattemæssigt er hjemmehørende i en  

 fremmed stat, Færøerne eller Grønland.
§ 8 C.
Gevinst og tab på terminskontrakter og aftaler om  

 køberetter og salgsretter medregnes ved opgørelsen af den skattepligtige  

 indkomst, jf. dog §§ 8 D, 8 F og 8 G.
§ 8 D. § 8 C anvendes ikke på 1) aftaler vedrørende fast ejendom, 2) tegningsretter til aktier m.v., der omfattes af  

 aktieavancebeskatningsloven, 3) salg og køb af obligationer på termin eller futurekontrakt i  

 forbindelse med kurssikring ved optagelse henholdsvis indfrielse af  

 realkreditlån eller realkreditlignende lån, medmindre sælger henholdsvis  

 køber er skattepligtig efter §§ 2 og 3 eller driver næring ved omsætning af  

 fast ejendom, og 4) konverteringsretter knyttet til obligationer, pantebreve, gældsbreve og  

 andre pengefordringer.
Stk. 2. § 8 C anvendes heller ikke på sædvanlige aftaler om  

 levering af varer og tjenester til privat brug eller til brug i modtagerens  

 virksomhed eller som produkt af egen virksomhed.
Det er en betingelse, at  

 kontrakten kun kan opfyldes ved levering.
Det er endvidere en betingelse, at  

 kontrakten ikke er noteret på børs m.v.
 Stk. 3. Kontrakter, der efter stk. 1 og 2 ikke omfattes af § 8 C,  

 behandles efter skattelovgivningens almindelige regler.
§ 8 E.
Gevinst eller tab efter § 8 C opgøres som forskellen mellem  

 værdien af kontrakten ved indkomstårets udløb og værdien ved indkomstårets  

 begyndelse.
Er kontrakten anskaffet i indkomståret, opgøres gevinst eller tab  

 som forskellen mellem værdien ved indkomstårets udløb og kontraktens  

 anskaffelsessum.
Er kontrakten realiseret i indkomståret, opgøres gevinst  

 eller tab som forskellen mellem kontraktens afståelsesværdi og kontraktens  

 værdi ved indkomstårets begyndelse.
Er kontrakten anskaffet og realiseret i  

 samme indkomstår, opgøres gevinst eller tab som forskellen mellem  

 afståelsesværdien og anskaffelsessummen.
Afvikles kontrakten ved levering,  

 anses det overdragne aktiv eller passiv for erhvervet henholdsvis afstået til  

 markedsværdien på afviklingsdagen.
Stk. 2. Ligningsrådet kan i ganske særlige tilfælde tillade, at  

 gevinst og tab medregnes i det indkomstår, hvor gevinsten eller tabet  

 realiseres.
Det er en betingelse for denne dispensation, at den pågældende  

 kontrakt indgås som led i virksomhedens primære drift for at sikre leverancer  

 til eller fra virksomheden, og at beskatning efter stk. 1 vil være til  

 væsentlig økonomisk ulempe for virksomheden.
§ 8 F.
Tab på kontrakter, der indeholder ret eller pligt til at  

 afstå aktier m.v. omfattet af aktieavancebeskatningsloven, er  

 fradragsberettigede for de skattepligtige, der er omfattet af  

 aktieavancebeskatningslovens § 3. For øvrige skattepligtige gælder stk. 2-4.
 Stk. 2. Tab på en kontrakt som nævnt i stk. 1 kan fradrages i den  

 skattepligtige indkomst i det omfang, tabet ikke overstiger de 5 senest  

 forudgående indkomstårs skattepligtige nettogevinster på kontrakten, hvori  

 ikke er fradraget tab på andre kontrakter som nævnt i stk. 1.
Stk. 3. Yderligere tab, der ikke kan fradrages efter stk. 2, kan  

 fradrages i indkomstårets og de følgende 5 indkomstårs nettogevinster på alle  

 kontrakter omfattet af § 8 C, der indeholder ret eller pligt til at afstå  

 eller at erhverve samme aktie som den tabsgivende kontrakt.
Fradrag for tab  

 kan kun fremføres til et senere indkomstår, hvis det ikke kan rummes i  

 skattepligtig nettogevinst i et tidligere indkomstår.
Tab, der ikke kan  

 fradrages efter stk. 2 og ikke kan fradrages i indkomstårets nettogevinster  

 efter 1. pkt., kan overføres til fradrag i en eventuel ægtefælles  

 nettogevinster i indkomståret på den nævnte type kontrakter.
Det er dog en  

 betingelse, at ægtefællerne er samlevende ved indkomstårets udgang, jf.  

 kildeskattelovens § 4. Tabet kan ligeledes inden for hvert af de  

 efterfølgende 5 indkomstår overføres til fradrag i den anden ægtefælles  

 nettogevinster på den nævnte type kontrakter, hvis tabet ikke kan fradrages i  

 den skattepligtiges nettogevinster på de nævnte kontrakter i det pågældende  

 indkomstår.
 Stk. 4. For skattepligtige efter kildeskattelovens §§ 1 og 2 eller  

 dødsboskattelovens § 1, stk. 2 og 3, omfatter stk. 1-3 tillige kontrakter,  

 der indeholder ret eller pligt til at erhverve aktier m.v. omfattet af  

 aktieavancebeskatningsloven, når det ikke godtgøres, at kontrakten har  

 tilknytning til erhvervsmæssig virksomhed.
 Stk. 5. Stk. 1-4 gælder tilsvarende for kontrakter, som er baseret  

 på et aktieindeks.
§ 8 G.
For skattepligtige efter kildeskattelovens §§ 1 og 2 eller  

 dødsboskattelovens § 1, stk. 2 og 3, kan tab på kontrakter, der ikke omfattes  

 af § 8 F, og for hvilke det ikke godtgøres, at kontrakten har tilknytning til  

 erhvervsmæssig virksomhed, alene fradrages i det omfang, det angives i stk. 2  

 og 3.
 Stk. 2. Tab på en kontrakt som nævnt i stk. 1 kan fradrages i den  

 skattepligtige indkomst i det omfang, tabet ikke overstiger de 5 senest  

 forudgående indkomstårs skattepligtige nettogevinster på kontrakter, der ikke  

 omfattes af § 8 F.
 Stk. 3. Yderligere tab, der ikke kan fradrages efter stk. 2, kan  

 fradrages i indkomstårets og de følgende 5 indkomstårs nettogevinster på  

 kontrakter, der ikke omfattes af § 8 F. § 8 F, stk. 3, 2.-5. pkt., finder  

 tilsvarende anvendelse.
§ 9. Overdragelse og erhvervelse af en fordring omfattet af § 1  

 eller en kontrakt omfattet af § 8 C ved gave eller arveforskud betragtes som  

 henholdsvis afståelse og anskaffelse.
Som afståelsessum henholdsvis  

 anskaffelsessum anvendes den værdi, der lægges til grund ved beregningen af  

 gaveafgift eller indkomstskat i forbindelse med gaven eller arveforskuddet.  

 Er overdragelsen eller erhvervelsen ikke gaveafgiftspligtig eller  

 indkomstskattepligtig, benyttes i stedet værdien i handel og vandel på  

 overdragelsestidspunktet.
Stk. 2. Indskud af en fordring eller kontrakt i en rateopsparing i  

 pensionsøjemed eller i en opsparing i pensionsøjemed, der er omfattet af lov  

 om beskatningen af pensionsordninger m.v., sidestilles med afståelse.
Som  

 afståelsessum anses værdien på indskudstidspunktet.
Udlodning af en fordring  

 eller kontrakt fra en rateopsparing i pensionsøjemed eller fra en opsparing i  

 pensionsøjemed som nævnt i 1. pkt. sidestilles med erhvervelse.
Som  

 anskaffelsessum anses værdien på udlodningstidspunktet.
 § 10. Loven har virkning fra og med indkomståret 1986. Reglerne i  

 statsskattelovens § 5, stk. 1, litra a, om gevinst og tab ved salg af den  

 skattepligtiges fordringer, finder fortsat anvendelse, hvis salget er  

 foretaget i spekulationsøjemed inden udgangen af indkomståret 1987. Reglen i  

 2. pkt. gælder dog ikke salg, der er foretaget i indkomståret 1987 før den  

 18. december 1986.
 Stk. 2. § 5, stk. 5, har virkning for forpligtelser påtaget den  

 11. december 1985 eller senere.
Stk. 3. Fordringer, der er erhvervet før den 2. oktober 1985,  

 omfattes ikke af § 6, stk. 2, og § 7. Fordringer, der er udstedt før den 2.  

 oktober 1985, men erhvervet den 2. oktober 1985 eller senere, omfattes af §  

 7, hvis gevinst realiseres i kalenderåret 1986, og af § 6, stk. 2, hvis  

 gevinst realiseres i kalenderåret 1986 eller senere.
Obligationer i  

 fondskoder, som var åbne før den 2. oktober 1985 og senere, og som blev  

 lukkede med udgangen af 1985, anses for udstedt før den 2. oktober 1985. Var  

 en afdød person undtaget fra beskatning af gevinst på en fordring efter 1.  

 pkt., gælder det samme for dødsboet og den efterlevende ægtefælle samt for  

 arvinger og legatarer, der får fordringen udloddet fra dødsboet.
 Stk. 4. Fordringer, som skattepligtige i henhold til lov om  

 beskatning af fonde, visse foreninger og institutter m.v. har erhvervet inden  

 den 11. december 1985, omfattes ikke af § 7. Fordringer, der er erhvervet den  

 11. december 1985 eller senere, omfattes af § 7, hvis gevinst realiseres i  

 indkomståret 1987 eller følgende indkomstår, jf. dog stk. 3, 2. pkt.
 Stk. 5. Mindsterenten efter § 6, stk. 2, og § 7 er 9 pct. p.a. for  

 tiden forud for 1. januar 1986. Mindsterenten er dog 2 1/2 pct. p.a. efter §  

 7, stk. 5.
 Stk. 6. Selskaber m.v. som for indkomstårene 1986 eller 1987  

 omfattes af ligningslovens § 4 uden at være omfattet af § 2, skal ved  

 opgørelsen af den skattepligtige indkomst i senere indkomstår medregne  

 gevinst og tab på de fordringer, som er i selskabets besiddelse ved udgangen  

 af det seneste indkomstår, hvori selskabet er omfattet af ligningslovens § 4,  

 og som omfattes af beskatning efter ligningslovens § 4. Dette gælder ikke  

 gevinst og tab på fordringer, der er anskaffet i indkomståret 1987 før den  

 18. december 1986. Ligningslovens § 4, stk. 3 og stk. 4, har fortsat virkning  

 for lån optaget før den 1. januar 1986.
Stk. 7. Skattepligtige, der efter de hidtil gældende regler har  

 fået tilladelse til at anvende en anden opgørelsesmåde end den i § 8, stk. 1,  

 1. pkt., angivne, bevarer denne tilladelse.
Ligningsrådet kan dog bestemme,  

 at gevinst og tab på fordringer og gæld i fremmed valuta efter § 6, stk. 1,  

 skal opgøres efter samme opgørelsesmåde, uanset om gevinst og tab skyldes  

 valutakursændringer eller andre ændringer i værdien.
 Stk. 8. Skattepligtige, der efter § 2 eller § 3 skal medregne  

 gevinst og tab på fordringer, som efter de hidtidige regler ikke har skullet  

 medregnes ved opgørelsen af den skattepligtige indkomst, kan ved anvendelse  

 af § 8, stk. 2, 2. pkt., i stedet for anskaffelsessummen benytte værdien ved  

 begyndelsen af indkomståret 1986 eller værdien pr. 31. december 1985.  

 Skattepligtige i henhold til lov om beskatning af fonde, visse foreninger og  

 institutter m.v. kan i de i 1. pkt. nævnte tilfælde i stedet for  

 anskaffelsessummen benytte værdien ved begyndelsen af indkomståret 1987 eller  

 værdien pr. 31. december 1986.
 Stk. 9. Selskaber m.v., der efter § 5, jf. § 2, skal medregne  

 gevinst og tab på gæld, som efter de hidtidige regler ikke har skullet  

 medregnes ved opgørelsen af den skattepligtige indkomst, kan ved anvendelsen  

 af § 8, stk. 2, 4. pkt., i stedet for værdien ved forpligtelsens påtagelse  

 benytte forpligtelsens værdi ved begyndelsen af indkomståret 1986 eller  

 værdien pr. 31. december 1985. Skattepligtige i henhold til lov om beskatning  

 af fonde, visse foreninger og institutter m.v. kan i de i 1. pkt. nævnte  

 tilfælde i stedet for værdien ved forpligtelsens påtagelse benytte  

 forpligtelsens værdi ved begyndelsen af indkomståret 1987 eller værdien pr.  

 31. december 1986. Uanset 1. og 2. pkt., skal de skattepligtige, der omfattes  

 af § 5, stk. 4, 3. pkt., anvende værdien pr. 31. december 1986.
 Stk. 10. Skattepligtige, der efter § 6, stk. 1, skal medregne  

 gevinst og tab på fordringer i fremmed valuta, som efter de hidtidige regler  

 ikke har skullet medregnes ved opgørelsen af den skattepligtiges indkomst,  

 kan ved anvendelse af § 8, stk. 2, 2. pkt., i stedet for anskaffelsessummen  

 benytte værdien ved begyndelsen af indkomståret 1986 eller værdien pr. 31.  

 december 1985. Skattepligtige i henhold til lov om beskatning af fonde, visse  

 foreninger og institutter m.v. kan i de i 1. pkt. nævnte tilfælde i stedet  

 for anskaffelsessummen benytte værdien ved begyndelsen af indkomståret 1987  

 eller værdien pr. 31. december 1986.
 Stk. 11. Skattepligtige, der efter § 6, stk. 1, skal medregne  

 gevinst og tab på gæld i udenlandsk valuta, som efter de hidtidige regler  

 ikke har skullet medregnes ved opgørelsen af den skattepligtiges indkomst,  

 kan ved anvendelsen af § 8, stk. 2, 4. pkt., i stedet for værdien ved  

 forpligtelsens påtagelse benytte forpligtelsens værdi ved begyndelsen af  

 indkomståret 1986 eller værdien pr. 31. december 1985. Skattepligtige i  

 henhold til lov om beskatning af fonde, visse foreninger og institutter m.v.  

 kan i de i 1. pkt. nævnte tilfælde i stedet for værdien ved forpligtelsens  

 påtagelse, benytte forpligtelsens værdi ved begyndelsen af indkomståret 1987  

 eller værdien pr. 31. december 1986.
 Stk. 12. Ved anvendelsen af § 6, stk. 1, på visse lån og kreditter  

 gælder § 2 i lov nr. 648 af 19. december 1975 om ændring af ligningsloven,  

 som ændret ved lov nr. 246 af 8. juni 1979, fortsat.
 § 11. I lov om påligningen af indkomst- og formueskat til staten  

 (ligningsloven), jf. lovbekendtgørelse nr. 405 af 2. september 1985, som  

 ændret ved lov nr. 494 af 27. november 1985, ophæves § 4 og § 8 D.
 Stk. 2. Ophævelsen af ligningslovens § 4 har virkning fra og med  

 indkomståret 1988.
 § 12. Loven gælder ikke for Færøerne og Grønland.
Bilag 2 Efter 2. behandling den 28. maj 1997 Kapitel 1 Lovens anvendelsesområde § 1. Denne lov omfatter 1) gevinst og tab ved afståelse eller indfrielse af pengefordringer  

 herunder obligationer, pantebreve og gældsbreve, 2) gevinst og tab ved frigørelse for gæld og 3) gevinst og tab på terminskontrakter og aftaler om køberetter og  

 salgsretter uden hensyn til de regler, der gælder for det underliggende  

 aktiv.
Stk. 2. Fordringer og gæld i danske kroner betragtes efter denne  

 lov som fordringer og gæld i fremmed valuta, hvis hovedstolen henholdsvis  

 restgælden reguleres i forhold til en eller flere valutakurser.
Fordringer og  

 gæld i fremmed valuta betragtes som fordringer og gæld i danske kroner, hvis  

 hovedstolen henholdsvis restgælden reguleres i forhold til danske kroner.
 Stk. 3. Loven omfatter ikke gevinst og tab på fordringer og gæld,  

 der indgår i beskatningen af avance ved salg af fast ejendom, der henhører  

 til den skattepligtiges næringsvej, jf. statsskattelovens § 4, jf. § 5 a,  

 eller fortjeneste, der beskattes efter lov om beskatning af fortjeneste ved  

 førstegangsafståelse af visse ejerlejligheder m.v.
 Stk. 4. Loven omfatter endvidere ikke gevinst og tab på  

 konvertible obligationer og præmieobligationer.
Kapitel 2 Selskaber m.v.
 § 2. Selskaber, fonde og foreninger m.v., der er skattepligtige  

 efter selskabsskatteloven eller fondsbeskatningsloven, skal ved opgørelsen af  

 den skattepligtige indkomst medregne gevinst og tab på fordringer og gæld,  

 som omfattes af § 1, efter de regler, der er angivet i dette kapitel samt i  

 kapitel 4, 5 og 7.
Fordringer § 3. Gevinst og tab på fordringer medregnes ved opgørelsen af den  

 skattepligtige indkomst, jf. dog §§ 4 og 5.
§ 4. Tab på fordringer på koncernforbundne selskaber kan ikke  

 fradrages.
Det ikkefradragsberettigede tab opgøres på grundlag af  

 valutakurserne på tidspunktet for fordringens erhvervelse uden hensyn til  

 ændringer i valutakurserne.
Stk. 2. Ved koncernforbundne selskaber forstås 1) selskaber og foreninger m.v., hvor samme aktionærkreds ved fordringens  

 erhvervelse eller på noget senere tidspunkt direkte eller indirekte ejer mere  

 end 50 pct. af aktiekapitalen i hvert selskab, 2) selskaber og foreninger m.v., hvor samme aktionærkreds ved fordringens  

 erhvervelse eller på noget senere tidspunkt direkte eller indirekte råder  

 over mere end 50 pct. af stemmerne i hvert selskab, 3) en fond og selskaber, hvori fonden ved fordringens erhvervelse eller på  

 noget senere tidspunkt direkte eller indirekte ejer mere end 50 pct. af  

 aktiekapitalen i hvert selskab, eller 4) en fond og selskaber, hvori fonden ved fordringens erhvervelse eller på  

 noget senere tidspunkt direkte eller indirekte råder over mere end 50 pct. af  

 stemmerne i hvert selskab.
Aktionærer som nævnt i aktieavancebeskatningslovens § 11, stk. 3, anses  

 ved bedømmelsen af aktionærkredsen som en og samme aktionær.
Ved opgørelsen  

 af stemmeandele ses bort fra stemmer, som alene er opnået ved  

 stemmeretsoverdragelse i forbindelse med erhvervet sikkerhed i aktier.
Stk. 3. Stk. 1 finder ikke anvendelse, såfremt fordringen er  

 erhvervet som skattepligtigt vederlag for leverede varer og andre aktiver  

 samt tjenesteydelser og kreditor ikke har været sambeskattet med debitor  

 eller fordringen er stiftet efter ophør af sambeskatning.
Endvidere finder  

 stk. 1 ikke anvendelse på tab på børsnoterede obligationer eller andre  

 børsnoterede fordringer.
 Stk. 4. Stk. 1 finder heller ikke anvendelse på rentefordringer,  

 såfremt de omhandlede renter er medregnet ved opgørelsen af kreditors  

 skattepligtige indkomst og kreditor ikke har været sambeskattet med debitor  

 eller rentefordringen er stiftet efter ophør af sambeskatning.
 Stk. 5. Stk. 1 finder endvidere ikke anvendelse for  

 skattepligtige, som udøver næring ved køb og salg af fordringer eller driver  

 næringsvirksomhed ved finansiering, såfremt koncernforbindelsen alene er  

 etableret med henblik på kreditors midlertidige drift af debitors virksomhed  

 til afvikling af tidligere ydede udlån eller til medvirken ved  

 omstrukturering af erhvervsvirksomheder.
 § 5. Tab på en fordring kan ikke fradrages, såfremt renteindtægter  

 af fordringen eller gevinster på fordringen omfattet af denne lov som følge  

 af en dobbeltbeskatningsoverenskomst ikke skal medregnes ved opgørelsen af  

 den skattepligtige indkomst.
Gæld § 6. Gevinst og tab på gæld medregnes ved opgørelsen af den  

 skattepligtige indkomst, jf. dog §§ 7, 8 og 24 om gevinst som følge af  

 gældseftergivelse ved akkord m.v.
§ 7. Tab ved indeksregulering af hovedstol eller restgæld på lån  

 kan ikke fradrages.
Dette gælder dog kun gæld i danske kroner og kun, hvis  

 den pålydende rente er lig med eller højere end den mindsterente, der  

 fastsættes efter § 38, jf. § 14. Skattepligtige, der både har fordringer og  

 gæld, som indeksreguleres, kan dog fradrage tab ved indeksregulering i det  

 omfang, det ikke overstiger gevinst i samme indkomstår ved indeksregulering  

 efter udviklingen i samme indeks.
Stk. 2. Tab på gæld kan ikke fradrages, såfremt indfrielse skal  

 ske til en forud fastsat overkurs i forhold til værdien på det oprindelige  

 udstedelsestidspunkt.
Dette gælder dog kun gæld i danske kroner og kun, hvis  

 den pålydende rente er lig med eller højere end den mindsterente, der  

 fastsættes efter § 38, jf. § 14.
§ 8. Gevinst på gæld til koncernforbundne selskaber, jf. § 4, stk.  

 2, skal ikke medregnes, såfremt kreditor efter § 4, stk. 1, ikke kan fradrage  

 det tilsvarende tab på fordringen.
Dette gælder dog ikke ved eftergivelse af  

 gæld i det omfang, gælden nedskrives til et lavere beløb end fordringens  

 værdi for kreditor på tidspunktet for gældseftergivelsen. 1. og 2. pkt.  

 finder tilsvarende anvendelse ved gevinst på gæld til udenlandske  

 koncernforbundne selskaber, jf. § 4, stk. 2, såfremt kreditor efter § 4, stk.  

 1, ikke ville kunne fradrage det tilsvarende tab på fordringen, hvis kreditor  

 var skattepligtig til Danmark, og det godtgøres, at tab af den pågældende art  

 ikke er fradragsberettiget.
 Realkreditinstitutter m.v.
 § 9. Realkreditinstitutter, der er godkendt i henhold til  

 realkreditloven, Dansk Landbrugs Realkreditfond, Kreditforeningen af Kommuner  

 i Danmark, Danmarks Skibskreditfond og filialer af udenlandske  

 kreditinstitutter omfattet af realkreditlovens § 3, skal medregne gevinst og  

 tab på fordringer og gæld ved opgørelsen af den skattepligtige indkomst efter  

 lovens almindelige regler bortset fra § 7, stk. 2, jf. dog § 10.
 § 10. Realkreditinstitutter, der er godkendt i henhold til  

 realkreditloven, Dansk Landbrugs Realkreditfond, Kreditforeningen af Kommuner  

 i Danmark og Danmarks Skibskreditfond, skal uanset reglerne i § 9 ikke  

 medregne gevinst og tab på følgende fordringer og gæld ved opgørelsen af den  

 skattepligtige indkomst:
1) Lån i danske kroner, der udbetales på grundlag af  

 realkreditobligationer eller andre værdipapirer, og de herved udstedte  

 værdipapirer, når instituttets kursgevinst på udlånet inden for hvert  

 indkomstår vil svare til instituttets kurstab på de udstedte værdipapirer,  

 idet der dog ses bort fra forskelle mellem indkomstårets kursgevinst og  

 kurstab som følge af mindre tidsmæssige afvigelser mellem forfaldsterminer og  

 mellem indfrielser og de dertil hørende udtrækninger, 2) indekslån og indeksobligationer, 3) lån og obligationer, der er ydet henholdsvis udstedt efter § 17, stk.  

 1, 2. pkt., og § 20 i lov om realkreditinstitutter, jf. lovbekendtgørelse nr.  

 571 af 15. august 1989, 4) lån ydet til yngre jordbrugere af Dansk Landbrugs Realkreditfond, jf.  

 lovbekendtgørelse nr. 110 af 25. februar 1991, kontantlån ydet til tørkeramte  

 jordbrugere af Dansk Landbrugs Realkreditfond, jf. lov nr. 918 af 25.  

 november 1992 om statsgaranti og ydelsestilskud vedrørende høsttabslån til  

 tørkeramte jordbrugere, kontantlån ydet til jordbrugere af Dansk Landbrugs  

 Realkreditfond, jf. lov om statsgaranti for gældssaneringslån til  

 jordbrugere, og kontantlån, som er eller bliver optaget til refinansiering af  

 K-lån optaget i Dansk Landbrugs Realkreditfond, når det er en betingelse for  

 K-lånet, at refinansiering skal finde sted som kontantlån, 5) henstandslån, der er ydet i henhold til lov nr. 481 af 5. november  

 1980, kollegielån, der er ydet i henhold til lov nr. 235 af 8. juni 1979,  

 samt lån, der er ydet i henhold til § 4 b i lov om midlertidig offentlig  

 støtte til almennyttigt boligbyggeri, jf. lovbekendtgørelse nr. 191 af 4. maj  

 1977, som ændret ved lov nr. 261 af 8. juni 1978, 6) kontantlån i danske kroner og de dertil svarende obligationer, jf.  

 realkreditlovens § 21, stk. 6.
 Stk. 2. Den del af rentebetalingerne på kontantlånspantebreve ydet  

 i overensstemmelse med stk. 1, nr. 2, 3, 4 og 6, som svarer til beløb, der  

 udgiftsføres på den amortisationskonto, der er oprettet for hvert pantebrev,  

 medregnes ikke.
 Stk. 3. Ved kontantlån ydet på basis af obligationer til overkurs  

 kan den del af obligationsrenteudgiften, som overstiger låntagernes  

 renteindbetalinger ifølge kontantlånspantebrevene, ikke fradrages.
 Stk. 4. Stk. 1-3 finder tilsvarende anvendelse, hvor  

 realkreditobligationer eller andre værdipapirer udstedes i henhold til  

 realkreditlovens § 48, stk. 3, eller under tilsvarende vilkår, såfremt der  

 ved kursaftalens udløb ydes eller refinansieres lån, der er omfattet af stk.  

 1, nr. 1, 2, 4 eller 6, på grundlag af de udstedte værdipapirer.
Stk. 5. Reglerne i § 9 finder dog anvendelse på gevinst og tab på  

 lån som nævnt i stk. 1, der skyldes debitors misligholdelse.
Gevinst og tab  

 opgøres på tidspunktet for engagementets afslutning.
Ved engagementets  

 afslutning forstås det tidspunkt, hvor det overtagne pant afstås eller  

 overflyttes fra engagementskontoen til ejendomskontoen.
 § 11. Erhverver et obligationsudstedende selskab m.v. egne  

 obligationer, betragtes dette ikke som bortfald af gæld som følge af  

 sammenfald af debitor og kreditor (konfusion), medmindre obligationerne  

 annulleres.
Kapitel 3 Personer § 12. Personer, der er skattepligtige efter kildeskatteloven, og  

 dødsboer, der er skattepligtige efter dødsboskatteloven, skal ved opgørelsen  

 af den skattepligtige indkomst medregne gevinst og tab på fordringer og gæld,  

 som omfattes af § 1, efter de regler, der er angivet i dette kapitel samt i  

 kapitel 4, 5 og 7.
Fordringer og pengenæring § 13. Hvis personen eller dødsboet udøver næring ved køb og salg  

 af fordringer eller driver næringsvirksomhed ved finansiering, medregnes  

 gevinst og tab på fordringer ved opgørelsen af den skattepligtige indkomst,  

 jf. dog § 18.
 Stk. 2. Godtgøres det, at en fordring er erhvervet uden for den  

 skattepligtiges næringsvirksomhed og ikke senere er indgået i denne, omfatter  

 stk. 1 ikke gevinst og tab på en sådan fordring.
Andre fordringer § 14. Tab på fordringer kan ikke fradrages, jf. dog §§ 16 og 17.
 Stk. 2. Gevinst på fordringer, der ikke omfattes af §§ 15 og 16,  

 skal medregnes ved opgørelsen af den skattepligtige indkomst, medmindre  

 fordringen forrentes med en pålydende rente, der er lig med eller højere end  

 mindsterenten efter § 38 på tidspunktet for debitors påtagelse af  

 forpligtelsen, jf. stk. 3 og 4. Den pålydende rente opgøres på grundlag af  

 den højeste tilsagte indfrielsessum.
Stk. 3. En debitors overtagelse af en forpligtelse betragtes efter  

 stk. 2 ikke som påtagelse af en ny forpligtelse, når forpligtelsens overgang  

 kan gennemføres uden særlig godkendelse fra kreditor.
Endvidere betragtes  

 overtagelse af realkreditlån og lån ydet af Danmarks Skibskreditfond ikke for  

 påtagelse af en ny forpligtelse.
 Stk. 4. En fordring med variabel rente omfattes af stk. 2 og 3. En  

 sådan fordring anses for forrentet lavere end mindsterenten, hvis rentens  

 variation og vilkårene for opsigelse medfører, at kursen på fordringen kan  

 afvige væsentligt fra indfrielseskursen.
 § 15. Gevinst på fordringer medregnes i det omfang, den pågældende  

 fordring er erhvervet for lånte midler, jf. stk. 2 og 3.
Stk. 2. Erhvervelse for lånte midler efter stk. 1 anses at  

 foreligge, hvis den skattepligtige i forbindelse med erhvervelsen har optaget  

 lån, der står i åbenbart misforhold til det kapitalbehov, som den  

 skattepligtiges øvrige virksomhed eller privatforbrug betinger, eller hvis  

 sammenhængen mellem erhvervelse og lånoptagelse klart fremgår af  

 omstændighederne ved erhvervelsen.
Opnåelse af usædvanlig kredit ligestilles  

 med lånoptagelse.
Stk. 3. Stk. 1 finder ikke anvendelse, hvis den skattepligtige  

 godtgør, at de fradragsberettigede udgifter vedrørende det pågældende lån kun  

 i forholdsvis uvæsentligt omfang overstiger de skattepligtige indtægter af de  

 pågældende fordringer.
Stk. 1 finder endvidere ikke anvendelse, hvis den  

 skattepligtige godtgør, at det samlede resultat vedrørende lånet og  

 fordringerne under et er negativt efter skat selv uden beskatning efter stk.  

 1.
§ 16. Gevinst og tab på fordringer i fremmed valuta medregnes, jf.  

 dog § 18. Gevinst og tab skal dog alene medregnes, hvis årets nettogevinst  

 eller nettotab sammenlagt med gevinster og tab, som omfattes af § 23,  

 overstiger 1.000 kr.
Uanset 1. pkt. kan tab på regreskrav erhvervet ved  

 kautionsbetaling ikke fradrages.
Tab på fordringer på selskaber, hvorover den  

 skattepligtige har eller har haft en indflydelse som omhandlet i  

 aktieavancebeskatningslovens § 11, stk. 3, eller tab på fordringer på den  

 skattepligtiges ægtefælle, forældre og bedsteforældre samt børn og børnebørn  

 og disses ægtefæller eller dødsboer efter de nævnte personer, kan ikke  

 fradrages.
Stedbarns- og adoptivforhold sidestilles med naturligt  

 slægtsskabsforhold.
Det ikkefradragsberettigede tab efter 3. og 4. pkt.  

 opgøres på grundlag af valutakurserne på tidspunktet for fordringens  

 erhvervelse uden hensyn til ændringer i valutakurserne.
 § 17. For tab på fordringer, der er erhvervet som vederlag i  

 næring og for tab på fordringer, der i øvrigt er erhvervet i tilknytning til  

 den erhvervsmæssige drift af virksomheden, finder reglerne i  

 statsskattelovens § 6 a anvendelse, jf. dog § 18.
Tab på fordringer omfattet af en dobbeltbeskatningsoverenskomst § 18. Uanset §§ 13, 16 og 17 kan tab på en fordring ikke  

 fradrages, såfremt renteindtægter af fordringen eller gevinster på fordringen  

 omfattet af denne lov som følge af en dobbeltbeskatningsoverenskomst ikke  

 skal medregnes ved opgørelse af den skattepligtige indkomst.
Gæld og pengenæring § 19. Hvis personen eller dødsboet driver næringsvirksomhed ved  

 finansiering og gælden vedrører denne virksomhed, medregnes gevinst og tab på  

 gæld ved opgørelsen af den skattepligtige indkomst, jf. dog stk. 2 og 3 og §  

 24 om gevinst som følge af gældseftergivelse ved akkord m.v.
Stk. 2. Tab ved indeksregulering af hovedstol eller restgæld på  

 lån kan ikke fradrages.
Dette gælder dog kun gæld i danske kroner og kun,  

 hvis den pålydende rente er lig med eller højere end den mindsterente, der  

 fastsættes efter § 38, jf. § 14. Skattepligtige, der både har fordringer og  

 gæld, som indeksreguleres, kan dog fradrage tab ved indeksregulering i det  

 omfang, det ikke overstiger gevinst i samme indkomstår ved indeksregulering  

 efter udviklingen i samme indeks.
Stk. 3. Tab på gæld kan ikke fradrages, såfremt indfrielse skal  

 ske til en forud fastsat overkurs i forhold til værdien på det oprindelige  

 udstedelsestidspunkt.
Dette gælder dog kun gæld i danske kroner og kun, hvis  

 den pålydende rente er lig med eller højere end den mindsterente, der  

 fastsættes efter § 38, jf. § 14.
Anden gæld § 20. Gevinst og tab på gæld skal medregnes ved opgørelsen af den  

 skattepligtige indkomst efter §§ 21-23.
 § 21. Gevinst ved eftergivelse, forældelse, konfusion eller  

 præklusion af gæld medregnes i det omfang, gælden nedskrives til et lavere  

 beløb end fordringens værdi for kreditor på tidspunktet for  

 gældseftergivelsen m.v., jf. tillige § 24 om gevinst som følge af  

 gældseftergivelse ved akkord m.v.
§ 22. Hvis en fordring stiftes på sådanne vilkår, at fordringens  

 værdi på tidspunktet for debitors påtagelse af gælden overstiger det beløb,  

 som debitor skal indfri, skal debitor medregne denne gevinst. § 25 og § 26,  

 stk. 4, anvendes ikke.
En debitors overtagelse af en gæld, der er stiftet på  

 de vilkår, som er nævnt i 1. pkt., betragtes som stiftelse af en ny gæld.
I  

 disse tilfælde opgøres den skattepligtige gevinst efter 1. pkt. som  

 forskellen mellem fordringens værdi på overtagelsestidspunktet og det beløb,  

 som debitor skal indfri.
Reglen i 1. pkt. gælder ikke, hvis kreditor er et af  

 de i § 38, stk. 3, 1. og 5. pkt., nævnte institutter og fordringen  

 (obligationslånet) er baseret på obligationer, der ikke oversteg pari på  

 tidspunktet for lånets udbetaling, eller hvor lånet er ydet på grundlag af et  

 lånetilbud, der er afgivet mindre end 6 måneder før lånets udbetaling, og  

 lånet er baseret på obligationer, der ikke oversteg pari på  

 tilbudstidspunktet.
Uanset 5. pkt. gælder reglen i 1. pkt. ikke, hvis  

 kreditor er et af de i § 38, stk. 3, 1. og 5. pkt., nævnte institutter og  

 fordringen (obligationslånet) ved debitors påtagelse af forpligtelsen er  

 forrentet med mindsterenten efter § 38, jf. § 14.
Stk. 2. Hvis en fordring stiftes på sådanne vilkår, at fordringen  

 forrentes med en pålydende rente, der har varierende sats i adskilte perioder  

 i fordringens løbetid, skal gevinst, som ikke er omfattet af stk. 1, og som  

 en debitor realiserer ved frigørelse for gæld ifølge en sådan fordring,  

 medregnes.
Reglen i 1. pkt. gælder ikke, hvis renten varierer månedsvis og  

 lånet er baseret på fastforrentede realkreditobligationer eller værdipapirer  

 og kreditor er et af de i § 38, stk. 3, 1. og 5. pkt., nævnte institutter.
Stk. 3. Gevinst, som en debitor opnår ved ekstraordinær hel eller  

 delvis indfrielse af et kontantlån i danske kroner, jf. realkreditlovens §  

 21, stk. 6, medregnes.
Det gælder dog ikke indfrielse, som foretages af  

 sælger, og indfrielse, som foretages af køber i forbindelse med overdragelse  

 af fast ejendom, såfremt gælden indfries eller opsiges til indfrielse i  

 perioden fra 6 måneder før til 6 måneder efter afståelsestidspunktet  

 henholdsvis anskaffelsestidspunktet og der for sælger henholdsvis køber er  

 tale om første indfrielse inden for det pågældende tidsrum. 2. pkt. finder  

 ikke anvendelse ved ejerskifte mellem ægtefæller, medmindre indfrielsen sker  

 ved ejerskifte som led i separation eller skilsmisse. 2. pkt. finder heller  

 ikke anvendelse ved en persons afståelse af en ejendom til et selskab m.v.  

 som nævnt i selskabsskattelovens §§ 1 og 2 eller fondsbeskatningslovens § 1,  

 hvor personen og dennes ægtefælle på grund af aktiebesiddelse,  

 vedtægtsbestemmelse eller aftale har bestemmende indflydelse på selskabets  

 handlemåde.
Stk. 4. Stk. 3, 1. pkt., finder ikke anvendelse, såfremt  

 indfrielsen sker efter krav fra realkreditinstituttet.
Stk. 3, 1. pkt.,  

 finder endvidere ikke anvendelse ved indfrielse, som sker i forbindelse med  

 en efterlevende ægtefælles overtagelse af en fast ejendom i forbindelse med  

 skifte af et dødsbo eller ved udlevering til ægtefællen, herunder til  

 hensidden i uskiftet bo. 2. pkt. finder kun anvendelse, såfremt den afdøde  

 ægtefælle på tidspunktet for dødsfaldet var ejer af den faste ejendom.  

 Tidsfristerne i stk. 3, 2. pkt., for indfrielse eller opsigelse til  

 indfrielse af gælden finder tilsvarende anvendelse, idet der ved  

 afståelsestidspunktet eller anskaffelsestidspunket i denne sammenhæng forstås  

 henholdsvis udlodningstidspunktet eller tidspunktet for udlevering.
 § 23. Gevinst og tab på gæld i fremmed valuta medregnes i det  

 omfang, gevinsten eller tabet ikke er omfattet af § 22. 1. pkt. gælder dog  

 alene, hvis årets nettogevinst eller nettotab sammenlagt med gevinster og  

 tab, som omfattes af § 16, overstiger 1.000 kr.
Kapitel 4 Eftergivelse af gæld ved akkord m.v.
§ 24. Gevinst på gæld som følge af tvangsakkord eller aftale om en  

 samlet ordning mellem en debitor og dennes kreditorer om bortfald eller  

 nedsættelse af debitors gæld (frivillig akkord) medregnes ikke ved opgørelsen  

 af den skattepligtige indkomst.
Dette gælder dog ikke i det omfang, gælden  

 nedskrives til et lavere beløb end fordringens værdi for kreditor på  

 tidspunktet for gældseftergivelsen.
 Stk. 2. Stk. 1, 1. pkt., gælder tilsvarende for gevinst på gæld  

 som følge af gældssanering.
Kapitel 5 Opgørelse af gevinst og tab på fordringer og gæld § 25. Gevinst og tab på fordringer og gæld, der skal medregnes ved  

 opgørelsen af den skattepligtige indkomst, medregnes i det indkomstår, hvori  

 gevinsten eller tabet realiseres (realisationsprincippet), jf. dog stk. 2-5,  

 og § 22, stk. 1, samt §§ 36 og 37.
Stk. 2. Den skattepligtige kan ved opgørelsen af gevinst og tab på  

 børsnoterede obligationer samt gevinst og tab på ikkebørsnoterede fordringer  

 og gæld, som følger af valutakursændringer, vælge at anvende lagerprincippet,  

 jf. § 33, stk. 1, i stedet for realisationsprincippet.
Valget træffes samlet  

 for henholdsvis børsnoterede obligationer (fordringer) og børsnoteret  

 obligationsgæld i danske kroner og for fordringer og gæld i fremmed valuta.  

 Når lagerprincippet er valgt, kan denne opgørelsesmåde kun ændres efter  

 tilladelse fra skatteministeren.
 Stk. 3. Uanset stk. 2 og 5 kan den skattepligtige vælge at opgøre  

 gevinst og tab efter stk. 1, for så vidt angår fordringer omfattet af § 4,  

 samt gæld omfattet af § 7, stk. 1, § 7, stk. 2, § 19, stk. 2, og § 19, stk.  

 3. Valget træffes samlet for fordringer omfattet af § 4 og samlet for gæld,  

 der er omfattet af henholdsvis § 7, stk. 1, § 7, stk. 2, § 19, stk. 2, og §  

 19, stk. 3. Når realisationsprincippet er valgt, kan denne opgørelsesmåde kun  

 ændres efter tilladelse fra skatteministeren.
Stk. 4. Realkreditinstitutter, der er godkendt i henhold til  

 realkreditloven, Dansk Landbrugs Realkreditfond, Kreditforeningen af Kommuner  

 i Danmark, Danmarks Skibskreditfond og filialer af udenlandske  

 kreditinstitutter omfattet af realkreditlovens § 3, skal anvende  

 lagerprincippet for samtlige fordringer og gæld.
Endvidere skal selskaber  

 m.v., der er koncernforbundet med et af de i 1. pkt. nævnte institutter, jf.  

 realkreditlovens § 77, stk. 2, anvende lagerprincippet for samtlige  

 fordringer og gæld.
Institutter, der udøver virksomhed gennem samme selskab  

 m.v., anses i relation til realkreditlovens § 77, stk. 2, for at udgøre et  

 institut.
 Stk. 5. Skatteministeren kan tillade, at en anden opgørelsesmåde  

 anvendes, jf. dog stk. 4. Er en sådan tilladelse givet, kan den herved  

 godkendte opgørelsesmåde kun ændres efter tilladelse fra skatteministeren.
§ 26. Gevinst eller tab på fordringer opgøres som forskellen  

 mellem anskaffelsessummen og afståelsessummen.
Som anskaffelsessum anvendes  

 kursværdien på erhvervelsestidspunktet, medmindre den skattepligtige godtgør  

 at have erhvervet fordringen for et højere beløb.
 Stk. 2. Ved afståelse af obligationer, som er registreret i en  

 værdipapircentral, anvendes den gennemsnitlige anskaffelsessum for samtlige  

 obligationer inden for samme fondskode.
Stk. 3. Hvis en skattepligtig ejer fordringer i fremmed valuta,  

 som er udstedt på ens vilkår af samme udsteder og erhvervet på forskellige  

 tidspunkter, anvendes den gennemsnitlige anskaffelsessum for samtlige  

 fordringer.
Tilsvarende gælder for gæld i fremmed valuta.
Stk. 4. Gevinst eller tab på gæld opgøres som forskellen mellem  

 gældens værdi ved påtagelsen af gælden og værdien ved frigørelsen eller  

 indfrielsen.
Sker indfrielsen gennem afdrag, medregnes en så stor del, som  

 svarer til forholdet mellem på den ene side indfrielsessummen med fradrag af  

 anskaffelsessummen og på den anden side indfrielsessummen.
Stk. 5. Hvis fordringen eller gælden er erhvervet eller stiftet  

 før skattepligtens indtræden, finder reglerne i § 36 om  

 anskaffelsestidspunktet og anskaffelsessummen anvendelse.
Ved ophør af  

 skattepligt eller skattemæssigt hjemsted her i landet finder reglerne i § 37  

 anvendelse i forbindelse med opgørelse af gevinst og tab på fordringer og  

 gæld efter stk. 1-4.
§ 27. Realkreditinstitutter, der er godkendt i henhold til  

 realkreditloven, Dansk Landbrugs Realkreditfond, Kreditforeningen af Kommuner  

 i Danmark, Danmarks Skibskreditfond og filialer af udenlandske  

 kreditinstitutter omfattet af realkreditlovens § 3 skal værdiansætte  

 fordringer, som indgår i instituttets udlånsvirksomhed, til det beløb,  

 hvormed fordringen kan indfries.
For konverterbare lån skal værdiansættelsen  

 dog ske uden hensyntagen til, at debitor altid kan indfri til gældens  

 indfrielseskurs.
 Stk. 2. Ved refinansiering eller hel eller delvis indfrielse af  

 fordringer som nævnt i stk. 1 skal den del af instituttets gæld, der  

 modsvarer indfrielsen eller refinansieringen, ved indkomstårets udløb  

 værdiansættes til gældens indfrielseskurs henholdvis gældens dagskurs, hvis  

 der sker annullation.
 § 28. Selskaber, der er omfattet af realrenteafgiftslovens § 2,  

 stk. 1, skal anvende realrenteafgiftslovens opgørelsesprincipper ved  

 opgørelse af gevinst og tab på fastforrentede fordringer.
Stk. 2. Ved opgørelse af gevinst og tab på indeksregulerede  

 obligationer skal selskaber som nævnt i stk. 1 medregne urealiserede  

 ændringer i kursværdien som følge dels af forkortelsen af restløbetiden, dels  

 af indeksreguleringen.
Herudover medregnes realiserede gevinster og tab.
Ved  

 opgørelsen skal selskaberne anvende de af Finanstilsynet fastsatte  

 regnskabsmæssige opgørelsesprincipper.
Kapitel 6 Finansielle kontrakter § 29. Skattepligtige omfattet af § 2, jf. § 9, eller § 12 skal  

 medregne gevinst og tab på terminskontrakter og aftaler om køberetter og  

 salgsretter ved opgørelsen af den skattepligtige indkomst.
Gevinst og tab  

 medregnes efter de regler, der er angivet i dette kapitel og i kapitel 7.
 Stk. 2. Terminskontrakter omfatter ikke aftaler, hvor  

 afviklingstidspunktet ligger senere end aftaletidspunktet, når afvikling  

 finder sted inden for den afviklingsfrist, der på området anses for at være  

 sædvanlig.
§ 30. § 29 anvendes ikke på 1) aftaler vedrørende fast ejendom, 2) tegningsretter til aktier m.v., der omfattes af  

 aktieavancebeskatningsloven, 3) kurssikring ved optagelse, refinansiering, rentetilpasning eller  

 indfrielse af realkreditlån eller realkreditlignende lån, 4) konverteringsretter knyttet til obligationer, pantebreve, gældsbreve og  

 andre pengefordringer, 5) aftaler om køb og salg af aktier, 6) valutakontrakter i forbindelse med køb og salg af værdipapirer, når  

 valutakontraktens løbetid svarer til sædvanlig afviklingstid for handel med  

 de værdipapirer, som valutakontrakten vedrører, 7) sædvanlige aftaler om levering af varer og andre aktiver samt  

 tjenesteydelser til privat brug eller til brug i modtagerens virksomhed eller  

 som produkt af egen virksomhed samt valutakontrakter indgået i forbindelse  

 hermed, når kontrakterne ikke er noteret på børs, og 8) aftaler om hel eller delvis afståelse af virksomhed og andele af en  

 virksomhed.
 Stk. 2. Stk. 1, nr. 3, gælder ikke for realkreditinstitutter og  

 andre kreditinstitutter m.v., hvis kontrakten er et led i det pågældende  

 instituts næringsvirksomhed ved finansiering.
 Stk. 3. Det er en betingelse i stk. 1, nr. 3, 5, 6 og 8, at  

 kontrakten eller aftalen kun kan opfyldes ved levering, og at levering rent  

 faktisk finder sted, samt at kontraktens eller aftalens parter forbliver de  

 samme.
Stk. 4. Uanset reglerne i stk. 1, nr. 5, 6 og 7, finder § 29 dog  

 anvendelse, hvis der er indgået modgående kontrakter eller forretninger.
Som  

 modgående kontrakter eller forretninger betragtes også modgående kontrakter  

 eller forretninger, der er indgået af den skattepligtiges ægtefælle eller af  

 et koncernforbundet selskab, jf. § 4, stk. 2, og modgående kontrakter eller  

 forretninger, der er indgået af et selskab m.v., hvori den skattepligtige er  

 hovedaktionær, jf. aktieavancebeskatningslovens § 11, stk. 2-4, eller  

 omvendt.
 Stk. 5. Uanset reglerne i stk. 1, nr. 7, finder § 29 dog  

 anvendelse for skattepligtige, der udøver næring ved køb og salg af  

 fordringer og finansielle kontrakter eller driver næringsvirksomhed ved  

 finansiering.
 Stk. 6. Kontrakter, der efter stk. 1-5 ikke omfattes af § 29,  

 behandles efter skattelovgivningens almindelige regler.
 § 31. Skattepligtige omfattet af § 2, jf. § 9, kan fradrage tab på  

 kontrakter, der indeholder ret eller pligt til at afstå aktier i det omfang,  

 det angives i stk. 2-4. De i stk. 2-4 nævnte nettoindtægter omfatter ikke  

 gevinst på en kontrakt, som vedrører aktier omfattet af  

 aktieavancebeskatningslovens § 2 a. 1. og 2. pkt. gælder dog ikke selskaber  

 m.v., der er omfattet af aktieavancebeskatningslovens § 3.
 Stk. 2. Tab på en kontrakt som nævnt i stk. 1, 1. pkt., kan  

 fradrages i det omfang, tabet ikke overstiger de 5 senest forudgående  

 indkomstårs skattepligtige nettogevinster på kontrakten, hvori ikke er  

 fradraget tab på andre kontrakter som nævnt i stk. 1.
Stk. 3. Yderligere tab, der ikke kan fradrages efter stk. 2, kan  

 fradrages i indkomstårets og de følgende 5 indkomstårs nettogevinster på alle  

 kontrakter omfattet af § 29, der indeholder ret eller pligt til at afstå  

 eller at erhverve aktier.
Fradrag for tab kan kun fremføres til et senere  

 indkomstår, hvis det ikke kan rummes i skattepligtig nettogevinst i et  

 tidligere indkomstår.
 Stk. 4. Stk. 1-3 gælder tilsvarende for kontrakter, som er baseret  

 på et aktieindeks.
 § 32. Skattepligtige omfattet af § 12 kan fradrage tab på  

 kontrakter i det omfang, det angives i stk. 2 og 3. 1. pkt. gælder dog ikke  

 tab på kontrakter, der indeholder ret eller pligt til at afstå eller at  

 erhverve aktier, når den skattepligtige er omfattet af  

 aktieavancebeskatningslovens § 3, og tab på kontrakter, der har tilknytning  

 til erhvervsmæssig virksomhed.
 Stk. 2. Tab på en kontrakt omfattet af stk. 1, 1. pkt., kan  

 fradrages i det omfang, tabet ikke overstiger de 5 senest forudgående  

 indkomstårs skattepligtige nettogevinster på kontrakter.
Stk. 3. Yderligere tab, der ikke kan fradrages efter stk. 2, kan  

 fradrages i indkomstårets og de følgende 5 indkomstårs nettogevinster på  

 kontrakter.
Fradrag for tab kan kun fremføres til et senere indkomstår, hvis  

 det ikke kan rummes i skattepligtig nettogevinst i et tidligere indkomstår.  

 Tab, der ikke kan fradrages efter stk. 2 og ikke kan fradrages i  

 indkomstårets nettogevinster efter 1. pkt., kan overføres til fradrag i en  

 eventuel ægtefælles nettogevinster i indkomståret på kontrakter.
Det er dog  

 en betingelse, at ægtefællerne er samlevende ved indkomstårets udgang, jf.  

 kildeskattelovens § 4. Tabet kan ligeledes inden for hvert af de  

 efterfølgende 5 indkomstår overføres til fradrag i den anden ægtefælles  

 nettogevinster på kontrakter, hvis tabet ikke kan fradrages i den  

 skattepligtiges nettogevinster på kontrakter i det pågældende indkomstår.
Opgørelse af gevinst og tab på kontrakter § 33. Gevinst eller tab på en kontrakt opgøres som forskellen  

 mellem værdien af kontrakten ved indkomstårets udløb og værdien ved  

 indkomstårets begyndelse (lagerprincippet). Er kontrakten anskaffet i  

 indkomståret, opgøres gevinst eller tab som forskellen mellem værdien ved  

 indkomstårets udløb og kontraktens anskaffelsessum.
Hvis kontrakten er  

 anskaffet før skattepligtens indtræden, finder reglerne i selskabskatteloven,  

 fondsbeskatningsloven og kildeskatteloven om anskaffelsestidspunktet og  

 anskaffelsessummen anvendelse, jf. § 36. Er kontrakten realiseret i  

 indkomståret, opgøres gevinst eller tab som forskellen mellem kontraktens  

 afståelsesværdi og kontraktens værdi ved indkomstårets begyndelse.
Er  

 kontrakten anskaffet og realiseret i samme indkomstår, opgøres gevinst eller  

 tab som forskellen mellem afståelsesværdien og anskaffelsessummen.
Afvikles  

 kontrakten ved levering, anses det overdragne aktiv eller passiv for  

 erhvervet henholdsvis afstået på afviklingsdagen og til markedsværdien på  

 afviklingsdagen.
 Stk. 2. Skatteministeren kan i ganske særlige tilfælde tillade, at  

 gevinst og tab medregnes efter realisationsprincippet, jf. § 25, stk. 1. Det  

 er en betingelse for denne dispensation, at den pågældende kontrakt indgås  

 som led i virksomhedens primære drift for at sikre leverancer til eller fra  

 virksomheden, og at beskatning efter stk. 1 vil være til væsentlig økonomisk  

 ulempe for virksomheden.
Kapitel 7 Andre bestemmelser § 34. Erhvervelse og afståelse af en fordring eller en kontrakt  

 ved gave, arv eller arveforskud sidestilles i denne lov med køb henholdsvis  

 salg.
Som anskaffelsessum eller afståelsessum betragtes i disse tilfælde det  

 beløb, der er lagt til grund ved beregningen af gaveafgift, boafgift eller  

 indkomstskat af den pågældende erhvervelse.
Har denne ikke været afgifts-  

 eller indkomstskattepligtig, betragtes som anskaffelsessum eller  

 afståelsessum den pågældende fordrings eller kontrakts handelsværdi på  

 overdragelsestidspunktet.
Reglerne i 1.-3. pkt. gælder ikke i det omfang,  

 erhververen efter skattelovgivningens regler indtræder i overdragerens  

 skattemæssige stilling.
§ 35. Indskud af en fordring eller kontrakt i en rateopsparing i  

 pensionsøjemed, i en opsparing i pensionsøjemed eller i en  

 selvpensioneringsordning, der er omfattet af pensionsbeskatningsloven,  

 sidestilles med afståelse.
Som afståelsessum anses værdien på  

 indskudstidspunktet.
Udlodning af en fordring eller kontrakt fra en  

 rateopsparing i pensionsøjemed, fra en opsparing i pensionsøjemed eller en  

 selvpensioneringsordning som nævnt i 1. pkt. sidestilles med erhvervelse.
Som  

 anskaffelsessum anses værdien på udlodningstidspunktet.
 § 36. En fordring eller gæld, jf. dog stk. 2, samt en kontrakt,  

 der bliver omfattet af skattepligt her i landet, og som ikke i forvejen er  

 omfattet af skattepligt her i landet, anses for anskaffet eller stiftet på  

 det faktiske anskaffelsestidspunkt til handelsværdien på  

 tilflytningstidspunktet, jf. selskabsskattelovens § 4 A og kildeskattelovens  

 § 9. Når et selskab m.v. eller en person efter bestemmelserne i en  

 dobbeltbeskatningsoverenskomst indgået mellem Danmark og en fremmed stat,  

 Færøerne eller Grønland bliver hjemmehørende i Danmark, sidestilles dette ved  

 anvendelsen af reglen i 1. pkt. med indtræden af skattepligt her i landet.
Stk. 2. Ved skattepligtens indtræden anses gæld, der er stiftet på  

 de vilkår, som er nævnt i § 22, stk. 1, for stiftet eller overtaget på  

 tidspunktet for skattepligtens indtræden.
I disse tilfælde opgøres den  

 skattepligtige gevinst ved skattepligtens indtræden som forskellen mellem  

 gældens værdi på tidspunktet for skattepligtens indtræden og det beløb, som  

 debitor skal indfri.
§ 37. Gevinst og tab på fordringer og gæld samt kontrakter  

 omfattet af reglerne i denne lov betragtes som realiseret, hvis gevinsten  

 eller tabet vedrører en fordring, gæld eller kontrakt, der omfattes af  

 skattepligt her i landet, og denne skattepligt ophører af anden grund end den  

 skattepligtiges død.
Når et selskab m.v. eller en person efter bestemmelserne  

 i en dobbeltbeskatningsoverenskomst indgået mellem Danmark og en fremmed  

 stat, Færøerne eller Grønland bliver hjemmehørende uden for Danmark,  

 sidestilles dette ved anvendelsen af reglen i 1. pkt. med ophør af  

 skattepligt.
 Stk. 2. Gevinst og tab, der anses for realiseret efter stk. 1,  

 opgøres efter reglerne i §§ 25-28 og §§ 31-34, dog at værdien ved  

 realisationen træder i stedet for afståelses- eller indfrielsessummen.
Stk. 3. Reglerne i stk. 1 gælder kun for personer, der har været  

 skattepligtige efter kildeskattelovens §§ 1 eller 2 og for selskaber m.v.,  

 der har været skattepligtige efter selskabsskattelovens § 2, i en eller flere  

 perioder på i alt mindst 7 år inden for de seneste 10 år før  

 skattepligtsophøret eller flytningen af skattemæssigt hjemsted.
Reglerne i  

 stk. 1 gælder dog også, hvis fordringen eller kontrakten er erhvervet fra den  

 skattepligtiges ægtefælle og denne opfylder betingelserne i 1. pkt.
Reglerne  

 i stk. 1 gælder ligeledes for skattepligtige, der er indtrådt i overdragerens  

 skattemæssige stilling efter kildeskattelovens § 33 C.
Stk. 4. Skat, der er betalt til fremmed stat, til Færøerne eller  

 Grønland af gevinst ved afståelse eller indfrielse, kan fradrages i den  

 beregnede skat i det omfang, den betalte skat vedrører gevinst, der er  

 beskattet her i landet.
Fradraget kan dog højst udgøre et beløb, der svarer  

 til den danske skat.
Hvis der er indgået en dobbeltbeskatningsoverenskomst  

 med en fremmed stat, med Færøerne eller med Grønland, gives der dog ikke  

 fradrag for et større skattebeløb end det, som denne stat, Færøerne eller  

 Grønland har et ubetinget krav på at oppebære efter overenskomsten.
Når der  

 sker beskatning ved ophør af skattepligt for fordringer, gæld eller  

 kontrakter, der har været omfattet af skattepligt efter kildeskattelovens § 2  

 eller selskabsskattelovens § 2, gives der dog ikke fradrag for den skat, som  

 er betalt i den stat, hvori personen eller selskabet er hjemmehørende.
 Stk. 5. Stk. 1-4 gælder tilsvarende for aftaler om køb og salg af  

 aktier, der er omfattet af § 30, stk. 1, nr. 5.
 Stk. 6. Reglerne i kildeskattelovens § 26 A, stk. 2, og § 26 B  

 gælder ikke for overdragelse af fordringer og kontrakter omfattet af stk. 1  

 og aftaler omfattet af stk. 5 mellem ægtefæller, der efter reglerne i  

 kildeskattelovens § 4 anses for samlevende, hvis en af ægtefællerne  

 skattemæssigt er hjemmehørende i en fremmed stat, Færøerne eller Grønland.
§ 38. Mindsterenten fastsættes for halvårene januar-juni og  

 juli-december, jf. dog stk. 2. Mindsterenten for det følgende halvår beregnes  

 på grundlag af et simpelt gennemsnit opgjort med to decimaler af en af  

 Københavns Fondsbørs A/S dagligt udregnet effektiv obligationsrente for de  

 seneste 20 børsdage forud for 15. december og 15. juni.
Den effektive  

 obligationsrente opgøres med to decimaler for fastforrentede  

 kroneobligationer i åbne serier, der noteres på Københavns Fondsbørs A/S,  

 bortset fra konverterbare obligationer noteret over pari samt  

 indeksregulerede obligationer.
Mindsterenten udgør den efter 2. pkt.  

 beregnede gennemsnitsrente ganget med 7/8 og nedrundet til nærmeste hele  

 antal procentpoints.
Mindsterenten offentliggøres senest femtesidste børsdag  

 forud for den periode, hvori mindsterenten skal gælde.
Stk. 2. Er den effektive obligationsrente, jf. stk. 1, 3. pkt., i  

 10 på hinanden følgende børsdage i perioden fra og med 1. januar henholdsvis  

 1. juli og indtil påbegyndelsen af en ordinær beregningsperiode efter stk. 1,  

 mere end 2 procentpoints højere eller mere end 1 procentpoint lavere end det  

 gennemsnit, der danner grundlag for halvårets eller resten af halvårets  

 mindsterente, beregnes mindsterenten efter stk. 1, 4. pkt., på grundlag af et  

 simpelt gennemsnit af den effektive obligationsrente i disse 10 børsdage i  

 stedet for gennemsnitsrenten efter stk. 1, 2. pkt.
Den således beregnede  

 mindsterente er gældende for perioden fra og med den 10. børsdag efter den  

 sidste af de nævnte 10 børsdage.
Forhøjelse af mindsterenten efter 1. og 2.  

 pkt. får tidligst virkning den 20. børsdag efter den senest forudgående  

 ændring af mindsterenten.
Denne forhøjelse finder dog ikke sted, hvis  

 restperioden er mindre end 20 børsdage.
Stk. 3. Mindsterenten er 21/2 pct. for indeksregulerede  

 obligationer, der er udstedt af realkreditinstitutter, der er godkendt i  

 henhold til realkreditloven, Dansk Landbrugs Realkreditfond, Kreditforeningen  

 af Kommuner i Danmark, Kongeriget Danmarks Fiskeribank,  

 Finansieringsinstituttet for Industri og Håndværk A/S samt filialer af  

 udenlandske kreditinstitutter omfattet af realkreditlovens § 3. Dette gælder  

 tillige fordringer, som er udstedt af pengeinstitutter. 1. og 2. pkt. gælder  

 dog kun obligationer og fordringer, som reguleres fuldt ud efter udviklingen  

 i de af Danmarks Statistik beregnede forbrugerprisindeks eller  

 nettoprisindeks.
Ved anvendelse af § 14, stk. 2, sidste pkt., ses bort fra  

 den tilsagte regulering efter de nævnte indeks. 1. pkt. omfatter endvidere  

 obligationer, der er udstedt af Danmarks Skibskreditfond til finansiering af  

 skibe, når skriftlig aftale om bygning af et skib er indgået senest den 31.  

 december 1993 med aftalt levering senest den 31. december 1996.
§ 39. Skatteministeren kan bemyndige de statslige eller kommunale  

 skattemyndigheder til at træffe afgørelser, der efter denne lov er henlagt  

 til skatteministeren.
Ministeren kan fastsætte regler om adgang til at klage  

 over afgørelserne, herunder om at afgørelserne ikke kan indbringes for højere  

 administrativ myndighed.
Kapitel 8 Ikrafttrædelses- og overgangsbestemmelser § 40. Loven træder i kraft dagen efter bekendtgørelsen i  

 Lovtidende.
 Stk. 2. §§ 1-28 og §§ 34-38 har virkning fra og med indkomståret  

 1998, jf. dog §§ 41 og 42.
 Stk. 3. §§ 29-33 og § 39 har virkning fra den 1. januar 1997, jf.  

 dog § 43.
 Stk. 4. I lov om skattemæssig behandling af gevinst og tab på  

 fordringer, gæld og finansielle kontrakter (kursgevinstloven), jf.  

 lovbekendtgørelse nr. 660 af 4. juli 1996, som ændret ved § 12 i lov nr. 1219  

 af 27. december 1996 og § 22 i lov nr. 1223 af 27. december 1996, ophæves  

§§ 1-8 B og §§ 9-12 med virkning fra og med indkomståret 1998,  

 og §§ 8 C-8 G med virkning fra den 1. januar 1997.
§ 41. § 4 har virkning for fordringer, som erhverves den 29. maj  

 1991 eller senere.
For selskaber m.v., der ikke opfyldte betingelsen i § 2,  

 2. pkt., som affattet ved lovbekendtgørelse nr. 627 af 29. september 1987,  

 som ændret ved lov nr. 255 af 25. april 1990 og lov nr. 386 af 13. juni 1990,  

 dvs. ikkenæringsskattepligtige selskaber m.v., har bestemmelsen dog virkning  

 for tab på fordringer og gevinst på gæld, der realiseres den 27. december  

 1990 eller senere, for så vidt angår fordringer og gæld i danske kroner, som  

 ikke er erhvervet som skattepligtigt vederlag for leverede varer og andre  

 aktiver samt tjenesteydelser.
 Stk. 2. Den definition af koncernforbundne selskaber, der følger  

 af § 4, stk. 2, nr. 1 og 3, har virkning for fordringer, som erhverves den  

 19. februar 1992 eller senere.
 Stk. 3. § 4, stk. 3, omfatter tillige fordringer, der i øvrigt er  

 erhvervet i tilknytning til den erhvervsmæssige drift af virksomheden,  

 såfremt fordringen er erhvervet inden den 13. marts 1997.
 Stk. 4. § 4, stk. 4, har virkning for tab på rentefordringer, der  

 realiseres efter den 16. juni 1995.
 Stk. 5. § 5 har virkning for tab, der vedrører tiden efter den 30.  

 november 1994.
Stk. 6. For selskaber m.v., der ikke opfyldte betingelsen i § 2,  

 2. pkt., som affattet ved lovbekendtgørelse nr. 627 af 29. september 1987,  

 som ændret ved lov nr. 255 af 25. april 1990 og lov nr. 386 af 13. juni 1990,  

 dvs. ikkenæringsskattepligtige selskaber m.v., omfatter § 6 og § 7, stk. 1,  

 ikke gevinst og tab på gæld, der er stiftet før den 27. december 1990.  

 Debitorskifte betragtes ikke som stiftelse af ny gæld.
For selskaber m.v.,  

 der var omfattet af ligningslovens § 4, men som ikke opfyldte betingelsen i §  

 2, 2. pkt., som affattet ved lov nr. 532 af 13. december 1985, omfatter § 7,  

 stk. 1, dog gevinst og tab på lån, der er optaget før den 1. januar 1986.
Stk. 7. § 7, stk. 2, omfatter gæld i fremmed valuta, der er  

 stiftet før den 27. december 1990, bortset fra gæld i fremmed valuta stiftet  

 af selskaber m.v., der ikke opfyldte betingelsen i § 2, 2. pkt., som affattet  

 ved lovbekendtgørelse nr. 627 af 29. september 1987, som ændret ved lov nr.  

 255 af 25. april 1990 og lov nr. 386 af 13. juni 1990, dvs.  

 ikkenæringsskattepligtige selskaber m.v.
Debitorskifte betragtes ikke som  

 stiftelse af ny gæld.
For selskaber m.v., der var omfattet af ligningslovens  

 § 4, men som ikke opfyldte betingelsen i § 2, 2. pkt., som affattet ved lov  

 nr. 532 af 13. december 1985, omfatter § 7, stk. 2, dog gevinst og tab på lån  

 i fremmed valuta, der er optaget før den 1. januar 1986.
Stk. 8. § 7, stk. 2, omfatter gæld i danske kroner, uanset om  

 gælden er stiftet af debitor eller overtaget af debitor ved et debitorskifte.  

 For selskaber m.v., der ikke opfyldte betingelsen i § 2, 2. pkt., som  

 affattet ved lovbekendtgørelse nr. 627 af 29. september 1987, som ændret ved  

 lov nr. 255 af 25. april 1990 og lov nr. 386 af 13. juni 1990, dvs.  

 ikkenæringsskattepligtige selskaber m.v., har bestemmelsen virkning for gæld,  

 der er påtaget den 27. december 1990 eller senere.
For selskaber m.v., der  

 var omfattet af ligningslovens § 4, men som ikke opfyldte betingelsen i § 2,  

 2. pkt., som affattet ved lov nr. 532 af 13. december 1985, omfatter § 7,  

 stk. 2, dog gevinst og tab på lån i danske kroner, der er optaget før den 1.  

 januar 1986. For selskaber m.v., der driver virksomhed som pengeinstitut,  

 forsikringsselskab eller investeringsforening eller er omfattet af lov om  

 visse kreditinstitutter eller i øvrigt udøver næring ved køb og salg af  

 fordringer eller driver næringsvirksomhed ved finansiering, har reglen om, at  

 tabsfradragsbegrænsningen også gælder i forhold til gæld overtaget ved  

 debitorskifte, alene virkning for gæld i danske kroner, der er påtaget den  

 29. maj 1991 eller senere.
Stk. 9. For realkreditinstitutter m.v. finder reglerne i § 10  

 anvendelse på lån og de dertil svarende obligationer, når lånet er baseret på  

 obligationer i fondskoder, der lukkes senest med udgangen af 1999. For  

 Danmarks Skibskreditfond finder reglerne i § 10 anvendelse på lån og de  

 dertil svarende obligationer, når lånet er ydet inden 1. janaur 1999.  

 Realkreditinstitutterne m.v. samt Danmarks Skibskreditfond kan fra  

 indkomståret 1998 eller senere vælge, at lån og de dertil svarende  

 obligationer, der omfattes af § 10, bortset fra lån omfattet af § 10, stk. 1,  

 nr. 5, i stedet skal omfattes af § 9. Valget skal træffes samlet for samtlige  

 lån og obligationer under et og med virkning fra et indkomstår.
Ved overgang  

 fra anvendelse af reglerne i § 10 til anvendelse af reglerne i § 9 skal  

 instituttet anvende kursværdien for obligationer og lån, jf. § 27, pr. 1.  

 januar i det første år, hvor reglerne i § 9 skal finde anvendelse, som  

 værdien primo for dette første indkomstår, hvor overgangen skal have virkning  

 fra.
Stk. 10. Selskaber m.v., som for indkomståret 1998 eller senere  

 skifter fra lagerprincippet til realisationsprincippet i henhold til § 25,  

 skal anvende ultimoværdien for fordringer og gæld for det seneste indkomstår  

 før ændring af opgørelsesmåden som henholdsvis anskaffelsessum for fordringen  

 eller forpligtelsens værdi for gælden ved en senere opgørelse af gevinst og  

 tab på de pågældende fordringer og gæld.
Ved ændring fra  

 realisationsprincippet til lagerprincippet anvendes fordringens  

 anskaffelsessum eller forpligtelsens værdi ved stiftelsen, jf. dog stk.  

 14-17, som værdien primo for det første indkomstår, hvor ændringen har  

 virkning fra.
Stk. 11. Danmarks Skibskreditfond kan uanset reglerne i § 25, stk.  

 4, vælge at anvende realisationsprincippet på lån i fremmed valuta og de  

 obligationer i danske kroner med en pålydende rente, som er lig med eller  

 højere end mindsterenten efter § 38, jf. § 14, der er udstedt til  

 finansiering heraf.
Adgangen til at vælge realisationsprincippet er betinget  

 af, at lånet er ydet i henhold til den statslige rentestøtteordning  

 vedrørende skibsbygning på danske værfter på baggrund af en kontrakt, der er  

 indgået inden den 1. januar 1998, og at Danmarks Skibskreditfond også  

 anvender realisationsprincippet på de indgåede swapaftaler, jf. § 43, stk. 4.
 Stk. 12. Selskaber m.v, som efter tidligere gældende regler har  

 fået tilladelse til at anvende en anden opgørelsesmåde end  

 realisationsprincippet ved opgørelsen af gevinst og tab på fordringer og  

 gæld, bevarer denne tilladelse. 1. pkt. gælder dog ikke for selskaber m.v.,  

 der er omfattet af § 25, stk. 4, eller § 28.
Stk. 13. Ved opgørelsen af skattepligtige gevinster og tab i  

 indkomståret 1998 på fordringer som nævnt i § 28, der var til stede ved  

 indkomstårets begyndelse, træder værdien ved fordringens anskaffelse i stedet  

 for værdien efter § 28 ved begyndelsen af indkomståret 1998, såfremt der er  

 tale om fordringer, hvor selskabet hidtil har anvendt realisationsprincippet  

 ved opgørelsen af skattepligtige gevinster og tab.
Har selskabet ikke anvendt  

 realisationsprincippet ved opgørelsen af skattepligtige gevinster og tab,  

 træder den af selskabet anvendte skattemæssige værdi ved udgangen af  

 indkomståret 1997 i stedet for værdien efter § 28 ved begyndelsen af  

 indkomståret 1998.
 Stk. 14. Ved opgørelsen af gevinst og tab på fordringer og gæld  

 vedrørende fast ejendom, der er erhvervet henholdsvis påtaget før  

 indkomståret 1998, kan selskaber m.v., der er skattepligtige efter  

 selskabsskattelovens § 2, stk. 1, litra b, dvs. udenlandske selskaber, der  

 ejer fast ejendom her i landet, ved anvendelse af reglerne i § 26, stk. 1 og  

 4, i stedet for anskaffelsessummen henholdsvis værdien ved forpligtelsens  

 påtagelse benytte værdien pr. 31. december 1997. Selskaber m.v. med forskudt  

 indkomstår kan desuden benytte værdien ved begyndelsen af indkomståret 1998.
 Stk. 15. Ved opgørelsen af gevinst og tab på fordringer, der er  

 erhvervet før den 27. december 1990, kan selskaber m.v., der ikke opfyldte  

 betingelsen i § 2, 2. pkt., som affattet ved lovbekendtgørelse nr. 627 af 29.  

 september 1987, som ændret ved lov nr. 255 af 25. april 1990 og lov nr. 386  

 af 13. juni 1990, dvs. ikkenæringsskattepligtige selskaber m.v., ved  

 anvendelsen af reglerne i § 26, stk. 1 og 4, i stedet for anskaffelsessummen  

 benytte værdien pr. 31. december 1990. Selskaber m.v. med forskudt indkomstår  

 kan desuden benytte værdien ved begyndelsen af indkomståret 1991. Valget skal  

 træffes samlet for samtlige fordringer under et.
 Stk. 16. Ved opgørelsen af gevinst og tab på fordringer og gæld,  

 der er erhvervet henholdsvis påtaget før indkomståret 1986, kan selskaber  

 m.v., der opfyldte betingelsen i § 2, 2. pkt., som affattet ved lov nr. 532  

 af 13. december 1985, men som ikke var omfattet af ligningslovens § 4, dvs.  

 visse næringsskattepligtige selskaber m.v., ved anvendelsen af reglerne i §  

 26, stk. 1 og 4, i stedet for anskaffelsessummen henholdsvis værdien ved  

 forpligtelsens påtagelse benytte værdien ved begyndelsen af indkomstår 1986  

 eller værdien pr. 31. december 1985. Skattepligtige omfattet af  

 fondsbeskatningsloven kan i de i 1. pkt. nævnte tilfælde i stedet for  

 anskaffelsessummen henholdsvis værdien ved forpligtelsens påtagelse benytte  

 værdien ved begyndelsen af indkomståret 1987 eller værdien pr. 31. december  

 1986.
 Stk. 17. Ved opgørelsen af gevinst og tab på fordringer og gæld i  

 fremmed valuta, der er erhvervet henholdsvis påtaget før indkomståret 1986,  

 kan selskaber m.v., der ikke var skattepligtige af sådanne gevinster og tab  

 før gennemførelsen af lov nr. 532 af 13. december 1985, ved anvendelsen af  

 reglerne i § 26, stk. 1 og 4, i stedet for anskaffelsessummen henholdsvis  

 værdien ved forpligtelsens påtagelse benytte værdien ved begyndelsen af  

 indkomståret 1986 eller værdien pr. 31. december 1985. Skattepligtige  

 omfattet af fondsbeskatningsloven kan i de i 1. pkt. nævnte tilfælde i stedet  

 for anskaffelsessummen henholdsvis værdien ved forpligtelsens påtagelse  

 benytte værdien ved begyndelsen af indkomståret 1987 eller værdien pr. 31.  

 december 1986.
 § 42. Fordringer, der er udstedt før den 2. oktober 1985, anses  

 for udstedt med en pålydende rente, der er lig med eller højere end  

 mindsterenten efter § 38, jf. § 14.
 Stk. 2. § 16, 3. og 6. pkt., har virkning for regreskrav, som  

 erhverves på grundlag af kautionsforpligtelser påtaget den 27. juni 1992  

 eller senere.
Stk. 3. § 16, 4.-6. pkt., har virkning for fordringer, der er  

 erhvervet den 6. april 1994 eller senere.
For regresfordringer, der er  

 erhvervet den 6. april 1994 eller senere, dog kun såfremt de erhverves på  

 grundlag af kautionsforpligtelser, der er påtaget den 27. juni 1992 eller  

 senere.
 Stk. 4. § 18 har virkning for tab, der vedrører tiden efter den  

 30. november 1994.
 Stk. 5. § 19, stk. 2, har virkning for tab, der konstateres i  

 indkomståret 1998 eller senere.
 Stk. 6. § 22, stk. 1, omfatter ikke gæld, der er stiftet før den  

 11. december 1985.
Stk. 7. § 22, stk. 2, har virkning for gæld, der er stiftet eller  

 overtaget den 1. februar 1995 eller senere.
Det gælder dog ikke gæld, der er  

 stiftet før den 11. december 1985.
 Stk. 8. § 22, stk. 3, har virkning for kontantlån, der helt eller  

 delvis indfries ekstraordinært den 1. januar 1996 eller senere, når lånet er  

 stiftet den 1. januar 1996 eller senere eller lånet er overtaget den 1.  

 januar 1996 eller senere, dog kun såfremt lånet er blevet udbetalt til den  

 første debitor den 27. juni 1993 eller senere.
Stk. 9. Personer og dødsboer, som for indkomståret 1998 eller  

 senere skifter fra lagerprincippet til realisationsprincippet i henhold til §  

 25, skal anvende ultimoværdien for fordringer og gæld for det seneste  

 indkomstår før ændring af opgørelsesmåden som henholdsvis anskaffelsessum for  

 fordringen eller forpligtelsens værdi for gælden ved en senere opgørelse af  

 gevinst og tab på de pågældende fordringer og gæld.
Ved ændring fra  

 realisationsprincippet til lagerprincippet anvendes fordringens  

 anskaffelsessum eller forpligtelsens værdi ved stiftelsen, jf. dog stk.  

 11-15, som værdien primo for det første indkomstår, hvor ændringen har  

 virkning fra.
 Stk. 10. Personer og dødsboer, der efter tidligere gældende regler  

 har fået tilladelse til at anvende en anden opgørelsesmåde end  

 realisationsprincippet ved opgørelsen af gevinst og tab på fordringer og  

 gæld, bevarer denne tilladelse.
 Stk. 11. Ved opgørelsen af gevinst og tab på fordringer og gæld  

 vedrørende fast ejendom, der er erhvervet henholdsvis påtaget før  

 indkomståret 1998, kan personer og dødsboer, der er skattepligtige efter  

 henholdsvis kildeskattelovens § 2, stk. 1, litra e, og dødsboskattelovens §  

 1, stk. 3, jf. kildeskattelovens § 2, stk. 1, litra e, ved anvendelse af  

 reglerne i § 26, stk. 1 og 4, i stedet for anskaffelsessummen henholdsvis  

 værdien ved forpligtelsens påtagelse benytte værdien ved begyndelsen af  

 indkomståret 1998 eller værdien pr. 31. december 1997.
Stk. 12. Ved opgørelsen af gevinst på fordringer, der er erhvervet  

 for lånte midler, jf. § 15, før den 16. juni 1992, kan personer og dødsboer,  

 der ikke er næringsskattepligtige, jf. § 13, ved anvendelsen af reglerne i §  

 26, stk. 1, i stedet for anskaffelsessummen benytte værdien den 16. juni  

 1992. Valget skal træffes samlet for samtlige fordringer under et.
I  

 tilfælde, hvor sammenhængen mellem erhvervelse og lånoptagelse ikke klart  

 fremgår af omstændighederne ved erhvervelsen, jf. § 15, stk. 2, finder § 15  

 dog alene anvendelse for fordringer, der er erhvervet den 16. juni 1992 eller  

 senere.
 Stk. 13. Ved opgørelsen af gevinst og tab på fordringer og gæld i  

 fremmed valuta, der er erhvervet henholdsvis påtaget før den 27. december  

 1990, og som ikke havde tilknytning til erhvervsmæssig virksomhed, kan  

 personer og dødsboer ved anvendelsen af reglerne i § 26, stk. 1 og 4, i  

 stedet for anskaffelsessummen henholdsvis værdien ved forpligtelsens  

 påtagelse benytte værdien den 27. december 1990. Valget skal træffes samlet  

 for samtlige fordringer og forpligtelser under et.
 Stk. 14. Ved opgørelsen af gevinst og tab på fordringer, der er  

 erhvervet før indkomståret 1986, kan personer og dødsboer omfattet af § 13,  

 dvs. pengenæringsdrivende, ved anvendelsen af reglerne i § 26, stk. 1, i  

 stedet for anskaffelsessummen benytte værdien ved begyndelsen af indkomståret  

 1986 eller værdien pr. 31. december 1985.
 Stk. 15. Ved opgørelsen af gevinst og tab på fordringer og gæld i  

 fremmed valuta, der er erhvervet henholdsvis påtaget før indkomståret 1986 og  

 havde tilknytning til erhvervsmæssig virksomhed, kan personer og dødsboer ved  

 anvendelsen af reglerne i § 26, stk. 1 og 4, i stedet for anskaffelsessummen  

 henholdsvis værdien ved forpligtelsens påtagelse benytte værdien ved  

 begyndelsen af indkomståret 1986 eller værdien pr. 31. december 1985.
 § 43. § 29 har virkning for kontrakter, der erhverves den 1. juli  

 1991 eller senere.
Stk. 2. For finansielle kontrakter, der var omfattet af § 8 C, som  

 affattet ved lovbekendtgørelse nr. 660 af 4. juli 1996, men som med virkning  

 fra 1. januar 1997 omfattes af reglerne i § 30, foretages en opgørelse af  

 gevinst og tab pr. 31. december 1996, idet værdien den 31. december 1996  

 træder i stedet for værdien ved indkomstårets udløb.
For aktiver, der ligger  

 til grund for finansielle kontrakter omfattet af 1. pkt., anvendes aktivets  

 værdi den 31. december 1996 eller den aftalte pris, såfremt denne er højere  

 (erhvervelse) eller lavere (afståelse), som anskaffelsessum henholdsvis  

 afståelsessum ved en senere opgørelse af gevinst eller tab på det pågældende  

 aktiv efter skattelovgivningens almindelige regler.
 Stk. 3. Tab på finansielle kontrakter, der er konstateret før 1.  

 januar 1997, og som fremføres til indkomståret 1997 eller senere, behandles  

 efter de regler, der er angivet i denne lov.
Stk. 4. Skattepligtige, som efter de hidtil gældende regler har  

 fået tilladelse til at anvende realisationsprincippet i stedet for  

 lagerprincippet ved opgørelsen af gevinst og tab på kontrakter, bevarer denne  

 tilladelse. 1. pkt. gælder ikke for de i § 9 nævnte institutter, idet  

 Danmarks Skibskreditfond dog kan vælge at bevare fondens hidtidige tilladelse  

 til at anvende realisationsprincippet på swapaftaler, der er indgået i  

 tilknytning til lån i fremmed valuta og de obligationer i danske kroner med  

 en pålydende rente, som er lig med eller højere end mindsterenten efter § 38,  

 jf. § 14, der er udstedt til finansiering heraf.
Adgangen til at vælge  

 realisationsprincippet er betinget af, at lånet er ydet i henhold til den  

 statslige rentestøtteordning vedrørende skibsbygning på danske værfter på  

 baggrund af en kontrakt, der er indgået inden den 1. januar 1998, og at  

 Danmarks Skibskreditfond også anvender realisationsprincippet på de  

 tilknyttede lån og obligationer, jf. § 41, stk. 11.
 Stk. 5. Skattepligtige, som fra den 1. januar 1997 eller senere  

 skifter fra realisationsprincippet til lagerprincippet, skal anvende  

 kontraktens anskaffelsessum som værdien primo for det første indkomstår, hvor  

 ændringen skal have virkning fra.
 § 44. Loven gælder ikke for Færøerne og Grønland.
