Cirkulære om lov nr. 452 af 31. maj 2000  

 om ændring af forskellige skattelove (Elselskabers overgang til almindelig skattepligt m.v. -  

 elreformen) 1. Indledning Lov nr. 452 af 31. maj 2000 (lovforslag nr.
L 155) er en  

 del af opfølgningen på aftalen af 3. marts 1999 samt  

 tillægsaftalen af 17. november 1999 mellem Regeringen, Venstre, Det  

 Konservative Folkeparti, Socialistisk Folkeparti og Kristeligt Folkeparti om  

 en lovreform for elsektoren.
 Loven skal således ses i sammenhæng med lov  

 nr. 375 af 2. juni 1999 om elforsyning og lov nr. 1110 af 29. december 1999  

 om ændring af lov om elforsyning.
Efter elreformaftalen af 3. marts 1999 skulle der  

 indføres en særlig avanceskat ved  

 førstegangsafståelse af aktier m.v. i elselskaber.
Der er ikke  

 ved lov nr. 452 af 31. maj 2000 indført en sådan ordning, da der  

 ikke er fundet behov herfor.
Beskatningen ved afståelse af aktier m.v.  

 i elselskaber afhænger således af, hvilken type af  

 værdipapirer, det er der afstås, og af den pågældende  

 ejers organisationsform, herunder om der er tale om en fysisk eller juridisk  

 person.
 Hvor ikke andet er anført, henviser paragrafferne til  

 selskabsskatteloven.
 Lov nr. 452 af 31. maj 2000 indeholder følgende  

 hovedelementer:
 -	Elektricitetsværker, der har anvendt den hidtidige  

 skattefritagelsesbestemmelse i § 3, stk. 1, nr. 4, er skattefri for  

 tiden før lovens ikrafttræden, uanset om  

 elektricitetsværket har udøvet sideordnet aktiviteter m.v.
-	Elselskaber beskattes på linie med aktieselskaber.
Ved  

 elselskaber forstås selskaber, der udøver aktivitet med  

 produktion, transport, handel eller levering af elektricitet.
-	Kommuner kan ved overgangen til skattepligt vælge mellem at  

 blive beskattet på linie med aktieselskaber eller at blive beskattet  

 efter en model svarende til den, som kendes fra foreninger m.v. omfattet af  

 § 1, stk. 1, nr. 6. Kommuner, der vælger at blive  

 foreningsbeskattet, kan senere overgå til aktieselskabsbeskatning.
De  

 pågældende kommuner kan derimod ikke senere vælge at  

 gå tilbage til foreningsbeskatning.
 -	Der er i § 35 O fastsat regler om skattemæssige  

 indgangsværdier.
 -	Overdragelser af elaktiviteter m.v. i 2000 til et selskab med  

 begrænset ansvar kan ske uden skattemæssige konsekvenser og med  

 tilbagevirkende kraft til den 1. januar 2000, når nærmere  

 betingelser er opfyldt.
 -	Ejerandele, der efter elforsyningslovens § 97, stk. 2, skal  

 overføres til netvirksomhederne, kan overføres med  

 skattemæssig succession.
 -	Beløb, som net- og transmissionsvirksomheder indregner i deres  

 elpriser som følge af, at de er forpligtet til at refundere en kommune  

 et beløb svarende til de tjenestemandsforpligtelser, som er  

 påtaget forud for den 1. januar 2000 i den kommunale elvirksomhed, og  

 hvortil der ikke er hensat midler, skal ikke medregnes til den skattepligtige  

 indkomst.
2. Skattepligtens omfang Efter elreformaftalen skulle alle elselskaber - herunder  

 de kommunale - gøres skattepligtige på linie med aktieselskaber.  

 Dette er sket således, at elselskaberne overvejende kan fortsætte  

 deres nuværende organisationsform, men beskattes som  

 aktieselskaber.
Kompetencen til at ligne elselskaberne og kommunerne med  

 skattepligtig elvirksomhed vil administrativt blive henlagt til Told- og  

 Skattestyrelsen.
Der vil ikke kunne indgås aftaler om kommunal ligning  

 af kommunale elvirksomheder, der bliver skattepligtige.
2.1. Elselskaber Efter de hidtil gældende regler har  

 elektricitetsværker været undtaget fra skattepligt efter  

 § 3, stk. 1, nr. 4, når visse nærmere betingelser var  

 opfyldt.
Denne bestemmelse er nu ophævet.
Elselskaber, der drives i  

 aktie- eller anpartsselskabsform er herefter skattepligtige efter § 1,  

 stk. 1, nr. 1, om indregistrerede aktieselskaber.
Alle andre elselskaber  

 er uanset deres organisationsform skattepligtige efter § 1, stk. 1,  

 nr. 2 e, når der i selskabernes aktiviteter indgår produktion,  

 transport, handel med eller levering af elektricitet, jf. § 2 i lov nr.  

 375 af 2. juni 1999 om elforsyning.
Udøvelse af en eller flere af de  

 nævnte aktiviteter medfører herefter aktieselskabsbeskatning af  

 hele selskabets indkomst, dvs. også indkomst ved andet end elaktivitet,  

 uanset omfanget af elaktiviteten.
Det er ikke af betydning for  

 spørgsmålet om skattepligt, om et produktionsanlæg er  

 så stort, at virksomheden skal have bevilling efter elforsyningsloven,  

 ligesom det heller ikke er af betydning, om miljø- og energiministeren  

 efter bestemmelser i elforsyningsloven helt eller delvist har undtaget et  

 anlæg eller en aktivitet fra elforsyningslovens regler.
Udenfor skatteretten er et interessentskab et  

 selvstændigt retssubjekt.
Et elselskab kan derfor været  

 organiseret som et interessentskab.
Skatteretligt er et interessentskab  

 imidlertid ikke et selvstændigt skattesubjekt.
Skattepligten  

 påhviler derfor de enkelte interessenter.
Hvis et interessentskab  

 udøver aktiviteter, som nævnt i § 1, stk. 1, nr. 2 e,  

 er de interessenter, der er juridiske personer, således skattepligtige  

 efter § 1, stk. 1, nr. 2 e.
Interessenter, der er organiseret som  

 aktieselskaber, er dog skattepligtige efter § 1, stk. 1, nr. 1.
Ophører et selskab med at drive de nævnte  

 aktiviteter, og overgår selskabet til beskatning efter § 1,  

 stk. 1, nr. 6, medfører det ophørsbeskatning efter  

 skattelovgivningens almindelige regler, jf. § 5. Selskabet kan herefter  

 f.eks. ikke anvende de i afsnit 4.1.- 4.3. nævnte regler.
F.eks. kan et  

 elselskab ikke fusionere skattefrit efter fusionsskattelovens § 14,  

 stk. 1, nr. 8, med et holdingselskab, hvis sidstnævnte selskab  

 beskattes efter § 1, stk. 1, nr. 6.
 Produktion og forbrug af elektricitet i tog, skibe,  

 luftfartøjer eller andre transportmidler og produktion af elektricitet  

 på nødstrømsanlæg i tilfælde, hvor den  

 normale elektricitetsforsyning svigter, medfører ikke skattepligt  

 efter bestemmelsen i § 1, stk. 1, nr. 2 e, hvis selskabet i  

 øvrigt ikke har elaktiviteter som nævnt i bestemmelsen.
Herudover er skattefritagelsesbestemmelserne i § 3,  

 stk. 1, nr. 5 og 6, ændret, således at boligorganisationer  

 og skoler m.v. med produktion af elektricitet og varme fortsat er fritaget  

 for skattepligt af sine hovedindtægter, selvom produktionen af  

 elektricitet og varme efter de hidtil gældende regler må antages  

 at ville have medført, at betingelserne for skattefrihed ikke var  

 opfyldt.
Herefter omfatter fritagelsen ikke indtægt ved produktion af  

 elektricitet og varme.
Dette gælder uanset hvem, der aftager  

 elektriciteten eller varmen.
Indtægt ved produktion af elektricitet og  

 varme vil herefter blive omfattet af § 1, stk. 1, nr. 1 eller 2 e,  

 eller § 2, jf. § 1, stk. 1, nr. 1 eller 2 e.  

 Boligorganisationer og skoler m.v., der udelukkende producerer varme, vil  

 ikke være skattepligtige af indtægt ved denne produktion,  

 når betingelserne i skattefritagelsesbestemmelserne er opfyldt.
2.2. Kommuner Kommunale elselskaber, der hidtil har været en del  

 af den kommunale forvaltning, skal som udgangspunkt efter elforsyningslovens  

 § 4 udskilles i et selskab med begrænset ansvar, det vil sige  

 aktieselskab, anpartsselskab eller andelsselskab med begrænset ansvar.  

 Elaktivitet vil herefter ikke længere kunne udøves under den for  

 kommunerne gældende skattefritagelse i § 3, stk. 1, nr. 2.  

 Sådanne selskaber er skattepligtige efter enten § 1, stk. 1,  

 nr. 1 eller 2 e.
Kommunerne kan imidlertid vælge at udøve  

 netvirksomhed samt produktion af elektricitet ved affaldsforbrænding i  

 kommunalt regi.
Tilsvarende gælder visse mindre anlæg, der efter  

 § 2, stk. 4, i lov om elforsyning undtages fra elforsyningslovens  

 bestemmelser, og som ikke kræves udskilt til et selskab med  

 begrænset ansvar.
 Som en følge heraf er der indført  

 skattepligt for kommuner af sådanne aktiviteter med undtagelse af  

 virksomhed med produktion af elektricitet ved affaldsforbrænding, som  

 vil være omfattet af kommunernes skattefritagelse i § 3,  

 stk. 1, nr. 2. Kommuner kan ved overgangen til skattepligt vælge  

 mellem at blive beskattet på linie med aktieselskaber eller at blive  

 beskattet efter en model svarende til den, som kendes fra foreninger m.v.  

 omfattet af § 1, stk. 1, nr. 6. Kommunen skal ved indgivelse af  

 selvangivelse for det første indkomstår under skattepligt  

 bindende tilkendegive, hvilken bestemmelse kommunen ønsker at blive  

 skattepligtig efter, jf. overgangsbestemmelsen i lovens § 10,  

 stk. 6.
2.2.1. Foreningsbeskatning Der er i § 3, stk. 7, indsat en bestemmelse,  

 hvorefter kommuner er skattepligtige af indtægt ved  

 erhvervsmæssig virksomhed med at drive eldistributionsnet og  

 virksomhed, som efter bestemmelsen i § 2, stk. 4, i lov nr. 375 af  

 2. juni 1999 om elforsyning er undtaget fra elforsyningslovens bestemmelser  

 (elnæringsvirksomhed). Skattepligten omfatter alene indtægten ved  

 denne nærmere angivne elnæringsvirksomhed samt fortjeneste eller  

 tab ved afhændelse, afståelse eller opgivelse af formuegoder, der  

 har eller har haft tilknytning til elnæringsvirksomheden.
Det svarer til, hvad der efter § 1, stk. 1, nr.  

 6, gælder for foreninger m.v.
Foreninger er kun skattepligtige af  

 indtægt ved erhvervsmæssig virksomhed.
Andre indtægter  

 omfattes ikke af skattepligten.
Renteindtægt af obligationer,  

 pantebreve og lign. værdipapirer henregnes ikke til  

 erhvervsmæssig indtægt.
Dog skal obligationsrenter medregnes til  

 den skattepligtige indkomst, når de har direkte tilknytning til den  

 erhvervsmæssige virksomhed.
Renter af bankindeståender er normalt  

 heller ikke skattepligtige for foreningen, men i det omfang disse  

 indeståender eller rentebærende aktiver i øvrigt bruges  

 som driftskapital i en erhvervsvirksomhed, skal også sådanne  

 renter medregnes ved indkomstopgørelsen.
Den rent passive  

 kapitalanbringelse falder således uden for begrebet  

 erhvervsmæssig virksomhed og dermed uden for skattepligten.
Denne  

 grænsedragning mellem indtægt ved erhvervsmæssig virksomhed  

 og passiv kapitalanbringelse finder tilsvarende anvendelse for kommuner med  

 skattepligtig elnæringsvirksomhed.
 Kommunens besiddelse af aktier eller andele i  

 selvstændige elselskaber anses ikke efter bestemmelsen for  

 udøvelse af elnæringsvirksomhed, og en eventuel fortjeneste ved  

 afståelse af aktierne vil således være omfattet af  

 skattefritagelsen for kommuner i § 3, stk. 1, nr. 2, ligesom  

 udbyttet skal henføres under skattefritagelsen.
2.2.1.1. Overgang til aktieselskabsbeskatning For kommuner, som ønsker at overgå fra  

 beskatning efter § 3, stk. 7, til aktieselskabsbeskatning efter  

 § 1, stk. 1, nr. 2 f, finder reglerne i § 5 C, stk. 2,  

 tilsvarende anvendelse.
Herudover finder fondsbeskatningslovens §§ 16-19  

 og selskabsskattelovens § 35 K, stk. 1-4, tilsvarende anvendelse  

 på de aktiver og passiver, der hidtil ikke har været omfattet af  

 skattepligten, jf. § 3, stk. 8. De pågældende kommuner  

 kan ikke senere vælge at vende tilbage til beskatning efter § 3,  

 stk. 7.
Kommunerne har som skattepligtige efter § 3,  

 stk. 7, haft mulighed for efter § 9, stk. 1, at fradrage  

 udgifter, der vedrører indkomstkilder, hvis indtægter er  

 skattepligtige.
Kommunerne har også haft mulighed for at foretage  

 afskrivninger på bygninger, driftsmidler m.v., der har tilknytning til  

 elnæringsvirksomheden.
Henvisningen til § 5 C, stk. 2,  

 indebærer, at kommunen ved overgangen til den ændrede beskatning  

 succederer i anskaffelsessummerne og anskaffelsestidspunkterne for disse  

 formuegoder.
Da kommunerne ved overgangen til skattepligt har opgjort  

 anskaffelsessummerne efter § 35 O, stk. 6, træder disse  

 skattemæssige indgangsværdier i stedet for de oprindelige  

 anskaffelsessummer.
 Henvisningen til fondsbeskatningslovens §§ 16-19  

 bevirker, at det er overgangsreglerne i disse bestemmelser, der skal finde  

 anvendelse ved afgørelsen af, hvorledes afskrivningerne skal foretages  

 på de aktiver, der ikke hidtil har kunnet afskrives på.
Herudover skal § 35 K, stk. 1-4, om  

 fastsættelse af indgangsværdier for opgørelse af  

 fortjeneste og tab ved afhændelse af fast ejendom, værdipapirer  

 og goodwill, der finder anvendelse ved gensidige forsikringsforeningers  

 overgang til beskatning, finde tilsvarende anvendelse.
Dette sikrer, at hvis  

 fortjenesten på de pågældende aktiver og passiver ikke har  

 været omfattet af skattepligten forud for overgangen, vil kommunen  

 alene blive beskattet af den fortjeneste, der vedrører perioden efter  

 overgangen til aktieselskabsbeskatning.
Dette sikres ved, at værdien  

 ved overgangen træder i stedet for anskaffelsessummen, når  

 fortjeneste og tab senere skal opgøres.
2.2.2. Aktieselskabsbeskatning Som nævnt kan en kommune ved overgangen til  

 skattepligt vælge at blive beskattet på linie med aktieselskaber  

 i stedet for at blive beskattet efter bestemmelsen i § 3, stk. 7,  

 jf. § 1, stk. 1, nr. 2 f, og overgangsbestemmelsen i lovens  

 § 10, stk. 6. Grænsedragningen mellem indtægt ved  

 erhvervsmæssig virksomhed og passiv kapitalanbringelse, som den kendes  

 fra foreninger m.v. omfattet af § 1, stk. 1, nr. 6, finder  

 således ikke tilsvarende anvendelse for disse kommuner.
F.eks. vil  

 eventuelle tilskud fra den øvrige del af kommunen til den  

 regnskabsmæssigt udskilte virksomhed, som omfattes af skattepligten,  

 herefter skulle medregnes til den pågældende virksomheds  

 skattepligtige indkomst efter statsskattelovens § 4.
 Har en kommune først valgt at blive beskattet  

 på linie med aktieselskaber, kan kommunen ikke senere blive beskattet  

 efter bestemmelsen i § 3, stk. 7.
Netvirksomheder skal efter elforsyningslovens regler  

 udarbejde en åbningsbalance med de aktiver og passiver, som kan  

 henføres til netvirksomheden.
Det er denne regnskabsmæssigt  

 udskilte virksomhed, der herefter bliver omfattet af skattepligten.
Herefter  

 vil f.eks. ejerandele i elproduktionsvirksomheder m.v., som efter  

 elforsyningslovens § 97, stk. 2, skal ejes direkte af  

 netvirksomheden, være omfattet af skattepligten.
Tilsvarende skal der foretages en klar  

 regnskabsmæssig udskillelse af de aktiver og passiver, der kan  

 henføres til de mindre anlæg eller mindre omfattende  

 aktiviteter, der efter elforsyningslovens § 2, stk. 4, undtages fra  

 lovens bestemmelser, således at der kan ske beskatning af  

 indtægter og omkostninger, som kan henføres hertil.
Hvis der  

 produceres elektricitet og varme i samproduktion i sådanne mindre  

 anlæg, omfatter skattepligten tillige virksomhed med  

 varmeproduktion.
 Udover indtægt ved sådan virksomhed omfattes  

 tillige fortjeneste og tab ved afhændelse, afståelse eller  

 opgivelse af formuegoder, der har eller har haft tilknytning til en  

 sådan virksomhed, af skattepligten.
3. Skattemæssige indgangsværdier I § 35 O er der fastsat regler om  

 indgangsværdier, da selskaberne ikke tidligere har været  

 undergivet skattepligt.
Indgangsværdierne anvendes til  

 opgørelsen af selskabernes afskrivningsgrundlag og opgørelsen  

 af eventuelle fortjenester og tab.
 Bestemmelserne finder anvendelse for elselskaber, der  

 overgår til beskatning efter § 1, stk. 1, nr. 1 eller 2 e,  

 fra skattefrihed efter § 3.
 § 35 O, stk. 2-4, indeholder regler om  

 fastsættelse af indgangsværdier for opgørelsen af  

 skattemæssige afskrivninger på driftsmidler, bygninger og  

 installationer, som elselskabet ejer forud for tidspunktet for overgang til  

 skattepligt.
Det skattemæssige afskrivningsgrundlag for  

driftsmidler, som elselskabet ejer forud for overgangen til  

 skattepligt, skal opgøres til anskaffelsessummen nedskrevet med den  

 tekniske værdiforringelse.
Dermed korrigeres anskaffelsessummen for  

 levetidsforringelsen.
Det skattemæssige afskrivningsgrundlag for et  

 driftsmiddel med en standardlevetid på 40 år, som er anskaffet  

 til 1 mio. kr. for 15 år siden, vil herefter kunne opgøres til  

 (1 mio. kr. gange med 25/40) 625.000. Alternativt kan indgangsværdien  

 for driftsmidler eller grupper af driftsmidler opgøres som  

 genanskaffelsesværdien korrigeret for restlevetid og korrigeret for  

 inflation/prisstigninger.
Denne opgørelsesmetode sigter mod at ramme  

 en indgangsværdi, der svarer til anskaffelsessummen nedskrevet med den  

 tekniske værdiforringelse.
Hvis restlevetiden for et driftsmiddel som  

 nævnt ovenfor f. eks. er 25 år, og standardlevetiden er 40  

 år, indgår 25/40 af genanskaffelssummen.
Dette beløb  

 nedjusteres herefter med et inflations/prisstigningsindeks 15 år  

 tilbage i tiden.
Miljø- og Energiministeriet har ved  

 bekendtgørelse nr. 290 af 1. maj 2000 fastsat de konkrete  

 levetidsstandarder og inflations/prisstigningskorrektioner for visse  

 aktivtyper, jf. bekendtgørelsens § 30. Bekendtgørelsen  

 finder anvendelse på netvirksomheder og transmissionsvirksomheder,  

 herunder virksomheder, der drives som led i den kommunale forvaltning.
For  

 øvrige aktiver og virksomheder er der ikke centralt fastsat konkrete  

 levetidsstandarder og inflations/prisstigningskorrektioner.  

 Fastsættelsen heraf foretages i stedet af den enkelte virksomhed, og  

 vil kunne blive undergivet ligningsmæssig kontrol.
 Bygninger og installationer medregnes med  

 værdien ved ejendomsvurderingen pr. 1. januar 2000.
Efter § 35 O, stk. 5, finder bestemmelserne i  

 § 35 K, stk. 1-4, om fastsættelse af indgangsværdier  

 for opgørelse af fortjeneste og tab ved afhændelse af fast  

 ejendom, værdipapirer og goodwill, der finder anvendelse ved  

 gensidige forsikringsforeningers overgang til beskatning, tilsvarende  

 anvendelse for elselskaber.
For fast ejendom anvendes dog vurderingen pr. 1.  

 januar 2000 i stedet for de i § 35 K, stk. 1, 2.-4. pkt.,  

 nævnte værdier.
 Indgangsværdierne til brug for  

 avanceopgørelser for aktiver/gæld, der er henholdsvis  

 erhvervet/påtaget forud for overgangen til skattepligt, er i  

 hovedtræk følgende:
 Fast ejendom:
 Ejendomsværdien ved vurderingen pr. 1. januar 2000 træder i  

 stedet for anskaffelsessummen.
 Aktier, fordringer og gæld:
 Kursværdien ved begyndelsen af det første indkomstår,  

 der er grundlaget for skatteansættelsen, træder i stedet for  

 anskaffelsessummen (henholdsvis værdien ved gældens  

 påtagelse). Anskaffelsessummen kan dog vælges lagt til  

 grund.
 Goodwill og rettigheder:
 Faktiske kontantomregnede anskaffelsessum reduceret med de afskrivninger,  

 der i alt kunne have været foretaget siden anskaffelsen.
 Ved afgørelsen af, i hvilket omfang tab kan  

 fratrækkes, eller fortjeneste skal beskattes efter  

 ejendomsavancebeskatningsloven, aktieavancebeskatningsloven eller  

 kursgevinstloven, anvendes som udgangspunkt det faktiske  

 anskaffelsestidspunkt.
 Da der efter den hidtidige gældende  

 skattefritagelsesbestemmelse i § 3, stk. 1, nr. 4, ikke var  

 opstillet et krav om fuld skattepligt som betingelse for skattefrihed, kan  

 der forekomme udenlandske elselskaber, der hidtil har været skattefri  

 efter § 3, stk. 1, nr. 4, og som med ophævelsen af denne  

 bestemmelse overgår til begrænset skattepligt efter § 2.  

 Reglerne om indgangsværdier finder tilsvarende anvendelse for  

 disse.
Boligorganisationer og skoler m.v., der overgår til  

 beskatning af indtægt ved produktion af elektricitet og varme, fra  

 skattefrihed efter § 3, stk. 1, nr. 5 eller 6, kan anvende reglerne  

 i § 35 O, stk. 1-5, på aktiver og passiver vedrørende  

 denne virksomhed.
Tilsvarende gælder for kommuner, som bliver  

 skattepligtige af elvirksomhed.
3.1. Decentrale kraftvarmeanlæg, der ikke ejes af et  

 elektricitetsværk En række af de decentrale kraftvarmeanlæg, der  

 bliver skattepligtige, har en gældsbyrde, der er større end  

 værdien af deres aktiver.
Er værkets afskrivningsgrundlag ved  

 overgangen til skattepligt mindre end gælden, kan de  

 pågældende værker komme til at betale skat, før  

 gælden er væk.
Decentrale kraftvarmeanlæg, der ikke ejes af et  

 elektricitetsværk, kan derfor afskrive et beløb svarende til den  

 del af nettogælden, der kan henføres til  

 kraftvarmeanlægget, over 20 år fra skattepligtens indtræden  

 ved opgørelsen af den skattepligtige indkomst.
Nettogælden  

 opgøres til kursværdien pr. datoen for overgang til  

 skattepligt.
Formålet med bestemmelsen er at give de decentrale  

 kraftvarmeanlæg mulighed for at afskrive på den del af  

 anlæggets samlede gæld, som overstiger anlæggets fordringer  

 omfattet af kursgevinstloven, værdipapirer omfattet af  

 aktieavancebeskatningsloven og kassebeholdning.
Afskrivning på  

 nettogælden sikrer, at indkomster, som beløbsmæssigt  

 svarer til nettogælden, ikke beskattes, og i stedet kan anvendes til  

 afdrag på gælden.
Nettogælden skal afskrives over en periode på  

 20 år.
Er beløbet ikke afskrevet fuldt ud efter 20 år,  

 bortfalder afskrivningen på den resterende del af beløbet.
Den  

 årlige afskrivning er ikke begrænset til en bestemt procentsats,  

 hvorfor anlægget kan vælge f.eks. at afskrive det fulde  

 beløb i indkomståret 2000.
 Har et kraftvarmeanlæg dækket et eventuelt  

 underskud opstået før skattepligtens indtræden ved at  

 optage lån, indebærer bestemmelsen, at der skattemæssigt  

 gives fradrag for underskud opstået før skattepligtens  

 indtræden.
Nogle kraftvarmeanlæg har optaget indekslån.  

 Ved indekslån inflationskorrigeres prioritetsgælden, indtil  

 lånets udløb.
Indeksreguleringen af prioritetsgælden er  

 ikke fradragsberettiget, såfremt renten på lånet opfylder  

 mindsterenten for indekslån.
Denne er fastsat til 2,5 pct., hvorfor  

 indekslån som hovedregel opfylder mindsterenten.
Konsekvensen heraf er,  

 at en del af tilbagebetalingen af lånet, svarende til  

 indekstillæggene, skal ske med beskattede midler.
Dette modsvares af,  

 at långiver ikke beskattes af indekstillæggene.
Det er i § 35 O fastsat, at decentrale  

 kraftvarmeanlæg, der ikke ejes af et elektricitetsværk, kan  

 fradrage afdrag og indekstillæg på indekslån, der er  

 optaget før 1. januar 2000, ved opgørelsen af den  

 skattepligtige indkomst.
Afdragene og indekstillæggene skal  

 vedrøre perioden efter overgangen til skattepligt.
Renteudgifter, der påløber indekslånet, vil efter de  

 almindelige regler kunne fradrages ved opgørelsen af den  

 skattepligtige indkomst.
Bestemmelsen indebærer, at anlægget kan  

 afvikle eksisterende gæld med ubeskattede midler, og er et alternativ  

 til muligheden for at afskrive på anlæggets nettogæld.
Vælger anlægget at benytte sig af en af de to  

 ovennævnte muligheder kan anlægget ikke afskrive på  

 aktiver, som det ejer ved overgangen til skattepligt.
Ved senere  

 afståelse af disse aktiver medregnes den fulde afståelsessum,  

 uanset aktivets art, ved opgørelsen af den skattepligtige indkomst.  

 Ejendomsavancebeskatningslovens regler om opgørelse af fortjeneste ved  

 afståelse af fast ejendom finder således ikke anvendelse i  

 sådanne situationer.
Principperne i ejendomsavancebeskatningslovens  

 § 4, stk. 4-9, om blandt andet kontantomregning, finder dog  

 anvendelse, uanset aktivets art.
Anlægget skal ved indgivelse af selvangivelse for  

 det første indkomstår under skattepligt bindende tilkendegive,  

 om der ønskes at afskrive et beløb svarende til  

 nettogælden eller fradrage afdrag og indekstillæg på  

 indekslån.
Benytter anlægget sig af muligheden i  

 skattekontrollovens § 2, stk. 3, hvorefter anlægget i stedet  

 for at indgive en egentlig selvangivelse kan indgive årsregnskabet, og  

 ønsker det at anvende en af ovennævnte to muligheder skal  

 tilkendegivelsen indgives sammen med indgivelsen af årsregnskabet for  

 det første indkomstår under skattepligt.
 Der skal afskrives efter de almindelige regler på  

 aktiver, som anskaffes efter skattepligtens indtræden.
4. Fusionsskattelovens regler 4.1. Omdannelse til aktieselskab Da elselskaber fremover skal beskattes efter de regler,  

 der gælder for aktieselskaber, kan de have et ønske om at  

 overgå til aktieselskabsformen.
I fusionsskattelovens § 14 i er  

 der fastsat regler for elselskabers omdannelse til aktieselskaber.
 De selskaber, der efter § 1, stk. 1, nr. 2 e, er  

 undergivet aktieselskabsbeskatning kan være organiseret på  

 forskellig vis, f.eks. som andelsselskaber eller som foreninger.
 De selskabsretlige regler for omdannelse af  

 andelsselskaber med begrænset ansvar til aktieselskaber findes i  

 aktieselskabslovens § 135. Herudover er der ikke fastsat materielle  

 regler, der regulerer, hvorledes en omdannelse til aktieselskab skal ske.  

 Omdannelse af erhvervsdrivende fonde og øvrige selskabsformer  

 kræver ifølge Erhvervs- og Selskabsstyrelsen nærmere  

 overvejelser, før regler på det selskabsretlige område kan  

 fastsættes.
Omdannelse af et andelsselskab sker ved, at selskabet  

 overdrager sine samlede aktiver og passiver til et aktieselskab, hvorefter  

 andelsselskabet opløses uden likvidation.
Andelshaverne får  

 ombyttet deres andelsbeviser med aktier i det nye selskab.
Ifølge lovens § 14 i finder  

 fusionsskattelovens kapitel 1 bortset fra formforskrifterne i lovens § 6  

 tilsvarende anvendelse ved omdannelse af de ovenfor nævnte elselskaber,  

 der indtil omdannelsen har været undergivet almindelig  

 aktieselskabsbeskatning.
I stedet for lovens § 6 finder formskrifterne i  

 lovens § 13 tilsvarende anvendelse.
For visse af de omhandlede selskaber ville de hidtil  

 gældende regler indebære, at omdannelsen ville udløse fuld  

 beskatning af genvundne afskrivninger og kapitalgevinster på grundlag  

 af den ved omdannelsen foretagne overdragelse af aktiver og passiver.  

 Tilsvarende ville andelshaverne blive beskattet af den ved omdannelsen  

 foretagne afståelse af deres andelsbeviser.
Anvendelsen af  

 fusionsskattelovens §§ 8 og 11, der hviler på et  

 succesionsprincip, indebærer, at der ikke sker beskatning af selskabet  

 og andelshaverne ved omdannelsen.
 Reglerne svarer til reglerne i fusionsskattelovens  

 § 14 f om omdannelse til aktieselskaber af aktieselskabsbeskattede  

 andelsselskaber omfattet af § 1, stk. 1, nr. 2, 3 a og 4.
4.2. Skattefri fusion Reglerne i fusionsskattelovens kapitel 1 finder  

 tilsvarende anvendelse ved fusion mellem elselskaber omfattet af § 1,  

 stk. 1, nr. 2 e.
De elselskaber, der efter bestemmelsen i § 1,  

 stk. 1, nr. 2 e, undergives aktieselskabsbeskatning kan være  

 organiseret på forskellig vis, f.eks. som andelsselskaber.
I  

 aktieselskabslovens kapitel 15 og anpartsselskabslovens kapitel 15 findes  

 regler om fusion af aktie- og anpartsselskaber.
Der findes ikke materielle  

 selskabsretlige regler om fusion af blandt andet andelsselskaber.
 Elselskaber, der er omdannet til aktieselskaber efter  

 fusionsskattelovens § 14 i, og som dermed er skattepligtige efter  

 § 1, stk. 1, nr. 1, er direkte omfattet af lovens kapitel 1.
4.3. Skattefri spaltning og tilførsel af aktiver Eldistributionsselskaberne skulle som led i  

 elreformaftalen opdeles (spaltes) i handelsvirksomheder, netvirksomheder og  

 forsyningspligtige virksomheder.
Der er derfor i fusionsskattelovens  

 § 15 a, stk. 5, indsat en bestemmelse om, at reglerne i kapitel 4  

 finder tilsvarende anvendelse ved spaltning af elselskaber omfattet af  

 § 1, stk. 1, nr. 2 e.
Det er en betingelse, at det eller de  

 modtagende elselskaber beskattes i henhold til § 1, stk. 1, nr. 1  

 eller 2 e.
De selskabsretlige regler for spaltning af aktieselskaber findes i  

 aktieselskabslovens § 136. Herudover findes der ikke materielle regler  

 om spaltning.
 Ved spaltning forstås i henhold til  

 fusionsskattelovens § 15 a, stk. 2, den transaktion, hvorved et  

 selskab overfører en del af eller samtlige sine aktiver og passiver  

 til et eller flere eksisterende eller nye selskaber ved i henhold til en pro  

 rata-regel at tildele sine selskabsdeltagere aktier (eller anparter) i det  

 eller de modtagende selskaber og eventuelt en kontant udligningssum på  

 højst 10 pct. af disse værdipapirers pålydende værdi  

 eller, når der ikke eksisterer en pålydende værdi, deres  

 bogførte værdi.
En spaltning kan efter fusionsskattelovens § 15 a,  

 stk. 2, gennemføres, uden at det indskydende selskab  

 ophører.
I så fald skal de aktiver og passiver, der  

 overføres til det modtagende selskab eller til hvert af de modtagende  

 selskaber, ifølge lovens § 15 a, stk. 3, udgøre en  

 gren af en virksomhed, jf. lovens § 15 c, stk. 2, om  

 tilførsel af aktiver.
Afgørelsen af, om denne betingelse er  

 opfyldt vil blive vurderet i forbindelse med ansøgningen om  

 spaltning.
 De modtagende elselskaber kan i forbindelse med  

 spaltningen bevare deres status som skattepligtige efter § 1,  

 stk. 1, nr. 2 e, eller ændre status til aktieselskaber, der er  

 omfattet af § 1, stk. 1, nr. 1. Da selskaber omfattet af § 1,  

 stk. 1, nr. 1, og § 1, stk. 1, nr. 2 e, beskattes efter de  

 samme hovedprincipper (selskabsbeskatning) udløser statusskiftet ikke  

 ophørsbeskatning efter selskabsskatteloven, jf. § 5 C.
Selskaberne kunne også tænkes at ville  

 foretage opdelingen i handelsvirksomheder, netvirksomheder og  

 forsyningspligtige virksomheder ved en tilførsel af aktiver, hvorved  

 de modtagende selskaber bliver datterselskaber.
Der er derfor i  

 fusionsskattelovens § 15 c, stk. 3, indsat en bestemmelse om, at  

 reglerne i kapitel 5 finder tilsvarende anvendelse ved tilførsel af  

 aktiver, der foretages af de i henhold til § 1, stk. 1, nr. 2 e,  

 beskattede elselskaber.
Det er dog under forudsætning af, at det  

 modtagende selskab beskattes i henhold til § 1, stk 1, nr. 1 eller 2 e.  

 Bestemmelsen omfatter tillige kommuner med elaktiviteter, idet kommunerne  

 på samme måde som andre elselskaber, kan have et  

 forretningsmæssigt begrundet ønske om at udskille disse  

 aktiviteter i et eller flere selskaber.
Ved tilførsel af aktiver forstås den  

 transaktion, hvorved et selskab uden at være opløst  

 tilfører den samlede eller en eller flere grene af sin virksomhed til  

 et andet selskab mod at få tildelt aktier eller anparter i det  

 modtagende selskabs kapital.
Ved en gren af en virksomhed forstås alle  

 aktiver og passiver i en afdeling af et selskab, som ud fra et  

 organisationsmæssigt synspunkt udgør en selvstændig  

 bedrift, det vil sige en samlet enhed, som kan fungere ved hjælp af  

 egne midler.
Det er efter fusionsskattelovens § 15 a, stk. 1,  

 og § 15 c, stk. 1, en betingelse for anvendelse af reglerne, at der  

 er opnået tilladelse fra skatteministeren.
Skatteministeren kan, jf.  

 fusionsskattelovens § 15 e, bemyndige de statslige eller de kommunale  

 skattemyndigheder til at træffe afgørelse efter loven.  

 Kompetencen til at træffe afgørelser efter § 15 a og  

 § 15 c er udlagt til Told- og Skattestyrelsen.
 5. Sambeskatning m.v.
Der er i § 31 skabt hjemmel til, at elselskaber og  

 kommuner omfattet af § 1, stk. 1, nr. 2 e og 2 f, kan sambeskattes.  

 Efter § 31, stk. 3, hæfter de sambeskattede selskaber  

 solidarisk for skatten.
Efter elforsyningslovens § 46, stk. 1,  

 må kollektive elforsyningsvirksomheder (monopolvirksomheder), herunder  

 netvirksomheder, ikke yde lån eller stille sikkerhed for andre  

 virksomheder, herunder andre kollektive elforsyningsvirksomheder.  

 Elforsyningslovens § 46 er således til hinder for, at kollektive  

 elforsyningsvirksomheder kan sambeskattes.
Dette skyldes elforsyningslovens  

 indbyggede forudsætning om en klar adskillelse mellem monopol- og  

 konkurrenceområder.
Sambeskatningsmuligheden er derfor forbeholdt de  

 elselskaber, hvor denne problemstilling ikke foreligger, dvs. kommercielle  

 selskaber.
Herudover har elselskabernes overgang til skattepligt  

 medført en række konsekvensændringer.
Det kan blandt andet  

 nævnes, at elselskaberne omfattes af reglerne i kildeskattelovens  

 § 65 om indeholdelse af udbytteskat, samt behandles efter de for  

 aktieselskaber gældende regler i henseende til beskatning af  

 konkursindkomst.
Hertil kommer, at elselskaber og kommuner omfattet af  

 § 1, stk. 1, nr. 2 e og 2 f, omfattes af reglerne i  

 aktieavancebeskatningsloven om anvendelse af gennemsnitsmetoden ved  

 opgørelsen af fortjeneste og tab ved afståelse af aktier inden 3  

 års ejertid, reglerne om, at fortjenester er skattefri (og tab ikke  

 fradragsberettiget) ved afståelse efter en ejertid på 3 år  

 eller mere, samt af de særlige regler om tabsfradrag for selskaber ved  

 afståelse af visse investeringsbeviser.
6. Selvangivelse For ikke at pålægge mindre elselskaber nye  

 administrative byrder, som følge af skattepligten, er der i  

 skattekontrolloven skabt hjemmel til, at elproduktionsvirksomheder på  

 under 10 MW eleffekt, i stedet for at indgive en egentlig selvangivelse kan  

 indgive det almindelige årsregnskab inden udløbet af  

 selvangivelsesfristen.
Alle elproduktionsvirksomheder skal i forvejen  

 udarbejde årsregnskab i medfør af elforsyningslovens § 85.  

 Årsregnskabet skal indsendes inden selvangivelsesfristens udløb,  

 jf. skattekontrollovens § 4.
 Bestemmelsen omfatter elproduktionsvirksomheder, der  

 afsætter prioriteret el, jf. elforsyningslovens § 57, stk. 1,  

 nr. 1.
Den skatteansættende myndighed træffer  

 på baggrund af årsregnskabet og eventuelle yderligere indhentede  

 oplysninger afgørelse om, hvorvidt elselskabet har indkomst til  

 beskatning.
Den skatteansættende myndigheds afgørelse kan  

 påklages efter reglerne i skattestyrelsesloven om klage over  

 skatteansættelsen.
De almindelige regler om selvangivelsespligt finder  

 tilsvarende anvendelse for indsendelse af årsregnskabet.
 Bestemmelsen medfører således ikke, at de  

 elselskaber, som bliver omfattet af bestemmelsen er fritaget for beskatning,  

 men at opgørelsen af den skattepligtige indkomst foretages af den  

 skatteansættende myndighed.
Hertil kommer, at bestemmelsen udelukkende omfatter  

 udarbejdelsen af selvangivelsen.
Elselskaberne, som omfattes af bestemmelsen,  

 skal således selv forestå opgørelsen af de  

 skattemæssige indgangsværdier i forbindelse med overgangen til  

 skattepligt.
 Kompetencen til at ligne elselskaberne og kommunerne med  

 skattepligtig elvirksomhed vil administrativt blive henlagt til Told- og  

 Skattestyrelsen.
7. Overgangsbestemmelser 7.1. Netvirksomheders direkte ejerskab Efter elforsyningsloven § 97, stk. 2, er det en  

 betingelse for meddelelse af bevilling til netvirksomheder, at direkte eller  

 indirekte ejerandele overføres til netvirksomheden, således at  

 denne direkte besidder de pågældende ejerandele.
Dette omfatter  

 ejerandele i elproduktionsvirksomheder, transmissionsvirksomheder,  

 systemansvarlige virksomheder og forsyningspligtige virksomheder, der den 29.  

 april 1999 besiddes af netvirksomheden eller af virksomheder, der direkte  

 eller indirekte besidder ejerandele i netvirksomheden.
Tilsvarende  

 gælder for meddelelse af bevilling til transmissionsvirksomheder,  

 systemansvarlige virksomheder og forsyningspligtige virksomheder.
 For at muliggøre en sådan overførsel  

 af ejerandele til netvirksomheden, uden at dette udløser skat for  

 hverken overdrager eller erhverver, er der indsat en overgangsbestemmelse i  

 lovens § 10, hvorefter ejerandele i elproduktionsvirksomheder m.v., der  

 efter ovennævnte bestemmelser i elforsyningsloven skal overføres  

 til netvirksomheder, kan overføres med skattemæssig succession  

 efter principperne i fusionsskattelovens § 8.
 Har virksomheden, som overfører ejerandelene til  

 netvirksomheden, anvendt bestemmelserne i § 35 O, er det disse  

 anskaffelsessummer og anskaffelsestidspunkter m.v., netvirksomheden  

 succederer i efter bestemmelsen.
7.2. Overførsel af midler Efter § 102, stk. 2, i lov nr. 1110 af 29.  

 december 1999 om elforsyning kan miljø- og energiministeren  

 fastsætte regler om, at net- og transmissionsvirksomheder inden  

 udarbejdelsen af åbningsbalancerne, herunder i forbindelse med  

 opdelingen af eksisterende virksomheder, under iagttagelse af  

 markedsøkonomiske principper, kan overføre aktiver til  

 elproduktionsvirksomheder og forsyningspligtige virksomheder med henblik  

 på at sikre, at disse virksomheder er i besiddelse af et  

 tilstrækkeligt kapitalgrundlag for den fremtidige drift.
 For at muliggøre en sådan overførsel  

 af midler fra en net- eller transmissionsvirksomhed til en elproduktions-  

 eller forsyningspligtig virksomhed, uden at dette udløser skat, er der  

 i lovens § 10, stk. 4, indsat en overgangsbestemmelse, hvorefter en  

 overførsel efter elforsyningslovens § 102, stk. 2, kan ske  

 uden skattemæssige konsekvenser for elproduktionsvirksomheden eller den  

 forsyningspligtige virksomhed.
7.3. Tab som følge af hæftelser I § 69, stk. 1, i lov nr. 1110 af 29. december  

 1999 om elforsyning kan der ved prisfastsættelsen for en kollektiv  

 elforsyningsvirksomheds ydelser tages hensyn til, at virksomheden lider et  

 tab som følge af, at den hæfter for gældsforpligtelser i  

 medfør af elforsyningslovens § 46, stk. 3, eller  

 hæfter for en anden elforsyningsvirksomheds  

 gældsforpligtelser.
 Indregningen af tabet i prisen for ydelserne vil give sig  

 udslag i en forhøjelse af virksomhedens skattepligtige indtægt.  

 Efter de hidtidig gældende regler var der nødvendigvis ikke  

 fradragsret for de udgifter, som den pågældende kollektive  

 elforsyningsvirksomhed afholder (dvs. renter og afdrag på f.eks. en  

 anden elforsyningsvirksomheds gældsforpligtelser).
 Tab opstået ved, at en kollektiv  

 elforsyningsvirksomhed hæfter for gældsforpligtelser i  

 medfør af elforsyningslovens § 46, stk. 3, eller  

 hæfter for en anden elforsyningsvirksomheds gældsforpligtelser,  

 kan efter overgangsbestemmelsen i lovens § 10, stk. 5, fradrages  

 ved opgørelsen af den kollektive elforsyningsvirksomheds  

 skattepligtige indkomst for det indkomstår, hvori tabet konstateres.  

 Det er en betingelse, at tabet efter elforsyningslovens § 69,  

 stk. 1, 2. pkt., indregnes i priserne for ydelser fra den kollektive  

 elforsyningsvirksomhed.
 Den kollektive elforsyningsvirksomhed kan efter 2. led i  

 elforsyningslovens § 69, stk. 1, 2. pkt., kun hæfte for en  

 anden elforsyningsvirksomheds gældsforpligtelser, når  

 gælden er stiftet senest den 30. december 1999.
7.4. Skattepligt indtil udskillelse af elaktiviteter Som nævnt under pkt. 2.2. er der kun visse typer af  

 elaktivitet en kommune kan varetage i kommunalt regi.
Anden elaktivitet m.v.  

 skal efter elforsyningsloven udskilles i et selskab med begrænset  

 ansvar.
Som en konsekvens heraf omfatter skattepligtsbestemmelserne for  

 kommunerne kun sådanne elaktiviteter med undtagelse af virksomhed med  

 produktion af elektricitet ved affaldsforbrænding, som vil være  

 omfattet af skattefritagelsen i selskabsskattelovens § 3, stk. 1,  

 nr. 2.
Udskillelserne til selskaber med begrænset ansvar  

 var imidlertid ikke sket den 1. januar 2000. Der er derfor i lovens  

 § 10, stk. 7, indsat en overgangsbestemmelse, hvorefter kommuner  

 gøres skattepligtige af indtægt ved sådan anden  

 elaktivitet m.v., indtil den faktiske overdragelse finder sted.
Skattepligten  

 omfatter tillige fortjeneste og tab ved afhændelse, afståelse  

 eller opgivelse af formuegoder, der har eller har haft tilknytning til den  

 erhvervsmæssige virksomhed.
Ved fastsættelsen af  

 skattemæssige indgangsværdier for aktiver og passiver  

 vedrørende denne virksomhed finder § 35 O, stk. 1-5,  

 tilsvarende anvendelse.
7.5. Udskillelser i 2000 I lovens § 10, stk. 8, er indsat en  

 overgangsbestemmelse, hvorefter overdragelse af elvirksomhed m.v. i 2000, der  

 sker som led i gennemførelsen af lov nr. 375 af 2. juni 1999 om  

 elforsyning, til et selskab med begrænset ansvar, kan ske uden  

 skattemæssige konsekvenser for overdrager, såfremt denne  

 beslutter at tillægge overdragelsen virkning fra den 1. januar 2000, og  

 selskabets regnskabsår løber fra denne dato.
Skattefriheden er  

 betinget af, at overdragelsen sker til handelsværdien, og at den  

 foretages af et af de elselskaber m.v., der gøres skattepligtige ved  

 loven.
F.eks. kan et andelsselskab, der gøres skattepligtigt ved  

 loven, og som overdrager dets elaktiviteter til et datterselskab, anvende  

 bestemmelsen, selvom andelsselskabet efter overdragelsen overgår til  

 beskatning efter § 1, stk. 1, nr. 6. Et nystiftet selskabs  

 overdragelse af elvirksomhed til et selskab med begrænset ansvar vil  

 ikke være omfattet af bestemmelsen.
 Hertil kommer, at det ikke er en betingelse for  

 bestemmelsens anvendelse, at overdrager får tildelt aktier eller  

 anparter i selskabets kapital i forbindelse med overdragelsen.
Overdragelse af virksomhed, der sker som led i  

 gennemførelsen af den nye elforsyningslov, er dels overdragelser, der  

 skal foretages i medfør af bestemmelser i elforsyningsloven, og dels  

 overdragelser, der i øvrigt er en hensigtsmæssig  

 strukturtilpasning i tilknytning til elreformen.
Herefter vil f.eks.  

 kommuner, der efter elforsyningslovens § 4, stk. 1, skal udskille  

 elvirksomhed, der ikke består i netvirksomhed, til et selskab med  

 begrænset ansvar, kunne overdrage elvirksomheden til et sådant  

 selskab uden skattemæssige konsekvenser.
 Selskabet medregner herefter ved indkomstopgørelsen  

 de indtægter og udgifter, som overdrager har erhvervet/afholdt i  

 perioden fra 1. januar 2000 og indtil tidspunktet for den faktiske  

 overdragelse, og som måtte anses at vedrøre selskabet,  

 såfremt overdragelsen af aktiviteten rent faktisk var sket pr. 1.  

 januar 2000. Herudover indtræder selskabet i overdragerens  

 skattemæssige indgangsværdier, opgjort efter § 35 O,  

 stk. 1-6, for de modtagne aktiver og passiver.
 Overdragelsen skal som udgangspunkt ske til et nystiftet  

 selskab, men da der kan være elselskaber m.v., som har anskaffet  

 skuffeselskaber til brug for udskillelsen, kan overdragelsen herudover ske  

 til et skuffeselskab med tilbagevirkende kraft.
 For at der er tale om et skuffeselskab, kræves det,  

 at selskabet ikke forud for tidspunktet, hvor overdragelsen finder sted,  

 må have drevet erhvervsmæssig virksomhed, at hele selskabets  

 egenkapital fra stiftelsen skal have henstået som et ubehæftet  

 kontant indestående i et pengeinstitut og, at skuffeselskabet skal  

 være stiftet senest den 1. januar 2000. Der stilles således de  

 tilnærmelsesvis samme krav til anvendelsen af skuffeselskaber, som det  

 er tilfældet ved skattefri virksomhedsomdannelse.
 Selskabet skal senest 1 måned efter overdragelsen af  

 virksomheden indsende genpart til den skatteansættende myndighed af de  

 dokumenter, der i selskabslovgivningen er foreskrevet udarbejdet i  

 forbindelse med stiftelsen af det selskab, hvortil virksomheden overdrages,  

 samt dokumentation for, at selskabet er anmeldt til registrering i Erhvervs-  

 og Selskabsstyrelsen, eller at overdragelsen til et allerede registreret  

 selskab har fundet sted.
Kompetencen til at ligne elselskaberne og kommunerne med  

 skattepligtig elvirksomhed vil administrativt blive henlagt til Told- og  

 Skattestyrelsen.
Elselskaber, der har indsendt dokumenterne primo 2000 til  

 Told- og Skattestyrelsen, opfylder formkravet, selvom Told- og  

 Skattestyrelsen først senere udnævnes til den  

 skatteansættende myndighed.
 Skattepligten for selskabet indtræder den 1. januar  

 2000.
7.6. Tab ved sideordnet virksomhed I lovens § 10, stk. 9, er indsat en  

 overgangsbestemmelse, hvorefter elselskaber, som i deres priser indregner  

 realiserede tab ved sideordnet virksomhed, kan fradrage et beløb  

 svarende til det tab, som indregnes i elpriserne for det  

 pågældende indkomstår ved opgørelsen af den  

 skattepligtige indkomst.
 Formålet med bestemmelsen i § 10, stk. 9,  

 er at sikre, at afviklingen af tab vedrørende afviklede sideordnede  

 aktiviteter ikke udløser nogen ekstra skattebetaling for elselskabet.  

 Udover SEAS Transmission A/S, er der i praksis ikke andre elselskaber, som er  

 omfattet af bestemmelsen.
7.7. Underskud, der indregnes i det følgende års  

 priser For at decentrale forbrugerejede kraftvarmeanlæg,  

 der har underskud i regnskabsåret før overgangen til  

 skattepligt, og som opkræver underskuddet hos forbrugerne i det  

 første regnskabsår under skattepligt, ikke kommer til at betale  

 skat af et beløb, der principielt går til dækning af  

 tidligere års underskud, kan et sådant underskud fradrages ved  

 opgørelsen af den skattepligtige indkomst i det første  

 indkomstår under skattepligt, jf. overgangsbestemmelsen i lovens  

 § 10, stk. 10. Dette gælder dog kun, når underskuddet  

 indregnes i det følgende regnskabsårs priser efter et  

 hvile-i-sig-selv-princip, jf. § 20 i varmeforsyningsloven.
 Dette gælder imidlertid ikke for decentrale  

 kraftvarmeanlæg, der anvender nettogælden som  

 afskrivningsgrundlag efter bestemmelsen i § 35 O, stk. 7, da denne  

 bestemmelse allerede tager højde for tidligere års  

 underskud.
7.8. Tinglysningsafgift Når kommuner overdrager fast ejendom skal  

 tinglysningsafgiften beregnes efter § 4 i tinglysningsafgiftsloven.
Der  

 skal således betales den faste afgift på 1.400 kr. og 0,6 pct. af  

 ejerskiftesummen.
For at neutralisere den afgiftsmæssige virkning af de  

 overdragelser, der sker som led i gennemførelsen af den nye  

 elforsyningslov, kan beregning af afgift ved kommuners overdragelse af fast  

 ejendom ske efter § 7, stk. 1, i tinglysningsafgiftsloven,  

 når tinglysning af ejerskiftet sker senest den 31. december 2000, jf.  

 overgangsbestemmelsen i lovens § 10, stk. 11. Efter § 7,  

 stk. 1, i tinglysningsafgiftsloven udgør afgiften 1.400 kr. for  

 selskaber m.v. ved adkomstændring i forbindelse med fusion, fission,  

 omdannelse eller tilførsel af aktiver, hvor ejerforholdet ikke  

 forrykkes, og hvor vederlaget erlægges i form af aktier eller  

 værdistigning på disse.
 Overdragelse af elvirksomhed, der sker som led i  

 gennemførelsen af den nye elforsyningslov, er dels overdragelser, der  

 skal foretages i medfør af bestemmelser i elforsyningsloven, og dels  

 overdragelser, der i øvrigt er en hensigtsmæssig  

 strukturtilpasning i tilknytning til elreformen.
7.9. Vederlagsfri overdragelse af egenkapital Flere kommuner og selvejende institutioner ønsker  

 at overføre deres elforsyningsvirksomhed til en forbrugerejet  

 elforsyningsvirksomhed, eller omvendt at få tilført en  

 kommunal-, selvejende- eller forbrugerejet elforsyningsvirksomhed, hvorved  

 den fortsættende virksomheds muligheder for videreførsel og  

 udvikling vil blive styrket.
Ved overførslen modtager overdrageren ikke vederlag  

 for den egenkapital, der teknisk kan opgøres i forbindelse med  

 overførslen af de med elforsyningsvirksomheden forbundne aktiver og  

 passiver.
Egenkapitalen er oparbejdet af elforbrugerne, som fremover vil  

 få nytte af egenkapitalen gennem deltagelse i den fortsættende  

 elforsyningsvirksomhed.
 For at sikre, at en sådan vederlagsfri  

 overførsel af egenkapital oparbejdet af elforbrugerne ikke  

 udløser beskatning i den fortsættende elforsyningsvirksomhed i  

 forbindelse med overtagelser i 2000, kan en sådan overførsel ske  

 skattefrit efter overgangsbestemmelsen i lovens § 10, stk. 12.
Ved overførslen finder overgangsbestemmelserne i  

 lovens § 10, stk. 8, 1.-2. pkt., i det omfang de er anvendelige,  

 tilsvarende anvendelse.
F.eks. vil bestemmelsen, om at overdragelsen skal ske  

 til et nystiftet selskab, ikke være anvendelig.
Efter lovens § 10, stk. 8, 1. pkt., vil et  

 eventuelt vederlag for overførslen af virksomheden ikke få  

 skattemæssige konsekvenser for overdrager, når overførslen  

 tillægges virkning fra den 1. januar 2000, og regnskabsåret for  

 den fortsættende elforsyningsvirksomhed løber fra denne dato.  

 Den fortsættende elforsyningsvirksomhed indtræder efter lovens  

 § 10, stk. 8, 2. pkt., i overdragerens skattemæssige  

 indgangsværdier, opgjort efter § 35 O, stk. 1-6, for modtagne  

 aktiver og passiver.
Tilsvarende skal virksomheden ved  

 indkomstopgørelsen medregne de indtægter og udgifter, som  

 overdrageren har erhvervet/afholdt i perioden fra 1. januar 2000 og indtil  

 tidspunktet for den faktiske overførsel, og som måtte anses at  

 vedrøre virksomheden, såfremt overførslen af  

 elforsyningsvirksomheden rent faktisk var sket pr. 1. januar 2000. Lovens  

 § 10, stk. 8, 2. pkt., finder anvendelse uanset, om  

 elforsyningsvirksomheden modtager vederlag for virksomheden i forbindelse med  

 overførslen.
7.10. Tjenestemandsforpligtelser Visse net- og transmissionsvirksomheder er efter  

 elforsyningslovens regler forpligtet til at refundere en kommune et  

 beløb svarende til de tjenestemandsforpligtelser, som er påtaget  

 forud for 1. januar 2000 i den kommunale elforsyning.
Dette gælder  

 også netvirksomheder, som fortsat er en del af den kommunale  

 forvaltning.
Disse virksomheder skal ved udarbejdelsen af den  

 regnskabsmæssige åbningsbalance optage et aktiv, der modsvares af  

 den aktuarmæssigt opgjorte tjenestemandsforpligtelse, der  

 hensættes i balancen som gæld til kommunen.
Aktivet skal ses på baggrund af, at de kommunalt  

 ejede elforsyningsvirksomheder typisk ikke løbende har afdækket  

 forpligtelserne forsikringsmæssigt eller ved hensættelser  

 finansieret over elprisen.
I stedet har de udgiftsført forpligtelserne  

 i takt med udbetalingen af ydelserne, og dermed alene indregnet de faktiske  

 udbetalinger i elprisen.
 Net- og transmissionsvirksomhederne kan indregne  

 afviklingen af de historiske tjenestemandsforpligtelser i  

 indtægtsrammerne for nettariffen indtil udgangen af 2009.
 For at sikre, at indregningen af de historiske  

 tjenestemandsforpligtelser i elpriserne ikke udløser nogen ekstra  

 skattebetaling for virksomhederne, skal beløb, som net- og  

 transmissionsvirksomheder indregner i elpriserne som følge af, at de  

 er forpligtet til at refundere en kommune et beløb svarende til de  

 tjenestemandsforpligtelser, som er påtaget forud for den 1. januar  

 2000, og hvortil der ikke er hensat midler, ikke medregnes til den  

 skattepligtige indkomst, jf. overgangsbestemmelsen i lovens § 10,  

 stk. 13.
8. Ikrafttræden Loven har virkning fra og med regnskabsår, der  

 begynder den 1. januar 2000 eller senere.
De hidtil gældende regler vil  

 finde anvendelse til og med det sidste regnskabsår inden overgangen til  

 skattepligt.
Loven vil herefter have virkning for elselskaber med  

 regnskabsperiode 1. juli - 30. juni fra og med 1. juli 2000, og de hidtil  

 gældende regler vil for disse elselskaber finde anvendelse til og med  

 30. juni 2000.
 Indholdsfortegnelse:
 1.
Indledning 2.
Skattepligtens omfang 2.1.
Elselskaber 2.2.
Kommuner 2.2.1.
Foreningsbeskatning 2.2.1.1.
Overgang til aktieselskabsbeskatning 2.2.2.
Aktieselskabsbeskatning 3.
Skattemæssige indgangsværdier 3.1.
Decentrale kraftvarmeanlæg, der ikke ejes af et  

 elektricitetsværk 4.
Fusionsskattelovens regler 4.1.
Omdannelse til aktieselskab 4.2.
Skattefri fusion 4.3.
Skattefri spaltning og tilførsel af aktiver 5.
 Sambeskatning m.v.
 6.
Selvangivelse 7.
Overgangsbestemmelser 7.1.
Netvirksomheders direkte ejerskab 7.2.
Overførsel af midler 7.3.
Tab som følge af hæftelser 7.4.
Skattepligt indtil udskillelse af elaktiviteter 7.5.
Udskillelser i 2000 7.6.
Tab ved sideordnet virksomhed 7.7.
Underskud, der indregnes i det følgende års priser 7.8.
Tinglysningsafgift 7.9.
Vederlagsfri overdragelse af egenkapital 7.10.
Tjenestemandsforpligtelser 8.
