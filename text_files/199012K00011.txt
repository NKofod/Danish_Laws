Nr LSF 11 Forslag til Lov om visse forhold på telekommunikationsområdet Fremsat af Kommunikationsministeren (Torben Rechendorff) den 3. oktober 1990 Vedtaget ved tredjebehandling den 8. november 1990 Lov nr. 743 af 14/11/1990 § 1. Denne lov omfatter alle offentlige radio- og trådbårne telekommunikationstjenester.
 § 2. Kommunikationsministeren meddeler koncession på anlæg og  

 drift af de transmissionsveje og centraler, der er knyttet til følgende  

 offentlige radio- og trådbårne telekommunikationstjenester samt udbudet af  

 disse:
 1) Telefonitjenester.
 2) Tekst- og datakommunikationstjenester.
 3) Udleje af faste kredsløb.
 4) Mobilkommunikations- og satellittjenester.
 5) Fremføring i telenettet af radio- og fjernsynsprogrammer.
 Stk. 2. For koncessionen gælder i øvrigt lov nr. 84 af 11. maj  

 1897 om telegrafer og telefoner med senere ændringer.
Stk. 3. Kommunikationsministeren kan træffe beslutning om  

 liberalisering på de i stk. 1 nævnte områder.
Dog sker indførelse af  

 særrettigheder på nævnte områder ved særskilt lovgivning.
Koncessionshaveren  

 skal uanset bestemmelsen i § 8 tåle, at koncessionen indskrænkes i  

 overensstemmelse med, at der træffes beslutning om liberalisering eller  

 indføres særrettigheder.
Stk. 4. Kommunikationsministeren fastsætter i koncessionen vilkår  

 for og fører tilsyn med koncessionshaverens anlæg samt med disses udbygning  

 og drift.
Der kan bl.a. i koncessionen fastsættes vilkår om:
 1) Takstfastsættelsen og principperne herfor samt abonnementsvilkårene for  

 koncessionshaverens tjenester på eneretsområdet.
 2) Forpligtelse til at udføre særlige opgaver uden sædvanlig fortjeneste  

 eller med underskud.
 3) Sikring og opretholdelse uden udgifter for staten af samfundsvigtig  

 telekommunikation under ekstraordinære forhold.
 4) Vederlagsfri medvirken i internationale samarbejdsorganisationer samt i  

 specifikationsarbejde på telekommunikationsområdet.
 5) Overholdelse af EF-regler, der er umiddelbart anvendelige, og de  

 bestemmelser, der af kommunikationsministeren meddeles koncessionshaveren.
 6) Overholdelse af vedtagelser truffet i det internationale samarbejde på  

 telekommunikationsområdet.
 7) Tilsyn med løn-, pensions- og øvrige ansættelsesvilkår samt normering.
 8) Forhandlingsregler for personaleorganisationer.
 Stk. 5. De med det i stk. 4 nævnte tilsyn forbundne udgifter  

 godtgøres staten af koncessionshaveren.
 § 3. Kommunikationsministeren kan fastsætte forskrifter for  

 etablering og drift af de tjenester, som ikke er omfattet af koncession eller  

 særrettigheder, jf. § 2, stk. 1 og stk. 3.
 Stk. 2. I forbindelse med fastsættelse af de i stk. 1 nævnte  

 forskrifter kan kommunikationsministeren indføre anmeldelses eller  

 tilladelsesordninger samt fastsætte nærmere vilkår herfor.
 Stk. 3. Såfremt vilkårene for en tilladelse, jf. stk. 2, ikke  

 overholdes, kan tilladelsen tilbagekaldes.
 § 4. Koncessionshaveren betaler til staten en årlig ydelse, der  

 udgør 4 pct. af koncessionshaverens og dennes datterselskabers årlige  

 nettoindtægter på eneretsområderne.
 Stk. 2. Kommunikationsministeren fastsætter de nærmere regler for  

 ydelsens beregning og betaling og kan herunder træffe bestemmelse om visse  

 aktivitetsområders undtagelse fra det i stk. 1 nævnte beregningsgrundlag.
 § 5. Kommunikationsministeren pålægger formanden og næstformanden  

 i koncessionshaverens bestyrelse pligt til at give ministeren underretning om  

 sådanne forhold vedrørende koncessionshaverens virksomhed, som ministeren  

 måtte skønnes at have interesse i at være bekendt med.
 § 6. Koncessionshaveren opretter efter forhandling med bestyrelsen  

 for Danmarks Radio og med den centrale bestyrelse for TV 2 de  

 senderstationer, som er nødvendige for Danmarks Radios og TV 2's spredning af  

 lyd- og billedprogrammer, og varetager stationernes drift.
 Stk. 2. De nærmere betingelser for afholdelse og betaling af  

 koncessionshaverens udgifter i forbindelse med udførelsen af de i stk. 1  

 nævnte opgaver samt for de kontributions- og distributionsnet, som benyttes i  

 forbindelse hermed, kan fastsættes af kommunikationsministeren.
 Stk. 3. Koncessionshaveren fremskaffer sendekapacitet til  

 udsendelse af Danmarks Radios kortbølgeprogrammer, jf. § 14 b i lov om radio-  

 og fjernsynsvirksomhed.
 § 7. Kommunikationsministeren pålægger koncessionshaverens ansatte  

 samt de i koncessionshaverens datterselskaber ansatte at hemmeligholde al  

 kommunikation via nettet såvel som navne på brugere af nettet.
 Stk. 2. Bestemmelserne i borgerlig straffelovs § 152 og §§ 152  

 d-152 f finder tilsvarende anvendelse for den, der er eller har været ansat  

 hos koncessionshaveren eller i koncessionshaverens datterselskaber.
 § 8. Kommunikationsministeren fastsætter i koncessionen  

 bestemmelser, hvorved koncessionen med eet års varsel kan bringes til ophør  

 gennem indløsning af de privatejede aktier i det koncessionshavende selskab  

 til kurs 125. Sådan indløsning kan ske første gang den 1. marts 1997 og  

 fremdeles hvert femte år.
§ 9. Uanset bestemmelsen i § 8 kan kommunikationsministeren  

 tilbagekalde koncessionen, såfremt de heri fastsatte bestemmelser overtrædes.  

 Ved overtrædelse af koncessionens bestemmelser kan kommunikationsministeren  

 endvidere pålægge koncessionshaveren en bod på indtil 1 mio. kr.  

 Kommunikationsministeren kan fastsætte dagbøder på indtil 50.000 kr. pr. dag  

 med henblik på at fremtvinge, at koncessionshaveren efterlever påbud givet i  

 medfør af koncessionen.
Der er udpantningsret for beløbene.
 § 10. I forskrifter, som udfærdiges i medfør af § 3, kan der  

 fastsættes straf af bøde for overtrædelse af bestemmelser i forskrifterne.
 Stk. 2. Er overtrædelsen begået af et aktieselskab,  

 anpartsselskab, andelsselskab eller lignende, kan bødeansvar pålægges  

 selskabet som sådant.
§ 11. For statstjenestemænd i statsvirksomheden Statens  

 Teletjeneste, som pr. 1. januar 1991 eller på et tidspunkt indtil 2 år  

 derefter overgår fra staten til ansættelse hos Statens Teletjeneste A/S,  

 såvel som for statstjenestemænd, der frivilligt lader sig udlåne til Statens  

 Teletjeneste A/S, afholder staten udgifter til pension efter  

 tjenestemandspensionsloven.
Selskabet indbetaler løbende pensionsbidrag til  

 staten for det tidsrum, hvor den ansatte optjener pensionsalder i selskabet.
 Stk. 2. Pensionsbidragets størrelse fastsættes af  

 finansministeren.
 § 12. I lov om radio- og fjernsynsvirksomhed, jf.  

 lovbekendtgørelse nr. 339 af 22. maj 1990, foretages følgende ændringer:
 1. I § 3, stk. 1, nr. 1, 1. pkt., og nr. 2, § 5, stk.  

 2, og § 5 a, stk. 3, 1. pkt., og stk. 4, udgår  

 »regional«, i § 5, stk. 1, nr. 5, ændres »de regionale  

 televirksomheders« til: »televirksomhedernes«, i § 5, stk.  

 3, 1. pkt., udgår »regionale«, og i § 5 a, stk. 2,  

 ændres »den regionale« til: »vedkommende«.
 2. § 4 affattes således:
» § 4. De anlæg, som er påkrævede til fremføring af programmer  

 som nævnt i § 3, stk. 1, til den pågældende televirksomhed, etableres i  

 henhold til den i § 2 i lov om visse forhold på telekommunikationsområdet  

 meddelte koncession.« 3. § 14 b, stk. 2, ophæves.
 Stk. 3 bliver herefter stk. 2.
 § 13. Loven træder i kraft dagen efter bekendtgørelsen i  

 Lovtidende.
 § 14. Loven gælder ikke for Færøerne og Grønland.
Oprindeligt fremsat forslag § 1. Denne lov omfatter alle offentlige radio- og trådbårne telekommunikationstjenester.
 § 2. Kommunikationsministeren kan meddele koncession på anlæg og  

 drift af de transmissionsveje og centraler, der er knyttet til følgende  

 offentlige radio- og trådbårne telekommunikationstjenester samt udbudet af  

 disse:
 1) Telefonitjenester.
 2) Tekst- og datakommunikationstjenester.
 3) Udleje af faste kredsløb.
 4) Mobilkommunikations- og satellittjenester.
 5) Fremføring i telenettet af radio- og fjernsynsprogrammer.
 Stk. 2. For koncessionen gælder iøvrigt lov nr. 84 af 11. maj 1897  

 om telegrafer og telefoner med senere ændringer.
Stk. 3. Kommunikationsministeren kan træffe beslutning om  

 liberalisering på de i stk. 1 nævnte områder.
Dog sker indførelse af  

 særrettigheder på nævnte områder ved særskilt lovgivning.
Koncessionshaveren  

 skal uanset bestemmelsen i § 8 tåle, at koncessionen indskrænkes i  

 overensstemmelse med, at der træffes beslutning om liberalisering eller  

 indføres særrettigheder.
Stk. 4. Kommunikationsministeren kan i koncessionen fastsætte  

 vilkår for og føre tilsyn med koncessionshaverens anlæg samt med disses  

 udbygning og drift.
Der kan bl.a. i koncessionen fastsættes vilkår om:
 1) Takstfastsættelsen og principperne herfor samt abonnementsvilkårene for  

 koncessionshaverens tjenester på eneretsområdet.
 2) Forpligtelse til at udføre særlige opgaver uden sædvanlig fortjeneste  

 eller med underskud.
 3) Sikring og opretholdelse uden udgifter for staten af samfundsvigtig  

 telekommunikation under ekstraordinære forhold.
 4) Vederlagsfri medvirken i internationale samarbejdsorganisationer samt i  

 specifikationsarbejde på telekommunikationsområdet.
 5) Overholdelse af EF-regler, der er umiddelbart anvendelige, og de  

 bestemmelser, der af kommunikationsministeren meddeles  

 tilladelsesindehaveren.
 6) Overholdelse af vedtagelser truffet i det internationale samarbejde på  

 telekommunikationsområdet.
 7) Tilsyn med løn-, pensions- og øvrige ansættelsesvilkår samt normering.
 8) Forhandlingsregler for personaleorganisationer.
 Stk. 5. De med det i stk. 4 nævnte tilsyn forbundne udgifter  

 godtgøres staten af koncessionshaveren.
 § 3. Kommunikationsministeren kan fastsætte forskrifter for  

 etablering og drift af de tjenester, som ikke er omfattet af koncession eller  

 særrettigheder, jf. § 2, stk. 1 og stk. 3.
 Stk. 2. I forbindelse med fastsættelse af de i stk. 1 nævnte  

 forskrifter kan kommunikationsministeren indføre anmeldelses eller  

 tilladelsesordninger samt fastsætte nærmere vilkår herfor.
 Stk. 3. Såfremt vilkårene for en tilladelse, jf. stk. 2, ikke  

 overholdes, kan tilladelsen tilbagekaldes.
 § 4. Koncessionshaveren betaler til staten en årlig ydelse, der  

 udgør 4 pct. af koncessionshaverens og dennes datterselskabers årlige  

 nettoindtægter på eneretsområderne.
 Stk. 2. Kommunikationsministeren fastsætter de nærmere regler for  

 ydelsens beregning og betaling og kan herunder træffe bestemmelse om visse  

 aktivitetsområders undtagelse fra det i stk. 1 nævnte beregningsgrundlag.
 § 5. Kommunikationsministeren kan pålægge formanden og  

 næstformanden i koncessionshaverens bestyrelse pligt til at give ministeren  

 underretning om sådanne forhold vedrørende koncessionshaverens virksomhed,  

 som ministeren måtte skønnes at have interesse i at være bekendt med.
 § 6. Koncessionshaveren opretter efter forhandling med bestyrelsen  

 for Danmarks Radio og med den centrale bestyrelse for TV 2 de  

 senderstationer, som er nødvendige for Danmarks Radios og TV 2's spredning af  

 lyd- og billedprogrammer, og varetager stationernes drift.
 Stk. 2. De nærmere betingelser for afholdelse og betaling af  

 koncessionshaverens udgifter i forbindelse med udførelsen af de i stk. 1  

 nævnte opgaver samt for de kontributions- og distributionsnet, som benyttes i  

 forbindelse hermed, kan fastsættes af kommunikationsministeren.
 Stk. 3. Koncessionshaveren fremskaffer sendekapacitet til  

 udsendelse af Danmarks Radios kortbølgeprogrammer, jf. § 14 b i lov om radio-  

 og fjernsynsvirksomhed.
 § 7. Kommunikationsministeren kan pålægge koncessionshaverens  

 ansatte samt de i koncessionshaverens datterselskaber ansatte at  

 hemmeligholde al kommunikation via nettet såvel som navne på brugere af  

 nettet.
 Stk. 2. Bestemmelserne i borgerlig straffelovs § 152 og §§ 152  

 d-152 f finder tilsvarende anvendelse for den, der er eller har været ansat  

 hos koncessionshaveren eller i koncessionshaverens datterselskaber.
 § 8. Kommunikationsministeren kan i koncessionen fastsætte  

 bestemmelser, hvorved koncessionen med eet års varsel kan bringes til ophør  

 gennem indløsning af de privatejede aktier i det koncessionshavende selskab  

 til kurs 125. Sådan indløsning kan ske første gang den 1. marts 1997 og  

 fremdeles hvert femte år.
§ 9. Uanset bestemmelsen i § 8 kan kommunikationsministeren  

 tilbagekalde koncessionen, såfremt de heri fastsatte bestemmelser overtrædes.  

 Ved overtrædelse af koncessionens bestemmelser kan kommunikationsministeren  

 endvidere pålægge koncessionshaveren en bod på indtil 1 mio. kr.  

 Kommunikationsministeren kan fastsætte dagbøder på indtil 50.000 kr. pr. dag  

 med henblik på at fremtvinge, at koncessionshaveren efterlever påbud givet i  

 medfør af koncessionen.
Der er udpantningsret for beløbene.
 § 10. I forskrifter, som udfærdiges i medfør af § 3, kan der  

 fastsættes straf af bøde for overtrædelse af bestemmelser i forskrifterne.
 Stk. 2. Er overtrædelsen begået af et aktieselskab,  

 anpartsselskab, andelsselskab eller lignende, kan bødeansvar pålægges  

 selskabet som sådant.
§ 11. For statstjenestemænd i statsvirksomheden Statens  

 Teletjeneste, som pr. 1. januar 1991 eller på et tidspunkt indtil 2 år  

 derefter overgår fra staten til ansættelse hos Statens Teletjeneste A/S,  

 såvel som for statstjenestemænd, der frivilligt lader sig udlåne til Statens  

 Teletjeneste A/S, afholder staten udgifter til pension efter  

 tjenestemandspensionsloven.
Selskabet indbetaler løbende pensionsbidrag til  

 staten for det tidsrum, hvor den ansatte optjener pensionsalder i selskabet.
 Stk. 2. Pensionsbidragets størrelse fastsættes af  

 finansministeren.
 § 12. I lov om radio- og fjernsynsvirksomhed, jf.  

 lovbekendtgørelse nr. 339 af 22. maj 1990, foretages følgende ændringer:
 1) I § 3, stk. 1, nr. 1, 1. pkt., og nr. 2, § 5, stk. 2, og § 5 a, stk. 3,  

 1. pkt., og stk. 4, udgår: »regional«, i § 5, stk. 1, nr. 5, ændres  

 »de regionale televirksomheders« til:  

 »televirksomhedernes«, i § 5, stk. 3, 1. pkt., udgår:  

 »regionale«, og i § 5 a, stk. 2, ændres »den regionale«  

 til: »vedkommende«.
2) § 4, stk. 1 og 2, ophæves.
Stk. 3, der herefter bliver stk. 1, affattes  

 således:
»De anlæg, som er påkrævede til fremføring af programmer som nævnt i  

 § 3, stk. 1, til den pågældende televirksomhed, etableres i henhold til den i  

 § 2 i lov om visse forhold på telekommunikationsområdet meddelte  

 koncession.« 3) § 14 b, stk. 2, ophæves.
Stk. 3 bliver herefter stk. 2.
 § 13. Loven træder i kraft dagen efter bekendtgørelsen i  

 Lovtidende.
 § 14. Loven gælder ikke for Færøerne og Grønland.
Bemærkninger til lovforslaget Almindelige bemærkninger Den 22. juni 1990 indgik regeringen og Socialdemokratiet en politisk  

 aftale vedrørende telestrukturen.
Aftalen er optrykt som bilag.
Af aftalen  

 fremgår, at regeringen og Socialdemokratiet er enige om at ændre  

 telestrukturen i Danmark.
Endvidere indeholder aftalen en gennemgang af  

 baggrunden for og formålet med denne samt vilkår og retningslinier for  

 ændringerne og gennemførelsen af disse.
Dette lovforslag skal ses som en  

 udmøntning af den politiske aftale.
A.
De gældende regler Lovgrundlaget for den offentlige virksomhed på telekommunikationsområdet  

 udgøres af lov nr. 84 af 11. maj 1897 om telegrafer og telefoner med senere  

 ændringer, lov nr. 377 af 30. juni 1919 om udfærdigelse af nye  

 telefonkoncessioner m.m., lov nr. 77 af 13. marts 1922 om udfærdigelse af  

 koncession på anlæg og drift af telefoner i Jylland m.m. samt lov nr. 270 af  

 22. maj 1986 om udfærdigelse af koncessioner på anlæg og drift vedrørende  

 visse telekommunikationstjenester.
Hovedprincippet er, at staten har eneret  

 på offentlig telekommunikationsvirksomhed, men at kommunikationsministeren  

 kan meddele koncession til andre på anlæg og drift vedrørende nærmere angivne  

 telekommunikationstjenester.
Disse tjenester blev i 1986-loven beskrevet så  

 bredt, at også de fremtidige telekommunikationstjenester, der kunne tænkes  

 indført inden for en årrække, og som benytter det offentlige telenet, ville  

 være omfattet af loven.
Der er i overensstemmelse hermed meddelt koncession  

 til de regionale televirksomheder, KTAS, Jydsk Telefon, Fyns Telefon og Tele  

 Sønderjylland.
 Efter den opgaveomlægning inden for telesektoren, som på grundlag af lov  

 nr. 270 af 22. maj 1986 om udfærdigelse af koncessioner på anlæg og drift  

 vedrørende visse telekommunikationstjenester blev gennemført pr. 1. januar  

 1987, varetages markedsføring, salg og service af teleprodukter samt  

 udbygning af telenettet i eget geografisk område af de koncessionerede  

 telefonselskaber, bortset fra Statens Teletjenestes aktiviteter, jf.  

 nedenfor.
Statens Teletjeneste varetager al telekommunikation til og fra udlandet  

 (incl.
Færøerne og Grønland), de maritime teletjenester, telegraftjenesterne  

 og rundspredning af radiofoni og TV for Danmarks Radio og TV 2. Statens  

 Teletjeneste varetager endvidere - dels for egne tjenester dels som  

 entreprenør for de regionale televirksomheder - landsdækkende anlægs- og  

 driftsopgaver, herunder det landsdækkende radiokædenet, det interregionale  

 kabelnet, anlæg for landmobile tjenester, satellitjordstationer og  

 landsdækkende specialcentraler.
B.
Baggrunden for lovforslaget Forudsætningerne for danske televirksomheders aktiviteter vil i de  

 kommende år blive afgørende ændret på en række områder.  

 Telekommunikationsområdet vil således bl.a. være præget af indførelsen af et  

 stadig mere liberaliseret marked bl.a. som følge af EF-vedtagelser  

 (eksempelvis Kommissionens direktiv 90/388/EØF af 28. juni 1990 om  

 liberalisering af markedet for teletjenester) og den teknologiske udvikling.
Der vil - inden for de næste par år - allerede som følge af nævnte  

 direktiv være konkurrence inden for alle områder inden for telekommunikation  

 bortset fra telex, almindelig telefoni, radiobaserede mobiltjenester,  

 satellittjenester, infrastrukturen samt brugen af telenettet til fremføring  

 af radiofoni- og fjernsynsprogrammer.
Samtidig vil adgangen til offentlige  

 net og tjenester skulle harmoniseres.
Dette følger bl.a. af Rådets direktiv  

 90/387/EØF af 28. juni 1990 om oprettelse af det indre marked for  

 teletjenester ved gennemførelse af tilrådighedsstillelse af åbne net ONP  

 (Open Network Provision - tilrådighedsstillelse af åbne net).
 For så vidt angår telefoniområdet, må der dog i de kommende år forventes  

 en udvikling i retning af en yderligere liberalisering, bl.a. på grund af  

 introduktionen af det tjenesteintegrerede net, hvor der ikke kan skelnes  

 mellem tale- og datakredsløb.
 Ligeledes må kommende EF-vedtagelser forventes at indebære en vis  

 liberalisering inden for mobil- og satellitkommunikationsområdet.
På en del af mobilområdet, GSM-området, er der allerede i  

 Forbundsrepublikken Tyskland, Storbritannien, Frankrig, Sverige, Norge og  

 Finland truffet beslutning om at tillade en alternativ operatør.
En  

 tilsvarende ordning vil blive søgt gennemført her i landet, jf. nedenfor.
De gældende koncessioner for KTAS, Jydsk Telefon, Fyns Telefon og Tele  

 Sønderjylland kan opsiges hvert femte år med eet års varsel.
Hvis  

 koncessionerne ikke opsiges, løber de automatisk videre i fem år.
Såfremt der  

 ikke inden den 1. marts 1991 træffes og udføres beslutninger om ændringer af  

 den eksisterende telestruktur, vil denne derfor i medfør af den gældende  

 koncessionslovgivning uden videre fortsætte til 1. marts 1997. Det vil i  

 denne situation i praksis være overladt til de fem televirksomheder, der er  

 hinandens primære konkurrenter, at sikre de danske telekunder en  

 landsdækkende service i stadig udvikling.
Dette vil ikke blot som nu være  

 gældende for terminalområdet m.v., men i stigende grad også for de basale  

 tjenester.
Dette vil med stor sandsynlighed i en række situationer, hvor enighed  

 mellem televirksomhederne ikke kan opnås, føre til krav om indgriben fra  

 Generaldirektoratet for P&T's side, hvilket af flere grunde er  

 uønskeligt.
Dels strider det mod EF-regler om adskillelse af regulerende  

 myndighed og udførende virksomhed, dels vil det fjerne beslutningerne fra de  

 ansvarlige bestyrelser, og endelig vil det være udtryk for en uhensigtsmæssig  

 bureaukratisering af virksomhedsdriften.
 Et alternativ til den gældende telestruktur vil være gennemførelsen af en  

 veltilrettelagt samling af danske televirksomheder under et holdingselskab.  

 Hermed vil der kunne skabes muligheder for etablering af en også i  

 international henseende konkurrencedygtig telesektor i Danmark - med  

 betydelige industrielle perspektiver, gunstige muligheder for beskæftigelse  

 og valutaindtjening på det stærkt voksende internationale telemarked.
Som led i gennemførelsen af en ny telestruktur vil det kommunale  

 andelsselskab Fyns Telefon og statsvirksomheden Statens Teletjeneste skulle  

 omdannes til aktieselskaber, således at alle fem televirksomheder herefter er  

 organiseret som aktieselskaber.
Navnet på Statens Teletjeneste A/S overvejes  

 ændret.
På tidspunktet for lovforslagets fremsættelse kendes det eventuelle  

 nye navn ikke.
Der dannes et holdingselskab, teleDanmark A/S, som skal eje alle 5  

 televirksomheder 100 pct.
Holdingselskabet vil være ejet af staten for 51  

 pct.'s vedkommende.
Det er forudsat, at kommuner og amtskommuner ikke kan  

 erhverve aktier i selskabet.
Tre af virksomhederne, Fyns Telefon, Tele  

 Sønderjylland og Statens Teletjeneste, vil skulle overgå til  

 teleDanmark-koncernen allerede med virkning fra 1. januar 1991. I den  

 forbindelse er det forudsat, at andelsselskabet Fyns Telefon og det  

 statsejede aktieselskab Tele Sønderjylland frasiger sig deres respektive  

 koncessioner.
Ejerne af Fyns Telefon, kommunerne i Fyns Amt, har givet  

 tilsagn herom.
Den i lovforslaget omhandlede koncession på telekommunikationsområdet vil  

 blive meddelt teleDanmark A/S, der herefter vil have koncession (eneret) i de  

 geografiske områder, der hidtil har været dækket af hhv.
Fyns Telefon og Tele  

 Sønderjyllands koncessioner samt på de eneretsaktiviteter, der i dag  

 varetages af Statens Teletjeneste.
Når KTAS og Jydsk Telefons koncessioner  

 udløber den 1. marts 1992, vil teleDanmark A/S' koncession også omfatte disse  

 selskabers koncessionsområder. teleDanmark A/S vil herefter være eneste  

 koncessionerede selskab og samtidig lede den herefter dannede koncern.
Det Store Nordiske Telegraf-Selskab A/S har hidtil haft koncessioner, dels  

 på anlæg og drift af søkabel mellem Færøerne og Island hhv. mellem Grønland  

 og Island, dels på visse dele af teletrafikken til og fra Færøerne hhv.  

 Grønland.
Koncessionerne er senest forlænget fra 1. januar 1986 til 1. januar  

 1992. Efter aftale har selskabet dog fraskrevet sig koncessionerne fra 1.  

 januar 1991.
Omfanget af koncessionen er beskrevet med en positiv opregning af de  

 offentlige telekommunikationstjenester, der er omfattet.
Det har dog været  

 nødvendigt at tage forbehold om kommende liberalisering og indførelse af  

 konkurrence iøvrigt på telekommunikationsområdet.
Kommunikationsministeren  

 bemyndiges således til at træffe beslutning om liberalisering på de af  

 koncessionen omfattede områder.
Indførelse af særrettigheder skal ske ved  

 særlig lovgivning.
Dette skyldes bl.a., at det synes mest hensigtsmæssigt at  

 opnå Folketingets tilslutning vedrørende forhold såsom antallet af  

 særrettighedshavere samt vilkår for udvælgelse af disse, der kan variere fra  

 område til område.
Det må ligeledes forventes, at vilkårene for de  

 forskellige områder, der undergives særrettighedssystemet, vil kunne variere  

 betydeligt, alt efter hvilke net/tjenester der er tale om.
Også dette forhold  

 gør det hensigtsmæssigt at anvende lovformen.
Det kan allerede på nuværende tidspunkt fastslås, jf. den politiske  

 aftale, at der ved særskilt lovgivning forventes tilvejebragt grundlag for  

 via særrettigheder at indføre konkurrence på en del af området for offentlig  

 mobilkommunikation.
Således agtes der i løbet af efteråret 1990 søgt  

 tilvejebragt lovgrundlag for at kunne tillade en alternativ operatør med  

 virkning fra 1. marts 1992 at etablere og drive et GSM-net i konkurrence med  

 teleDanmark A/S' tilsvarende net.
Endvidere vil der i overensstemmelse med ovennævnte EF-direktiv 90/388/EØF  

 ske en indskrænkning af koncessionen pr. 31. december 1992. Fra denne dato  

 liberaliseres datakommunikationsområdet.
Ligeledes vil alle restriktioner på  

 brugen af faste kredsløb skulle ophæves senest på dette tidspunkt bortset fra  

 sådanne, som er begrundet i beskyttelsen af de tjenester, som udøves under  

 ene- eller særrettigheder, hvor telefontjenesten er den vigtigste.
Af den politiske aftale fremgår endvidere, at yderligere liberalisering  

 først vil kunne ske efter 1. januar 1994. Herved sikres, at teleDanmark A/S  

 får den nødvendige tid til at kunne tilpasse sig den forudsete  

 konkurrencesituation.
Parterne bag den politiske aftale har i forbindelse med  

 forberedelsen af lovforslaget aftalt, at en eventuel beslutning om en  

 yderligere liberalisering først kan træffes, efter at de nærmere  

 omstændigheder og forudsætninger herfor har været drøftet med den kommende  

 koncessionshaver, teleDanmark A/S.
Dette vil sikre teleDanmark A/S den  

 omtalte mulighed for på en hensigtsmæssig måde at kunne tilpasse sig den  

 forudsete konkurrencesituation.
 Det bemærkes, at koncessionen som følge af, at Statens Teletjeneste bliver  

 en del af teleDanmark-koncernen, også vil omfatte udlandstrafik.
Den i medfør af lovforslaget meddelte koncession vil indeholde en række  

 vilkår.
Vilkårene vil i stort omfang svare til de vilkår, der gælder for de  

 nuværende koncessionerede telefonselskabers virksomhed.
 På eneretsområdet vil der som hidtil skulle betales en omsætningsafhængig  

 ydelse på 4 pct., der fremtidig også vil omfatte udlandstrafikken.
De gældende koncessioner kan som tidligere nævnt bringes til ophør hvert  

 femte år med eet års varsel.
Dette kan for Jydsk Telefon og KTAS' vedkommende  

 ske ved, at staten indløser de privatejede aktier til kurs 125. (For det  

 kommunalt ejede andelsselskab Fyns Telefons vedkommende er det bestemt, at  

 staten kan overtage samtlige aktiver og passiver mod en nærmere fastsat  

 betaling.
Tele Sønderjylland er ejet 100 pct. af staten, hvorfor regler om  

 statens overtagelse af selskabet ikke er aktuelle.) Muligheden for at bringe  

 koncessionen til ophør hvert femte år ved indløsning af de privatejede aktier  

 til kurs 125 vil være gældende i forhold til teleDanmark A/S i fuldstændig  

 samme omfang, som den i dag er gældende i forhold til Jydsk Telefon og KTAS.
 I forbindelse med omdannelse af statsvirksomheden Statens Teletjeneste til  

 aktieselskab den 1. januar 1991 har der været ført forhandlinger med Dansk  

 Tele Forbund om overgangsvilkårene for ca. 1.600 statstjenestemænd, der gives  

 tilbud om ansættelse i Statens Teletjeneste A/S på frivillig basis.
 Den 14. maj 1990 blev der opnået enighed med Dansk Tele Forbund om, at  

 Statens Teletjeneste A/S fremsætter ansættelsestilbud til samtlige  

 statstjenestemænd i Statens Teletjeneste på vilkår, som i alt væsentligt  

 svarer til de vilkår, som var gældende for P&T-tjenestemænds overgang til  

 telefonselskaberne pr. 1. januar 1987. Ansættelsen sker efter aftale med hver  

 enkelt, som har accepteret ansættelsestilbud, på grundlag af bl.a. de i det  

 følgende angivne vilkår:
 De hidtidige statstjenestemænd bevarer ret til pension efter lov om  

 tjenestemandspension samt fortsætter pensionsoptjeningen efter denne lov, mod  

 at Statens Teletjeneste A/S refunderer staten et hertil svarende  

 pensionsbidrag, hvis størrelse fastsættes af finansministeren.
 De hidtidige statstjenestemænd bevarer retten til ventepenge/rådighedsløn,  

 jf. reglerne i tjenestemandslovens § 32. Heri indgår også tjenestemandens  

 pligter i medfør af tjenestemandslovens §§ 12 og 13.
 De hidtidige statstjenestemænd bevarer muligheden for lønforskrivning,  

 hvorefter der kan gives transport på løn til låneinstitutter, jf. reglen i  

 tjenestemandslovens § 57.
De statstjenestemænd, som måtte ønske at bevare deres nuværende  

 ansættelsesforhold til staten, gives mulighed for frivilligt at lade sig  

 udlåne til selskabet og fortsætter således tjenesten i Statens Teletjeneste  

 A/S som udlånt af staten.
De pågældende får fortsat udbetalt løn og pension  

 m.v. fra staten, mod at Statens Teletjeneste A/S til staten løbende  

 refunderer løn og indbetaler pensionsbidrag for så vidt angår den optjente  

 pensionsalder, der vedrører beskæftigelse i selskabet.
Opnåelse af videre  

 avancement vil forudsætte overgang til ansættelse i aktieselskabet.
 For overenskomstansat personale gælder bestemmelserne i lov om  

 lønmodtageres retsstilling ved virksomhedsoverdragelse.
 Udkastet til nærværende lovforslag har været udsendt til høring hos de i  

 Telerådet repræsenterede organisationer m.fl. samt hos relevante ministerier.
C.
Lovens administrative og økonomiske konsekvenser Den forudsatte gennemførelse af en ændret telestruktur vil bl.a. medføre,  

 at de regulerende og udførende funktioner på teleområdet på en klarere måde  

 end hidtil vil blive adskilt i organisatorisk henseende, hvilket vil være i  

 overensstemmelse med bl.a. ovennævnte EF-direktiv 90/388/EØF.
 Statsvirksomheden Statens Teletjeneste samt andelsselskabet Fyns Telefon  

 omdannes til statsejede aktieselskaber og overdrages til teleDanmark A/S.  

 Staten overdrager endvidere aktieselskabet Tele Sønderjylland til teleDanmark  

 A/S.
På eneretsområdet betales som hidtil en omsætningsafhængig ydelse på 4  

 pct., der fremtidig også vil omfatte udlandstrafikken.
Beregningsgrundlaget  

 for denne ydelse fradrages nettoindtægterne fra radio- og TV-delen af  

 hybridnettet samt forretningsområder, der er undergivet konkurrence - såvel i  

 form af særrettigheder som liberalisering.
Betalinger koncessionshaverens  

 datterselskaber imellem samt afregninger med udenlandske televirksomheder  

 indgår ikke i beregningsgrundlaget.
Det er udgangspunktet, at strukturændringerne på længere sigt skal være  

 statsfinansielt neutrale.
Dog vil det statslige provenu, som stammer fra den  

 omsætningsafhængige ydelse - for tiden ca. 350 mio. kr. - som beregnes af  

 nettoindtægterne på eneretsområdet, falde i takt med indskrænkning i  

 beregningsgrundlaget i forbindelse med den liberalisering, som gennemføres,  

 og som er uafhængig af selve strukturændringerne.
Ved siden af statsfinansiel neutralitet er der taget udgangspunkt i, at  

 teleDanmark-koncernens økonomiske startgrundlag skal være mindst lige så godt  

 som det samlede økonomiske grundlag i de nuværende televirksomheder.
Også for  

 abonnenterne vil strukturændringerne i udgangssituationen være økonomisk  

 neutrale.
 Sager vedrørende telekommunikationsområdet vil som hidtil i ressortmæssig  

 henseende være henlagt til kommunikationsministeren, under hvem sagerne  

 varetages af Generaldirektoratet for P&T, jf. iøvrigt lov nr. 307 af 10.  

 juni 1976 om styrelsen af post- og telegrafvæsenet.
Som følge af ændringerne i telestrukturen vil der skulle ske visse  

 opgaveomlægninger inden for P&T's regi, først og fremmest i  

 Generaldirektoratet for P&T og Teleinspektionen.
I den forbindelse vil  

 der inden for P&T blive oprettet en ny statsvirksomhed, Telestyrelsen,  

 der vil skulle varetage dels de opgaver, der i dag varetages af  

 Teleinspektionen, der nedlægges, dels en række opgaver, der overføres fra  

 Generaldirektoratet for P&T.
Når strukturændringerne fuldt ud er  

 gennemført, vil ca. 2000 årsværk optaget på finanslov 1990 under § 2.02,  

 P&T udgå.
De pågældende årsværk er fjernet i FFL 1991.
 Telerådet vil blive opretholdt som rådgivende organ for  

 kommunikationsministeren på teleområdet.
 Abonnentrepræsentantskaberne hos de nuværende regionale televirksomheder  

 forudsættes videreført alene med de ændringer i grundlaget for deres  

 virksomhed, som følger af ændringerne i telestrukturen.
Bemærkninger til de enkelte bestemmelser Til § 1 Afgrænsning af lovens anvendelsesområde svarer til den afgrænsning, der  

 findes i den nugældende koncessionslovgivning.
 Loven omfatter såvel indenlandske som udlandsvendte  

 telekommunikationstjenester.
 Udover de offentlige tjenester, der specifikt er nævnt i § 2, stk. 1, og  

 for hvilke, der kan gives koncession på anlæg og drift af dertil hørende  

 transmissionsveje og centraler, jf. nedenfor, er således også de tjenester,  

 der allerede på nuværende tidspunkt er liberaliserede, omfattet af loven.
Til § 2 Til stk. 1 Kommunikationsministeren bemyndiges i henhold til denne bestemmelse til at  

 meddele koncession på anlæg og drift af de transmissionsveje (kabler,  

 radiokædeforbindelser, herunder satellitter m.v.) og centraler, der er  

 knyttet til nærmere angivne offentlige telekommunikationstjenester.
Opregningen af tjenester respekterer de liberaliseringsforudsætninger, som  

 er opstillet af EF.
Her tænkes bl.a. på Kommissionens direktiv 90/388/EØF af  

 28. juni 1990 om liberalisering af markedet for teletjenester, som er meddelt  

 medlemsstaterne i juli 1990. Der er tale om en positiv opregning, der  

 omfatter alle de offentlige telekommunikationstjenester, der ikke er  

 liberaliseret eller undergivet konkurrence i form af særrettigheder.
De  

 nævnte tjenester inkluderer således eksempelvis de maritime tjenester samt  

 radiofoni- og telegramtjenester.
Koncessionen vil derimod ikke omfatte de  

 såkaldte tillægstjenester (VAS/VANS) på tekst-, data- og taleområdet.
Sådanne  

 tjenester kan udbydes også af andre end koncessionshaveren.
De gældende koncessioner omfatter kun indlandstrafik.
Udlandstrafik har  

 hidtil været varetaget af statsvirksomheden Statens Teletjeneste.
Ved  

 gennemførelse af den nye telestruktur vil Statens Teletjenestes  

 forretningsområde imidlertid overgå til den nye teleDanmark-koncern.
Den  

 fremtidige koncession vil derfor omfatte såvel indenlandske som udlandsvendte  

 telekommunikationstjenester.
Koncessionen vil tillige omfatte teletrafikken mellem Færøerne hhv.  

 Grønland og omverdenen og de dertil hørende tekniske anlæg uden for de to  

 områder.
Koncessionen vil derimod ikke omfatte telekommunikationen inden for  

 Færøerne hhv.
Grønland, jf. bestemmelserne i lov nr. 137 af 23. marts 1948 om  

 Færøernes Hjemmestyre, hvorefter »Stedligt ... telegraf- og  

 telefonvæsen« er et færøsk særanliggende, og lov nr. 943 af 23. december  

 1986 for Grønland om el, vand og varme, brandvæsen, havne, telekommunikation  

 m.v., hvorefter det grønlandske hjemmestyre »har eneret til anlæg og  

 drift af telegrafer og telefoner i Grønland.« Den i lov om Færøernes Hjemmestyre forudsete overdragelse af  

 særanliggender på telekommunikationsområdet er - som forudset i lovgivningen  

 og i gensidig forståelse mellem hjemmestyremyndigheden og rigsmyndigheden -  

 hidtil sket i en takt, der har været tilpasset hjemmestyremyndighedens ønsker  

 om overdragelse.
Der forudses ikke ændret på denne praksis.
I konsekvens  

 heraf vil teleDanmark A/S blive pålagt fortsat at drive, vedligeholde og  

 udbygge visse anlæg på Færøerne.
Alle udførende opgaver på Færøerne i  

 tilknytning hertil vil dog som hidtil ske gennem det færøske televæsen.  

 Betalingen fra færøsk side for afvikling af teletrafikken mellem Færøerne og  

 omverdenen vil af kommunikationsministeren blive fastsat under hensyntagen  

 til de udgifter teleDanmark A/S hermed påføres.
Det er forudsat, at der som følge af strukturændringerne inden for  

 telesektoren kun skal meddeles koncession til holdingselskabet teleDanmark  

 A/S.
Koncessionen forventes meddelt med virkning fra 1. januar 1991,  

 omfattende Fyns Telefon, Tele Sønderjylland og Statens Teletjenestes  

 nuværende eneretsaktiviteter.
Når Jydsk Telefon og KTAS' koncessioner ophører  

 pr. 1. marts 1992, vil også disse selskabers aktiviteter være omfattet af  

 koncessionen. teleDanmark A/S vil herefter være det eneste koncessionerede  

 selskab på telekommunikationsområdet.
De i koncessionen givne rettigheder og forpligtelser forudsættes i  

 udgangssituationen på teleDanmark A/S' vegne at blive varetaget af de fem  

 datterselskaber i teleDanmark A/S, d.v.s.
KTAS, Jydsk Telefon, Fyns Telefon,  

 Tele Sønderjylland og Statens Teletjeneste A/S.
De i koncessionen angivne  

 vilkår m.v. finder anvendelse over for disse selskaber i den udstrækning  

 disse udfører eneretsaktiviteter på teleDanmark A/S' vegne, og hvor iøvrigt  

 formålet måtte tilsige dette.
Til stk. 2 For koncessionen gælder iøvrigt lov nr. 84 af 11. maj 1897 om telegrafer  

 og telefoner med senere ændringer i det omfang, der ikke er tale om forhold  

 omfattet af nærværende lov.
Til stk. 3 Omfanget af koncessionen er i stk. 1 som nævnt beskrevet med en positiv  

 opregning af de offentlige telekommunikationstjenester, der er omfattet.
Der  

 er dog givet mulighed for indskrænkning af koncessionen via beslutning om  

 indførelse af særrettigheder eller liberalisering.
Såfremt det i  

 koncessionsperioden måtte blive aktuelt at indskrænke koncessionen, vil  

 koncessionshaveren ikke i den anledning kunne gøre økonomiske krav gældende  

 mod koncessionsgiveren.
Liberalisering vil typisk betyde, at etablering, drift m.v. af den  

 pågældende tjeneste gives fri.
Der vil dog kunne opstilles nærmere vilkår for  

 udøvelsen af tjenesten.
Hvis det i forbindelse med tjenesten er nødvendigt at  

 benytte radioanlæg, vil anlæg og drift heraf som hidtil kræve tilladelse i  

 henhold til radiokommunikationsloven.
Indførelse af konkurrence kan endvidere ske ved meddelelse af  

 særrettigheder til en begrænset kreds af operatører.
Tjenester, der  

 undergives et særrettighedssystem, betragtes formelt set i overensstemmelse  

 med den af EF anvendte terminologi som reserverede tjenester.
Indførelse af særrettigheder vil i givet fald ske ved lov.
Det har  

 sammenhæng med det særlige behov for regulering, der vil være tale om på  

 områder, hvor særrettigheder kan blive aktuelle.
Det skønnes mest korrekt, at  

 denne regulering i givet fald hviler på et særligt lovgrundlag.
 Det tilstræbes, at indskrænkning af koncessionerne i overensstemmelse med  

 ovenstående, sker med et rimeligt varsel - typisk eet år.
 I overensstemmelse med den mellem regeringen og Socialdemokratiet indgåede  

 politiske aftale, kan det allerede på nuværende tidspunkt fastslås, at der  

 via særskilt lovgivning forventes tilvejebragt grundlag for at indføre  

 konkurrence i form af et særrettighedssystem på en del af området for  

 offentlig mobilkommunikation.
 Således vil der i efteråret 1990 blive søgt gennemført det fornødne  

 lovgrundlag for at give tilladelse til, at der med virkning fra 1. marts 1992  

 etableres og drives en GSM-tjeneste i konkurrence med teleDanmark A/S'  

 tilsvarende tjeneste.
Endvidere vil der i overensstemmelse med ovennævnte EF-direktiv 90/388/EØF  

 ske en indskrænkning af koncessionen pr. 31. december 1992. Indtil dette  

 tidspunkt vil koncessionen omfatte anlæg og drift af de for de offentlige  

 datatjenester nødvendige netdele.
Direktivet indebærer endvidere, at der  

 indtil nævnte dato kan opretholdes en situation, hvor det ikke vil være  

 tilladt, at andre end televirksomhederne udbyder en basal datatjeneste gennem  

 såkaldt rent gensalg af transmissionskapacitet på faste kredsløb.  

 Koncessionen vil skulle afspejle de nævnte forhold.
 Fra den 31. december 1992 liberaliseres datakommunikationsområdet.  

 Ligeledes vil alle restriktioner på brugen af faste kredsløb blive ophævet på  

 dette tidspunkt bortset fra sådanne, som er begrundet i beskyttelsen af de  

 tjenester, som udøves under ene eller særrettigheder, hvor telefontjenesten  

 er den vigtigste.
Til stk. 4 og stk. 5 Kommunikationsministeren fastsætter de nærmere vilkår for koncessionen.  

 Den i stk. 4 foretagne opremsning af vilkår er ikke udtømmende.
De vilkår,  

 der vil blive opstillet for koncessionen, vil i vid udstrækning svare til de  

 vilkår, der gælder for de nuværende koncessioner.
Det er således ikke  

 hensigten at udøve en unødvendigt deltaljeret regulering.
 Vilkårene vil bl.a. omfatte følgende forhold:
Godkendelse af takstfastsættelsen og principperne herfor samt  

 abonnementsvilkårene for koncessionshaverens tjenester på eneretsområdet.  

 Dette vil navnlig ske med henblik på at undgå utilbørlige  

 »monopolgevinster«.
Ved administrationen heraf vil det blive påset,  

 at almindelige principper om sammenhæng mellem omkostninger og takster er  

 opfyldt.
Der vil således i vid udstrækning blive tale om en fortsættelse af  

 hidtidig praksis, herunder også at det vil kunne sikres, at alle og enhver  

 får adgang til på rimelige og lige vilkår at få tilslutning til og benytte  

 koncessionshaverens anlæg.
 Godkendelse af koncessionshaverens selskabsvedtægter.
Udbyttelimitering, hvilket medfører, at udbetaling af større årligt  

 udbytte end 10 pct. af aktiekapitalen skal godkendes.
Den således tilstræbte  

 limitering af udbyttet vil ikke kunne omgås gennem udstedelse af fondsaktier  

 i teleDanmark A/S, der således ikke vil finde sted.
 Samtykke fra ministeren til overdragelse af koncessionen til andre.
Sikring og opretholdelse af samfundsvigtig  

 telekommunikationstrafik under ekstraordinære forhold.
Formålet med  

 bestemmelsen er bl.a. at kunne pålægge koncessionshaveren at gennemføre det  

 planlægningsarbejde og træffe de foranstaltninger, som til enhver tid måtte  

 være påkrævet med henblik på sikring af telenettenes funktionalitet under  

 ekstraordinære forhold.
Hensigten er således at give hjemmel til at fastsætte  

 bestemmelser med henblik på sådanne ekstraordinære situationer, som ikke er  

 omfattet af lov om det civile beredskab.
 Tilsyn vedrørende koncessionshaverens virksomhed, herunder  

 fastsættelse af principper for:
 - Regnskabsføring og regnskabsaflæggelse.
 - Optagelse af lån.
- Udbygning, vedligeholdelse o.lign. af tjenester på  

 eneretsområdet og anlæg i tilknytning hertil.
Med henblik på at kunne udføre  

 tilsynet vil det kunne kræves, at koncessionshaveren giver  

 kommunikationsministeren alle relevante oplysninger om sine forhold.
Via  

 tilsynet vil det endvidere bl.a. kunne påses, at koncessionshaveren opstiller  

 rimelige vilkår for aftaler om andre operatørers adgang til det offentlige  

 telenet.
 - Løn- og ansættelsesvilkår samt normering.
 - Forhandlingsregler for personaleorganisationer.
Vederlagsfri medvirken fra koncessionshaverens side i  

internationale samarbejdsorganisationer, herunder bl.a. varetagelse af  

 signatarforpligtelserne i de internationale satellitorganisationer samt i  

specifikationsarbejde på telekommunikationsområdet.
Televirksomhederne  

 medvirker i dag vederlagsfrit til at udarbejde specifikationer.
Det samme er  

 tilfældet for så vidt angår televirksomhedernes deltagelse i internationale  

 samarbejdsorganisationer.
Denne praksis ønskes videreført.
Forpligtelse for koncessionshaveren til at medvirke til at sikre  

 overholdelse af internationale vedtagelser og aftaler, EF-regler m.v.,  

 herunder bl.a.
EF-regler med hensyn til offentlige indkøb m.v. samt med  

 hensyn til ONP (Open Network Provision) - tilrådighedsstillelse af åbne net.
Forpligtelse til at udføre særlige opgaver uden sædvanlig fortjeneste  

 eller med direkte underskud.
Som eksempler på områder uden sædvanlig  

 fortjeneste kan nævnes den ordning, der gælder i dag mellem P&T og  

 Danmarks Radio/TV 2 for etablering og drift af sendernet.
Som eksempel på  

 områder med direkte underskud kan nævnes skrivetelefontjenesten,  

 telegramtjenesten og tilbringerledninger for lokalradioer.
 I forbindelse med liberaliseringen af de enkelte tjenester m.v. kan  

 teleDanmark A/S endvidere forpligtes til at etablere en landsdækkende  

 tjeneste af den pågældende art med henblik på fortsat at sikre brugerne et  

 rimeligt udbud.
Endvidere opretholder koncessionshaveren i overensstemmelse med  

 internationale forpligtelser herom vederlagsfrit en radiobaseret maritim  

 nød- og sikkerhedstjeneste i Danmark, Færøerne og i Grønland.
Alle  

 udførende opgaver på det maritime nød- og sikkerhedsområde på Færøerne sker  

 gennem det færøske teleselskab, medens de tilsvarende funktioner i Grønland  

 sker gennem hjemmestyremyndigheden, jf. lov for Grønland om el, vand og  

 varme, brandvæsen, havne, telekommunikation m.v.
Endvidere skal særligt fremhæves, at der vil blive stillet krav om, at de  

 nødvendige tekniske anlæg for afviklingen af teletrafikken til og fra  

 Færøerne og Grønland - med fornøden hensyntagen til de særlige  

 geografiske forhold - udformes ud fra en hovedmålsætning om, at trafikken kan  

 afvikles på lige fod med den interne danske trafik, samt at anlæggene og  

 tjenesterne iøvrigt udformes og tilrettelægges i samarbejde med de færøske  

 hhv. grønlandske televæsener.
Ligeledes vil den betaling, de færøske og  

 grønlandske televæsener skal udrede for afviklingen af teletrafikken via  

 anlæggene, skulle fastsættes af kommunikationsministeren med fornøden  

 hensyntagen til det ønskelige i ikke at skabe unødige økonomiske barrierer  

 for Færøernes og Grønlands samkvem med omverdenen.
Til § 3 Bestemmelsen bemyndiger ministeren til at fastsætte forskrifter rettet  

 mod udbyderne af offentlige tjenester, som ikke er reguleret gennem  

 koncessionen eller ved særrettigheder.
I overensstemmelse med  

 EF-vedtagelserne kan en eventuel regulering på dette område tillige ske  

 gennem tilladelses- eller anmeldelsesordninger for de pågældende  

 tjenestekategorier.
Udgangspunktet for regulering er de ikke-økonomiske hensyn til almenhedens  

 interesse, der kan begrænse adgangen til det offentlige telenet eller de  

 offentlige teletjenester, de såkaldte væsentlige krav.
Nettets  

 driftssikkerhed og integritet, samt i begrundede tilfælde  

 driftskompatibilitet mellem tjenester og databeskyttelse, udgør sådanne krav.
På datakommunikationsområdet kan udgangspunktet for en regulering  

 suppleres med bestemmelser, der tilgodeser tjenesternes tilgængelighed,  

 disponibilitet og kvalitet, f.eks. at en datatjeneste skal kunne udbydes i et  

 bestemt geografisk område og være tilgængelig for alle, der måtte ønske at  

 blive tilsluttet.
Også hensynet til televirksomhedernes mulighed for fortsat  

 at udbyde landsdækkende adgang til deres koblede datatjenester kan begrunde  

 en regulering.
Samtidig skal reguleringsgrundlaget baseres på objektive,  

 gennemsigtige og ikke-diskriminerende kriterier.
 I forhold til EF skal udmøntningen af den regulering, som påtænkes ud fra  

 denne bestemmelse, notificeres til Kommissionen senest den 31. december 1990,  

 bortset fra reguleringen på datakommunikationsområdet, hvor fristen for  

 notificering er 30. juni 1992.
 Såfremt vilkårene for en tilladelse ikke overholdes, kan tilladelsen  

 tilbagekaldes.
Til § 4 Til stk. 1 I forbindelse med vedtagelsen af lov nr. 270 af 22. maj 1986 om  

 udfærdigelse af koncessioner på anlæg og drift vedrørende visse  

 telekommunikationstjenester forud for opgaveomlægningen på teleområdet pr. 1.  

 januar 1987 indførtes princippet om, at televirksomhederne betaler en årlig  

 ydelse til staten.
Dette princip ønskes videreført.
Ydelsen udgør 4 pct. af de årlige nettoindtægter på eneretsområderne.
Der  

 er tale om nettoindtægterne for den samlede koncern, d.v.s.  

 koncessionshaverens og dennes datterselskabers årlige nettoindtægter.
For at  

 sikre at koncessionshaveren ikke stilles i en ugunstig konkurrencesituation  

 over for andre leverandører, operatører m.fl., indgår kun eneretsområderne i  

 beregningsgrundlaget.
Til stk. 2 Ministerens bemyndigelse til at undtage visse aktivitetsområder fra  

 beregningsgrundlaget tænkes bl.a. udnyttet på følgende områder:
 - Radio- og TV-delen af hybridnettet, hvor det i forbindelse med den herom  

 gældende lovgivning er fastsat, at televirksomhederne skal holde dette område  

 økonomisk adskilt fra øvrige aktivitetsområder.
 - Tjenester, der jf. § 2, stk. 4, nr. 2, er underlagt særlige krav med  

 hensyn til fortjeneste m.v., herunder bl.a. drift og anlæg af sendernet for  

 Danmarks Radio og TV 2 samt visse ydelser på lokalradio-området.
 - Betalinger imellem koncessionshaverens datterselskaber på eneretsområdet  

 samt afregninger med udenlandske televirksomheder.
 - Områder, hvor der måtte blive udstedt særrettigheder til andre  

 operatører m.fl.
 - Områder, hvor liberalisering er gennemført.
Til § 5 Kommunikationsministeren kan, som følge af at koncessionshaveren  

 varetager væsentlige samfundsmæssige funktioner samt forvalter en betydelig  

 statslig kapital, pålægge formanden og næstformanden i bestyrelsen for  

 koncessionshaverens virksomhed underretningspligt om forhold, som ministeren  

 må skønnes at have interesse i at blive bekendt med.
Til § 6 Til stk. 1 Koncessionshaveren tildeles både eneretten og forpligtelsen til at  

 etablere og drive sendernet for Danmarks Radio og TV 2. Bestemmelsen svarer  

 til den hidtidige bestemmelse i § 4, stk. 1, i lov om radio- og  

 fjernsynsvirksomhed, jf. lovbekendtgørelse nr. 339 af 22. maj 1990. Da  

 bestemmelsen naturligt hører sammen med de øvrige forpligtelser og  

 rettigheder, der iøvrigt med dette lovforslag foreslås pålagt  

 koncessionshaveren, er det hensigtsmæssigt at flytte bestemmelsen hertil.
Der  

 henvises iøvrigt til § 12 i lovforslaget.
Til stk. 2 Denne bestemmelse er i det væsentlige en videreførelse af den hidtidige  

 bestemmelse herom i § 4, stk. 2, i lov om radio- og fjernsynsvirksomhed.
Det  

 er samtidig hensigten at præcisere forholdet mellem koncessionshaveren og  

 Danmarks Radio henholdsvis TV 2.
Etablering og drift af sendernet for henholdsvis Danmarks Radio og TV 2  

 skal som hidtil ske til en omkostningsbaseret pris.
Derimod sker fremføringen  

 af programmerne til senderstationerne gennem det offentlige telenet til en  

 takst, som er baseret på normale, forretningsmæssige vilkår.
Det er hensigten, at koncessionshaveren og Danmarks Radio henholdsvis TV 2  

 indgår de nødvendige aftaler om disse ydelser.
Hvis parterne ikke kan blive  

 enige, er kommunikationsministeren efter denne bestemmelse bemyndiget til at  

 fastsætte de nærmere betingelser for afholdelsen og betalingen af  

 koncessionshaverens udgifter i forbindelse med udførelsen af de i stk. 1  

 nævnte opgaver samt for de kontributions- og distributionsnet, som benyttes i  

 forbindelse hermed.
Der henvises iøvrigt til forslagets § 12 med tilhørende  

 bemærkninger.
Til stk. 3 Det anses ligeledes for hensigtsmæssigt, at denne bestemmelse, om at det  

 påhviler koncessionshaveren at fremskaffe sendekapacitet til udsendelse af  

 danske kortbølgeprogrammer, flyttes fra § 14 b i lov om radio- og  

 fjernsynsvirksomhed til denne lov.
Ifølge § 14 b, stk. 3, i lov om radio- og fjernsynsvirksomhed, som nu  

 bliver stk. 2, jf. lovforslagets § 12, nr. 3, finansieres produktion og  

 udsendelse af Danmarks Radios kortbølgeprogrammer af statskassen.
Dette vil  

 fortsat være gældende, og betalingen til koncessionshaveren fastsættes efter  

 principper svarende til dem, der gælder i forholdet mellem koncessionshaveren  

 og Danmarks Radio henholdsvis TV 2.
Til § 7 Bestemmelsen tager sigte på at udvide hemmeligholdelsespligten i forhold  

 til lov nr. 84 af 11. maj 1897 om telegrafer og telefoner, idet bestemmelsen  

 ikke alene finder anvendelse for koncessionshaverens ansatte, men ligeledes  

 de i koncessionshaverens datterselskaber ansatte.
Til § 8 I henhold til de gældende koncessioner er det for så vidt angår  

 aktieselskaberne Jydsk Telefon og KTAS bestemt, at staten har ret til (pr. 1.  

 marts 1992) med eet års varsel at indløse samtlige aktier til en kurs af 125  

 pr. 100 kr. med tillæg af regnskabsmæssigt udbytte for den del af det løbende  

 regnskabsår, der måtte være forløbet, når indløsningen finder sted.
Staten  

 kan imidlertid også begrænse indløsningen til kun at omfatte en del af  

 aktiekapitalen, i hvilket tilfælde det ved en af notarius publicus foretagen  

 lodtrækning bestemmes, hvilke aktier, der skal indløses.
De nærmere regler  

 såvel om denne lodtrækning som om indløsningen i det hele, hvad enten den  

 angår samtlige aktier eller en del af dem, fastsættes af  

 kommunikationsministeren.
 Hvis staten ikke indløser samtlige aktier, forbliver koncessionen med de  

 koncessionshaveren derefter tilkommende rettigheder og påhvilende  

 forpligtelser uden videre i kraft i et yderligere tidsrum af 5 år, ved hvis  

 udløb staten på ny har samme indløsningsret som nævnt ovenfor, og således  

 fremdeles i 5-årige perioder, indtil samtlige aktier måtte være indløst.
 Muligheden for at bringe koncessionen til ophør hvert femte år ved  

 indløsning af de privatejede aktier til kurs 125 vil være gældende i forhold  

 til teleDanmark A/S i fuldstændig samme omfang, som den i dag er gældende i  

 forhold til Jydsk Telefon og KTAS.
 I skrivelse af 30. juni 1931 meddelte Ministeriet for Handel og Industri,  

 at uanset den dagældende aktieselskabslovs § 25 skulle Jydsk Telefon og KTAS  

 fortsat kunne udstede aktierne til ihændehaveren uanset indløsningsretten.  

 Denne bestemmelse blev truffet i medfør af den dagældende aktieselskabslovs §  

 1, stk. 3. De tilsvarende bestemmelser i den nugældende aktieselskabslov er §  

 18, stk. 2, og § 1, stk. 1. Da det nugældende lovgrundlag således svarer til  

 aktieselskabsloven fra 1930, vil det samme være gældende for aktierne i  

 teleDanmark A/S.
Til § 9 Koncessionen kan tilbagekaldes, såfremt vilkårene for koncessionen  

 overtrædes.
I tilfælde af væsentlig misligholdelse af de i koncessionen fastsatte  

 bestemmelser kan ministeren endvidere pålægge koncessionshaveren bøder på  

 indtil 1 mio. kr., samt fastsætte dagbøder på indtil 50.000 kr. for at  

 fremtvinge, at påbud givet i medfør af koncessionen efterleves.
Dette er en  

 videreførelse af den retstilstand, der gælder i relation til de  

 koncessionerede telefonselskaber.
Dog er de angivne beløb forhøjet fra hhv.  

 10.000 kr. og 500 kr.
Til § 10 Hermed gives hjemmel til på liberaliserede områder at straffe  

 overtrædelsen af forskrifter.
Til § 11 Til stk. 1 Statstjenestemændenes overgang fra ansættelse i statsvirksomheden Statens  

 Teletjeneste til Statens Teletjeneste A/S forudsættes at ske på grundlag af  

 et tilbud til den enkelte medarbejder om ansættelse i aktieselskabet.
 Princippet for statstjenestemændenes frivillige overgang til ansættelse i  

 aktieselskabet Statens Teletjeneste A/S er, at ansættelsen sker på  

 betryggende vilkår, der ud fra en helhedsbetragtning ikke medfører  

 forringelser i løn- og ansættelsesforhold.
Statstjenestemænd, som måtte ønske at bevare deres nuværende  

 ansættelsesforhold til staten, gives mulighed for frivilligt at lade sig  

 udlåne til Statens Teletjeneste A/S.
De pågældende statstjenestemænd har ikke  

 krav på ventepenge, rådighedsløn eller pension alene som følge af omdannelsen  

 af Statens Teletjeneste til aktieselskab.
De er under tjenesten i  

 aktieselskabet underkastet de almindelige bestemmelser for statstjenestemænd.  

 Opnåelse af videre avancement forudsætter imidlertid ansættelse i  

 aktieselskabet.
Staten får refunderet udgifterne i forbindelse med udlånet  

 til Statens Teletjeneste A/S.
Statstjenestemændene bevarer ved ansættelse i Statens Teletjeneste A/S ret  

 til pension efter lov om tjenestemandspension samt fortsætter  

 pensionsoptjeningen efter denne lov.
Statens Teletjeneste A/S indbetaler  

 løbende til staten pensionsbidrag for den pensionsalder, der optjenes under  

 beskæftigelsen i Statens Teletjeneste A/S.
Frivilligt udlånte statstjenestemænd oppebærer ret til pension under  

 tjeneste i Statens Teletjeneste A/S i henhold til lov om tjenestemandspension  

 og i det hele taget, som om tjenesten var udført i staten.
De oprindelige  

 tilbud om ansættelse er forudsat at være gældende i 2 år efter udlånets  

 begyndelse for de pågældende udlånte.
Til § 12 Til nr. 1 og nr. 2 Bestemmelsen om oprettelse og drift af senderstationer for Danmarks Radio  

 og TV 2's programmer foreslås hermed flyttet til koncessionsloven.
Der  

 henvises til forslagets § 6, stk. 1-2, med tilhørende bemærkninger.
Hvad angår ophævelsen af bestemmelsen i den hidtidige § 4, stk. 2, i lov  

 om radio- og fjernsynsvirksomhed, om at Generaldirektoratet for P&T kan  

 optage lån til finansiering af senderanlæggene, er hensigten hermed, at det  

 for fremtiden skal være koncessionshaveren, der selv optager de nødvendige  

 lån.
De foreslåede ændringer i nr. 1 og nr. 2, 2. pkt., er udelukkende af  

 redaktionel art og vedrører den del af lov om radio- og fjernsynsvirksomhed,  

 der omhandler televirksomhedernes engagement i hybridnet og  

 fællesantenneanlæg. Ændringerne afspejler udelukkende dannelsen af  

 teleDanmark A/S og indebærer således ingen ændring i grundlaget for  

 televirksomhedernes engagement på de nævnte områder.
Til nr. 3 Der henvises til bemærkningerne til § 6, stk. 3.
Til § 13 Det ønskes sikret, at loven kan træde i kraft så hurtigt som muligt.  

 Dette skyldes bl.a. hensynet til udfærdigelse af koncessionen til teleDanmark  

 A/S med henblik på ikrafttræden den 1. januar 1991.
Til § 14 Loven gælder ikke for Færøerne og Grønland, men da den omfatter  

 teleforbindelserne til og fra Færøerne og Grønland har lovudkastet været  

 forelagt Færøernes Landsstyre hhv.
Grønlands Hjemmestyre til bemærkninger.  

 Der er ikke fra færøsk eller grønlandsk side særlige bemærkninger til det  

 således foreliggende lovforslag.
Bilag Kommunikationsministeren Den 22. juni 1990 Politisk aftale vedrørende telestrukturen.
 Regeringen og Socialdemokratiet er enige om at ændre telestrukturen.  

 Baggrunden for og formålet med denne enighed samt vilkår og retningslinier  

 for ændringerne og gennemførelsen fremgår af det efterfølgende.
 Parterne er enige om, at indholdet af denne aftale gælder for en 5-årig  

 periode frem til udløbet af første koncessionsperiode, d.v.s. 1. marts 1997.  

 Herefter har parterne til hensigt at forhandle de efter 1. marts 1997  

 gældende vilkår.
I.
Baggrund.
 De nuværende televirksomheders aktiviteter har bragt gode resultater: Højt  

 serviceniveau, relativt lave takster og et højt teknisk niveau.
Forudsætningen for danske televirksomhedernes aktiviteter vil i de  

 kommende år blive afgørende ændret på en række områder.
Mere generelt vil det  

 for televirksomhederne bl.a. gælde, - at telesektoren står over for fuldstændigt ændrede vilkår i 90'erne med  

 indførelsen af et stadig mere liberaliseret marked bl.a. som følge af  

 allerede gennemførte EF-beslutninger og nye teknologiske forandringer, - at disse ændrede vilkår kræver en kompetent og handlekraftig samlet  

 organisation, som kan øge forskning og produktudvikling, og fremme  

 samarbejdet med såvel danske som udenlandske virksomheder, - at andre lande har gennemført en omstilling til den nye situation.
Der vil - inden for de næste par år - allerede som følge af beslutninger  

 truffet af EF være konkurrence inden for alle områder inden for  

 telekommunikation bortset fra telex, almindelig telefoni, radiobaserede  

 mobiltjenester, satellittjenester, infrastrukturen samt brugen af telenettet  

 til fremføring af radiofoni- og fjernsynsprogrammer.
Samtidig vil adgangen  

 til offentlige net og tjenester blive harmoniseret med indførelsen af ONP  

 (Open Network Provision).
 For så vidt angår telefoniområdet, må der i de kommende år forventes en  

 udvikling i retning af en yderligere liberalisering, bl.a. på grund af  

 introduktionen af det tjenesteintegrerede net, hvor der ikke kan skelnes  

 mellem tale- og datakredsløb.
 Men også vedrørende mobil- og satellitområderne må der på baggrund af  

 EF-beslutninger, som forventes truffet herom, forudses en vis liberalisering.
 På en del af mobilområdet, GSM-området, er der allerede i Vesttyskland,  

 Storbritannien, Frankrig, Sverige og Finland truffet beslutning om at tillade  

 en alternativ operatør.
Hvis der ikke inden den 1. marts 1991 træffes og udføres beslutninger om  

 ændringer af den eksisterende telestruktur, vil denne uden videre løbe videre  

 til 1. marts 1997. Det vil i denne situation i praksis være overladt til de 5  

 televirksomheder, der er hinandens primære konkurrenter, at sikre de danske  

 telekunder en landsdækkende service i stadig udvikling.
Dette vil ikke blot  

 som nu være gældende for terminalområdet m.v., men i stigende grad også for  

 de basale tjenester.
Dette vil med stor sandsynlighed føre til (berettigede) krav om indgriben  

 fra generaldirektoratets side, hvilket af flere grunde er uønskeligt.
Dels  

 strider det mod EF-regler om adskillelse af regulerende myndighed og  

 udførende virksomhed, dels vil det fjerne beslutningerne fra de ansvarlige  

 bestyrelser, og endelig vil det være udtryk for en bureaukratisering af  

 virksomhedsdriften.
Det må stærkt betvivles, at der med den nuværende organisering af  

 teleområdet vil kunne træffes de beslutninger, som er nødvendige af hensyn  

 til den fortsatte udvikling i tjenesteudbudet.
Det er væsentlig mere  

 nærliggende at forestille sig, at der i en række sager vil indtræde en  

 handlingslammelse til skade for kunderne.
Televirksomhederne vil i denne  

 situation hurtigt kunne komme til at sidde tilbage med de tunge  

 underskudsgivende opgaver, mens konkurrenterne har taget de givtige  

 aktiviteter.
 Et bæredygtigt alternativ til foranstående vil være gennemførelsen af en  

 veltilrettelagt samling af danske televirksomheder under et holdingselskab.  

 Hermed vil der kunne skabes muligheder for etablering af en international  

 konkurrencedygtig telesektor i Danmark - med betydelige industrielle  

 perspektiver, gunstige muligheder for beskæftigelse og valutaindtjening på  

 det stærkt voksende internationale telemarked.
II.
Formål.
1. Der skal ske en styrkelse af den samlede danske telesektors  

 konkurrenceevne - ikke mindst i internationalt perspektiv - bl.a. af hensyn  

 til deraf følgende »lokomotiveffekt« og gunstige  

 beskæftigelsesmæssige konsekvenser for den danske teleindustri.
I den  

 forbindelse er det hensigten, at den danske telesektor skal kunne operere på  

 det internationale telekommunikationsmarked bl.a. i joint ventures med andre  

 danske og udenlandske selskaber.
 2. Det er et selvstændigt formål at styrke den danske forsknings- og  

 udviklingsindsats på teleområdet som led i udviklingen af den samlede danske  

 elektronik- og teleindustri - ikke mindst på software-området.
 3. Det tilstræbes at videreføre et realtakstfald for kunderne, højt  

 serviceniveau og tilfredsstillende tjenesteudbud på den del af teleområdet,  

 som ikke er undergivet konkurrence, samt bedst mulig sikring af danske  

 telebrugeres interesser i forbindelse med de kommende års indførelse af  

 konkurrence - og deraf følgende internationalisering på teleområdet.
4. Den samlede teleorganisation forenkles set bl.a. i lyset af den af EF  

 forudsatte organisatoriske adskillelse af regulerende myndighed og udførende  

 opgaver.
Dette tilgodeses gennem en samling af televirksomhederne i en ny  

 struktur og ved vedtagelse af en ny koncessionslov.
III.
Struktur.
De hastigt ændrede ydre vilkår og den øgede konkurrence stiller krav om en  

 betydelig fleksibilitet og omstillingsevne, som ikke er til stede i  

 tilstrækkeligt omfang i den nuværende telestruktur.
Denne må derfor med  

 henblik herpå tilføres det nødvendige helhedssyn og beslutningskraft.
Det  

 sker på følgende måde:
 1. Fyns Telefon og Statens Teletjeneste omdannes til aktieselskaber.  

 Herefter er alle 5 televirksomheder organiseret som aktieselskaber.
 2. Der dannes et holdingselskab (teleDanmark), som skal eje alle 5  

 televirksomheder 100 pct., og som fra 1. marts 1992 vil være eneste  

 koncessionerede selskab og samtidig lede den herefter dannede koncern.  

 Koncessionen vil - svarende til de nuværende - løbe i 5-årige perioder.
 3. Staten skal eje 51 pct. af aktierne i teleDanmark - private resten.  

 Aktiekapitalen bliver ca.1,3 mia. kr. Ændring i ejerforholdet kan kun finde  

 sted på baggrund af enighed mellem aftaleparterne.
De private aktier vil - som i de nuværende koncessionerede selskaber -  

 hvert 5. år kunne indløses af staten til kurs 125. Til aktierne vil der - som  

 i de nuværende selskaber - være knyttet en udbyttelimitering, som imidlertid  

 forhøjes fra i dag i praksis 8 pct. til 10 pct.
Udvidelse af aktiekapitalen  

 ved udstedelse af fondsaktier vil ikke være mulig.
4. teleDanmarks bestyrelse vil have 8 generalforsamlingsvalgte og 4  

 medarbejdervalgte medlemmer, jf. aktieselskabslovens regler herom.  

 Hovedaktionæren (staten v/kommunikationsministeren) vælger på  

 generalforsamlingen 6 medlemmer, herunder bestyrelsesformanden og  

 næstformanden.
Mindretalsaktionærerne vælger 2 medlemmer.
Formandens stemme  

 skal være udslagsgivende ved stemmelighed.
De medarbejdervalgte medlemmer forudses valgt så betids, at de kan  

 indtræde i bestyrelsen fra foråret 1992, hvor koncernen er dannet i sin  

 egentlige form, det vil sige incl.
KTAS og Jydsk Telefon.
I overgangsperioden fra 1. januar 1991 indtil foråret 1992 søges  

 gennemført repræsentation i bestyrelsen for medarbejderne i de 5 selskaber,  

 som vil indgå i koncernen.
Det sker ved, at der på generalforsamlingen vælges  

 4 personer, som bringes i forslag over for kommunikationsministeren af de  

 fagorganisationer, som organiserer hovedparten af medarbejderne i de 5  

 selskaber.
 Under hensyn til selskabets særlige opgaver og kommunikationsministerens  

 ressortansvar for teleområdet tilvejebringes der lovhjemmel for, at formanden  

 og næstformanden har pligt til at underrette kommunikationsministeren om de  

 af selskabets forhold m.v., som ministeren må skønnes at have interesse i at  

 være bekendt med.
5. Hovedaktionærens valg af medlemmer i teleDanmarks bestyrelse vil  

 afspejle, at den offentlige telesektors opgaver - under fortsat hensyntagen  

 til de generelle samfundsmæssige forpligtelser - i stigende grad vil være  

 serviceudbydervirksomhed på et område, der er stærkt konkurrencepræget,  

 herunder i forhold til udlandet.
Denne omstændighed tilsiger, at  

 hovedaktionæren vælger bestyrelsens medlemmer ud fra samfunds- og  

 erhvervsmæssige hensyn, herunder personer med en international og kommerciel  

 baggrund.
 6. teleDanmark vil som koncernledelse få vidtgående indflydelse på alle  

 forhold i koncernen.
Varetagelsen af koncernledelsens opgaver skal ske med respekt af, at der i  

 den enkelte televirksomhed er meget positivt at bygge på, både hvad angår  

 virksomhedskultur, udviklingsmiljø m.v., samt med respekt af virksomhedernes  

 solide forankring i de landsdele, som de betjener. teleDanmark bør derfor  

 ikke kritikløst blande sig i stort og småt i de enkelte televirksomheder.
Der  

 bliver således ikke tale om en højere grad af centralisering, end hvad  

 formålet med strukturændringen tilsiger. teleDanmarks ledelse af  

 datterselskaberne finder som udgangspunkt sted ved opstilling af resultatkrav  

 til televirksomhederne.
 Det vil være en naturlig opgave for teleDanmark at forestå den  

 internationale virksomhedsindsats på eksportmarkederne, evt. internationale  

 joint venture-aftaler m.v.
 teleDanmark vil endelig skulle have ansvaret for de videre organisatoriske  

 tilpasninger og strukturændringer m.v. i koncernen.
7. De enkelte televirksomheders bestyrelser vil, når koncernen er endeligt  

 etableret, have 6 generalforsamlingsvalgte medlemmer og 3 personalevalgte  

 medlemmer. teleDanmark vil være repræsenteret i bestyrelsen typisk af  

 selskabets direktion.
De øvrige medlemmer vil være personer med  

 erhvervsmæssig eller kommunal baggrund og med evne til at tage stilling til  

 de problemstillinger af først og fremmest kommerciel art, som fremtidig vil  

 dominere bestyrelsesarbejdet.
Statens Teletjenestes bestyrelse sammensættes  

 under hensyntagen til dette selskabs landsomfattende og internationale  

 aktiviteter, hvilket endvidere kan tilsige, at et eller to medlemmer af  

 teleDanmarks bestyrelse tillige får sæde i Statens Teletjenestes bestyrelse.
De hidtidige abonnentrepræsentantskaber videreføres.
Fyns Telefons  

 repræsentantskab, som hidtil både har repræsenteret ejeren, kommunerne i Fyns  

 Amt, og dermed indirekte abonnenterne, videreføres som egentligt  

 abonnentrepræsentantskab.
8. Takstudviklingen vil som hidtil være bestemt af den enkelte  

 televirksomheds økonomi.
Der er således ikke planer om en takstharmonisering,  

 der går videre end det, som forekommer i dag, og som har til formål at sikre,  

 at systemet opfattes som en enhed, uanset at visse variationer i taksterne  

 forekommer.
9. Parterne er enige om, at perspektiverne for den nye moderniserede  

 telestruktur, som etableres gennem teleDanmark, er et meget væsentligt,  

 internationalt konkurrencedygtigt, valutaindtjenende og beskæftigelsesmæssigt  

 betydningsfuldt aktiv for det danske samfund.
En lukket indadvendt - og  

 dermed sårbar - telestruktur bør undgås.
 I den forestående opbygning af den erhvervsmæssige »profil« for  

 teleDanmark er aftaleparterne derfor enige om, at koncernen særskilt bør  

 tilgodese en videreudvikling og styrkelse af forsknings- og  

 udviklingsmiljøet, en målbevidst internationalt orienteret  

 konkurrenceudvikling med nye eksportmuligheder for øje, åbenhed for mulige  

 joint venture-aftaler, udvikling af systemeksport m.v. inden for såvel EF's  

 indre marked, Østeuropa som på globalt plan.
 Et samarbejde med interesserede dele af dansk edb-soft-ware-industri og  

 elektronikindustrien m.fl. vil i lyset heraf også rumme betydelige  

 perspektiver for dansk beskæftigelse og valutaindtjening.
10. Telerådet forudsættes i princippet at fortsætte uændret med opgaver  

 som hidtil vedrørende monopolområdet.
Telerådets opgaver vil således i takt  

 med liberaliseringen blive reduceret i omfang.
IV.
De nye koncessions- og konkurrencevilkår.
a.
Generelt.
Parterne er enige om, at kommunikationsministeren fremsætter lovforslag om  

 ændring af koncessionslovgivningen i Folketinget i oktober 1990, jf.
VII,  

 samt om at der heri bl.a. beskrives den liberalisering på tjenesteområdet,  

 der skal gennemføres som følge af allerede trufne EF-beslutninger.
 Parterne er endvidere enige om, at det i lovforslaget lægges til grund, at  

 yderligere liberalisering først sker efter 1. januar 1994. De nærmere  

 omstændigheder drøftes i forbindelse med forberedelsen af lovforslaget.
b.
EF-beslutninger.
 Parterne har noteret sig, at det i EF er vedtaget fuldt ud at liberalisere  

 datakommunikationsområdet pr. 31. december 1992, men således at  

 medlemsstaterne forpligtes til at sikre, at der udbydes mindst een  

 landsdækkende datatjeneste.
Parterne har samtidig noteret sig, at det følger af EF's vedtagelser, at  

 alle restriktioner på brugen af faste kredsløb skal ophæves senest den 31.  

 december 1992 bortset fra sådanne, som er begrundet i beskyttelsen af de  

 tjenester, som udøves under ene- eller særrettigheder, hvor telefonitjenesten  

 er den vigtigste.
Den nærmere afgrænsning heraf forhandles mellem  

 aftaleparterne som led i udformningen af forslaget til ny koncessionslov.
 Parterne er enige om, at forannævnte liberalisering af  

 datakommunikationsområdet og lempelse af restriktioner vedrørende brugen af  

 faste kredsløb skal afspejles i det under a. nævnte lovforslag om ændring af  

 koncessionslovgivningen.
c.
GSM.
 Parterne har noteret sig, at der i de fleste af vore nabolande er truffet  

 beslutning om indførelse af en alternativ netoperatør på GSM-området.
 Parterne er bl.a. i lyset heraf enige om - på grundlag af et af  

 kommunikationsministeren i oktober 1990 fremsat lovforslag - at søge  

 gennemført den nødvendige lovgivning med henblik på, at en alternativ  

 operatør efter en udbudsrunde kan udpeges med henblik på at kunne udbyde  

 GSM-tjenesten med virkning fra 1. marts 1992 eller snarest derefter med samme  

 rettigheder og pligter, som gælder for de regionale televirksomheders udbud  

 af samme tjeneste.
 V. Økonomi.
1. Udgangspunktet har været, at strukturændringerne m.v. på længere sigt  

 skal være statsfinansielt neutrale.
Dog vil det statslige provenu, som  

 stammer fra den omsætningsafhængige ydelse af nettoomsætningen på  

 eneretsområdet, falde i takt med den liberalisering, som gennemføres og som  

 er uafhængig af selve strukturændringerne.
 På eneretsområdet betales som hidtil en omsætningsafhængig ydelse på 4  

 pct., der fremtidig også vil omfatte udlandstrafikken.
 Ved overdragelsen af Statens Teletjeneste til et nystiftet statsligt  

 aktieselskab modtager staten aktier for 150 mio. kr., idet der samtidig  

 indbetales 850 mio. kr., som selskabet finansierer ved låneoptagelse.
teleDanmark A/S stiftes i 1990 med en aktiekapital på 5 mio. kr.
I  

 forbindelse med overdragelsen af Tele Sønderjylland A/S og Statens  

 Teletjeneste A/S til holdingselskabet indskydes som apport fra staten en del  

 af værdien af Statens Teletjeneste A/S.
Staten modtager til gengæld herfor  

 aktier i holdingselskabet lydende på 1 mia. kr.
Restværdien af Statens  

 Teletjeneste A/S og Tele Sønderjylland A/S erhverves af teleDanmark A/S for  

 en pris på 2,8 mia. kr.
 Parterne er enige om, at den nydannede koncern kan fordele betalingen over  

 hele koncessionsperioden, hvorved negative konsekvenser for koncernen af  

 udsving i renteniveauet kan reduceres.
Parterne er på den baggrund enige om, at teleDanmark A/S' betaling til  

 staten på ialt 2,8 mia. kr. for Statens Teletjeneste A/S og Tele  

 Sønderjylland A/S sker i 6 lige store rater, der forfalder til betaling den  

 1. marts i hvert af årene 1991 til 1996 incl.
Uforfaldne beløb forrentes med  

 samme effektive rente, som gælder for det af staten variabelt forrentede  

 stående lån, der udløber 15. januar 1997, og som fremgår af de dagligt  

 publicerede kurslister.
Renten tilskrives kvartalsvis.
Uforfaldne beløb kan  

 når som helst før forfaldstidspunktet betales af teleDanmark.
 Yderligere indskydes Fyns Telefon A/S som apport, og staten modtager  

 herfor aktier med pålydende værdi 80 mio. kr.
 Hertil kommer 225 mio. kr. i aktiekapitaludvidelse i teleDanmark som følge  

 af ombytning af aktier i KTAS og Jydsk Telefon.
Den samlede aktiekapital er herefter 1.310 mio. kr.
Heraf afhændes aktier,  

 således at den samlede statslige andel udgør 51 pct.
 Såfremt der i koncessionsperioden af EF vedtages direktiver om yderligere  

 liberaliseringer f.eks. i udlandstrafikken, som påvirker teleDanmarks  

 indtægtsgrundlag mærkbart, er parterne enige om at genforhandle betalingen  

 til staten af de fra liberaliseringstidspunktet tilbageværende  

 betalingsrater.
2. Ved siden af statsfinansiel neutralitet er der taget udgangspunkt i, at  

 koncernens økonomiske startgrundlag skal være mindst lige så godt som det  

 samlede økonomiske grundlag i de nuværende televirksomheder.
Denne  

 forudsætning skal bl.a. sikre, at koncernen på en effektiv måde vil kunne  

 tage del i konkurrencen på området nationalt og internationalt.
Det er i den  

 forbindelse væsentligt, at den omsætningsafhængige ydelse på 4 pct. af  

 nettoomsætningen på monopolområdet reduceres i takt med liberaliseringen til  

 økonomisk gunst for koncernen.
Parterne er enige om at overveje, om den nævnte omsætningsafhængige ydelse  

 eventuelt bør videreføres på aktivitetsområder, hvor den hidtidige eneret  

 afløses af et system med særrettigheder.
I den forbindelse skal det  

 overvejes, om og i givet fald i hvilket omfang eventuel opretholdelse af  

 ydelsen bør føre til regulering af de under 1. nævnte beløb.
Overvejelserne  

 skal være afsluttet inden 1. september 1990.
Parterne er enige om at lade et uafhængigt, anerkendt dansk pengeinstitut  

 foretage en vurdering af koncernens økonomiske forhold, herunder værdien af  

 Statens Teletjeneste.
Denne vurdering forventes at foreligge inden 1.  

 september 1990 og skal danne grundlag dels for udarbejdelsen af  

 prospektmateriale i forbindelse med det forudsatte salg af aktier til  

 private, dels for den revisorerklæring, der skal udarbejdes i henhold til  

 aktieselskabslovens § 6 c vedrørende overdragelsen af Statens Teletjeneste  

 A/S og Tele Sønderjylland til teleDanmark A/S.
 Skulle det vise sig, at denne vurdering afviger væsentligt fra de ovenfor  

 nævnte forudsætninger, drøftes betalingsspørgsmålet på ny.
3. Også for abonnenterne vil strukturændringerne i udgangssituationen være  

 økonomisk neutrale.
Abonnenterne vil imidlertid inden for en kortere periode  

 drage fordel af den liberalisering, som vil ledsage strukturtilpasningen.  

 Denne vil endvidere rumme et effektiviseringspotentiale, som uundgåeligt må  

 blive til gavn for abonnenterne.
4. De private aktionærer i KTAS og Jydsk Telefon vil gennem tilbud om  

 ombytning af hidtidige aktier med aktier i teleDanmark for nominelt samme  

 beløb blive stillet mindst lige så godt som før.
Statens ret til indløsning  

 af de private aktier til kurs 125 vil i disse selskaber kun blive anvendt for  

 at forhindre utidig spekulation.
5. Televirksomhedernes nuværende langfristede gæld på i alt ca. 10 mia.  

 kr. søges videreført til lånenes udløb.
Der tilbydes långiverne statsgaranti  

 i forbindelse med ændringernes gennemførelse, og i løbet af sommeren 1990  

 optages forhandlinger mellem telefonselskaberne og långiverne.
VI.
Personaleforhold, herunder pensionsspørgsmål.
 1. Strukturændringen vil ikke i sig selv indebære nogen ændring i den  

 nuværende placering af forhandlingsretten hos de nuværende koncessionerede  

 televirksomheder.
2. Princippet for statstjenestemændenes frivillige overgang til  

 Statens Teletjeneste A/S er, at ansættelsen sker på betryggende vilkår, der  

 ud fra en helhedsbetragtning ikke medfører forringelser i løn- og  

 ansættelsesforhold.
De pågældende bevarer ret til pension efter lov om  

 tjenestemandspension.
Herudover etableres en frivillig udlånsordning,  

 hvorefter tjenestemænd, som måtte ønske at bevare deres nuværende  

 ansættelsesforhold til staten, gives mulighed for frivilligt at lade sig  

 udlåne til aktieselskabet.
 Det forhold, at Tele Sønderjylland A/S overgår fra at være 100 pct.  

 statsejet til 100 pct. holdingselskabsejet (med staten som ejer af 51 pct. af  

 aktiekapitalen), forringer ikke de tjenestemandslignende ansattes vilkår.
3. KTAS og Jydsk Telefon har etableret firmapensionskasser, der i  

 overensstemmelse hermed er omfattet af pensionskasseloven.
Disse to  

 pensionskasser videreføres ved hhv.
KTAS og Jydsk Telefon.
Fyns Telefons pensionsfond er etableret under et kommunalt  

 andelsselskab, der ikke er omfattet af pensionskasseloven.
Dannelsen af Fyns  

 Telefon som et aktieselskab indebærer, at den hidtidige pensionsfond og  

 tilhørende forpligtelser vil kunne videreføres som en etableret pensionskasse  

 efter tilsvarende bestemmelser gældende for KTAS og Jydsk Telefon.
4. Vedrørende medarbejderrepræsentation i teleDanmark og datterselskaberne  

 henvises til pkt.
III-4 i nærværende aftale.
 5. Aftaleparterne har noteret sig, at de til etableringen af teleDanmark  

 knyttede personalespørgsmål bl.a. baserer sig på aftale mellem P&T og  

 vedkommende forhandlingsberettigede tjenestemandsorganisation.
VII.
Gennemførelse.
Regeringen fremlægger straks ved begyndelsen af folketingsåret 1990/1991  

 forslag til lov om ændring af koncessionslovgivningen.
Parterne er enige om  

 at stile efter afgivelse af udvalgsbetænkning omkring 1. december 1990 og  

 endelig vedtagelse inden Folketingets juleferie.
Dette er en forudsætning  

 for, at teleDanmark kan påbegynde sin egentlige driftsvirksomhed pr.  

 1.1.1991.
Kommunikationsministeren fremlægger ligeledes straks ved begyndelsen af  

 folketingsåret 1990/1991 aktstykke vedrørende dannelse af teleDanmark A/S,  

 Fyns Telefon A/S og Statens Teletjeneste A/S.
Parterne er enige om at  

 medvirke til, at aktstykket vedtages i Finansudvalget senest den 17. oktober  

 1990.
Statens Teletjeneste vil i august 1990 afgive tilbud om ansættelse i det  

 kommende aktieselskab.
Tilbudene vil blive afgivet under forbehold for  

 Folketingets senere vedtagelse af aktstykke og koncessionslov.
VIII.
Andre forhold.
 Parterne er enige om, at det på nuværende tidspunkt, d.v.s. inden  

 teleDanmark er etableret og organisationen på plads, og selskabet er kommet  

 godt i gang, ikke er hensigtsmæssigt at iværksætte liberalisering udover det  

 af EF besluttede samt GSM-området.
 Parterne er enige om, at en eventuel yderligere liberalisering i givet  

 fald foretages efter en nøje gennemarbejdet plan, og organisationen  

 teleDanmark bør først sikres tid til at kunne tilpasse sig den forudsete  

 konkurrencesituation.
 Parterne er samtidig enige om, at der i de kommende år skal tilrettelægges  

 en takstpolitik, ikke mindst for de faste kredsløb, som med udgangspunkt i  

 omkostningsbaserede overvejelser bringer harmoni mellem de enkelte ydelser,  

 men som på den anden side sikrer, at der stadig kan tilbydes den almindelige  

 forbruger basal telefoni på prisbillig, ensartet og solidarisk måde.
Parterne er enige om, at yderligere liberaliseringer - udover de i aftalen  

 indeholdte, jf.
IV - skal aftales mellem parterne.
Efter 2. behandling den 6. november 1990 § 1. Denne lov omfatter alle offentlige radio- og trådbårne telekommunikationstjenester.
 § 2. Kommunikationsministeren meddeler koncession på anlæg og  

 drift af de transmissionsveje og centraler, der er knyttet til følgende  

 offentlige radio- og trådbårne telekommunikationstjenester samt udbudet af  

 disse:
 1) Telefonitjenester.
 2) Tekst- og datakommunikationstjenester.
 3) Udleje af faste kredsløb.
 4) Mobilkommunikations- og satellittjenester.
 5) Fremføring i telenettet af radio- og fjernsynsprogrammer.
 Stk. 2. For koncessionen gælder i øvrigt lov nr. 84 af 11. maj  

 1897 om telegrafer og telefoner med senere ændringer.
Stk. 3. Kommunikationsministeren kan træffe beslutning om  

 liberalisering på de i stk. 1 nævnte områder.
Dog sker indførelse af  

 særrettigheder på nævnte områder ved særskilt lovgivning.
Koncessionshaveren  

 skal uanset bestemmelsen i § 8 tåle, at koncessionen indskrænkes i  

 overensstemmelse med, at der træffes beslutning om liberalisering eller  

 indføres særrettigheder.
Stk. 4. Kommunikationsministeren fastsætter i koncessionen vilkår  

 for og fører tilsyn med koncessionshaverens anlæg samt med disses udbygning  

 og drift.
Der kan bl.a. i koncessionen fastsættes vilkår om:
 1) Takstfastsættelsen og principperne herfor samt abonnementsvilkårene for  

 koncessionshaverens tjenester på eneretsområdet.
 2) Forpligtelse til at udføre særlige opgaver uden sædvanlig fortjeneste  

 eller med underskud.
 3) Sikring og opretholdelse uden udgifter for staten af samfundsvigtig  

 telekommunikation under ekstraordinære forhold.
 4) Vederlagsfri medvirken i internationale samarbejdsorganisationer samt i  

 specifikationsarbejde på telekommunikationsområdet.
 5) Overholdelse af EF-regler, der er umiddelbart anvendelige, og de  

 bestemmelser, der af kommunikationsministeren meddeles koncessionshaveren.
 6) Overholdelse af vedtagelser truffet i det internationale samarbejde på  

 telekommunikationsområdet.
 7) Tilsyn med løn-, pensions- og øvrige ansættelsesvilkår samt normering.
 8) Forhandlingsregler for personaleorganisationer.
 Stk. 5. De med det i stk. 4 nævnte tilsyn forbundne udgifter  

 godtgøres staten af koncessionshaveren.
 § 3. Kommunikationsministeren kan fastsætte forskrifter for  

 etablering og drift af de tjenester, som ikke er omfattet af koncession eller  

 særrettigheder, jf. § 2, stk. 1 og stk. 3.
 Stk. 2. I forbindelse med fastsættelse af de i stk. 1 nævnte  

 forskrifter kan kommunikationsministeren indføre anmeldelses eller  

 tilladelsesordninger samt fastsætte nærmere vilkår herfor.
 Stk. 3. Såfremt vilkårene for en tilladelse, jf. stk. 2, ikke  

 overholdes, kan tilladelsen tilbagekaldes.
 § 4. Koncessionshaveren betaler til staten en årlig ydelse, der  

 udgør 4 pct. af koncessionshaverens og dennes datterselskabers årlige  

 nettoindtægter på eneretsområderne.
 Stk. 2. Kommunikationsministeren fastsætter de nærmere regler for  

 ydelsens beregning og betaling og kan herunder træffe bestemmelse om visse  

 aktivitetsområders undtagelse fra det i stk. 1 nævnte beregningsgrundlag.
 § 5. Kommunikationsministeren pålægger formanden og næstformanden  

 i koncessionshaverens bestyrelse pligt til at give ministeren underretning om  

 sådanne forhold vedrørende koncessionshaverens virksomhed, som ministeren  

 måtte skønnes at have interesse i at være bekendt med.
 § 6. Koncessionshaveren opretter efter forhandling med bestyrelsen  

 for Danmarks Radio og med den centrale bestyrelse for TV 2 de  

 senderstationer, som er nødvendige for Danmarks Radios og TV 2's spredning af  

 lyd- og billedprogrammer, og varetager stationernes drift.
 Stk. 2. De nærmere betingelser for afholdelse og betaling af  

 koncessionshaverens udgifter i forbindelse med udførelsen af de i stk. 1  

 nævnte opgaver samt for de kontributions- og distributionsnet, som benyttes i  

 forbindelse hermed, kan fastsættes af kommunikationsministeren.
 Stk. 3. Koncessionshaveren fremskaffer sendekapacitet til  

 udsendelse af Danmarks Radios kortbølgeprogrammer, jf. § 14 b i lov om radio-  

 og fjernsynsvirksomhed.
 § 7. Kommunikationsministeren pålægger koncessionshaverens ansatte  

 samt de i koncessionshaverens datterselskaber ansatte at hemmeligholde al  

 kommunikation via nettet såvel som navne på brugere af nettet.
 Stk. 2. Bestemmelserne i borgerlig straffelovs § 152 og §§ 152  

 d-152 f finder tilsvarende anvendelse for den, der er eller har været ansat  

 hos koncessionshaveren eller i koncessionshaverens datterselskaber.
 § 8. Kommunikationsministeren fastsætter i koncessionen  

 bestemmelser, hvorved koncessionen med eet års varsel kan bringes til ophør  

 gennem indløsning af de privatejede aktier i det koncessionshavende selskab  

 til kurs 125. Sådan indløsning kan ske første gang den 1. marts 1997 og  

 fremdeles hvert femte år.
§ 9. Uanset bestemmelsen i § 8 kan kommunikationsministeren  

 tilbagekalde koncessionen, såfremt de heri fastsatte bestemmelser overtrædes.  

 Ved overtrædelse af koncessionens bestemmelser kan kommunikationsministeren  

 endvidere pålægge koncessionshaveren en bod på indtil 1 mio. kr.  

 Kommunikationsministeren kan fastsætte dagbøder på indtil 50.000 kr. pr. dag  

 med henblik på at fremtvinge, at koncessionshaveren efterlever påbud givet i  

 medfør af koncessionen.
Der er udpantningsret for beløbene.
 § 10. I forskrifter, som udfærdiges i medfør af § 3, kan der  

 fastsættes straf af bøde for overtrædelse af bestemmelser i forskrifterne.
 Stk. 2. Er overtrædelsen begået af et aktieselskab,  

 anpartsselskab, andelsselskab eller lignende, kan bødeansvar pålægges  

 selskabet som sådant.
§ 11. For statstjenestemænd i statsvirksomheden Statens  

 Teletjeneste, som pr. 1. januar 1991 eller på et tidspunkt indtil 2 år  

 derefter overgår fra staten til ansættelse hos Statens Teletjeneste A/S,  

 såvel som for statstjenestemænd, der frivilligt lader sig udlåne til Statens  

 Teletjeneste A/S, afholder staten udgifter til pension efter  

 tjenestemandspensionsloven.
Selskabet indbetaler løbende pensionsbidrag til  

 staten for det tidsrum, hvor den ansatte optjener pensionsalder i selskabet.
 Stk. 2. Pensionsbidragets størrelse fastsættes af  

 finansministeren.
 § 12. I lov om radio- og fjernsynsvirksomhed, jf.  

 lovbekendtgørelse nr. 339 af 22. maj 1990, foretages følgende ændringer:
 1. I § 3, stk. 1, nr. 1, 1. pkt., og nr. 2, § 5, stk.  

 2, og § 5 a, stk. 3, 1. pkt., og stk. 4, udgår  

 »regional«, i § 5, stk. 1, nr. 5, ændres »de regionale  

 televirksomheders« til: »televirksomhedernes«, i § 5, stk.  

 3, 1. pkt., udgår »regionale«, og i § 5 a, stk. 2,  

 ændres »den regionale« til: »vedkommende«.
2. § 4, stk. 1 og 2, ophæves.
Stk. 3, der  

 herefter bliver stk. 1, affattes således:
»De anlæg, som er påkrævede til fremføring af programmer som nævnt i  

 § 3, stk. 1, til den pågældende televirksomhed, etableres i henhold til den i  

 § 2 i lov om visse forhold på telekommunikationsområdet meddelte  

 koncession.« 3. § 14 b, stk. 2, ophæves.
 Stk. 3 bliver herefter stk. 2.
 § 13. Loven træder i kraft dagen efter bekendtgørelsen i  

 Lovtidende.
 § 14. Loven gælder ikke for Færøerne og Grønland.
