Nr LSF 43 Forslag til Lov om film Fremsat af kulturministeren (Jytte Hilden) den 30. oktober 1996 Vedtaget ved tredjebehandling den 27. februar 1997 Lov nr. 186 af 12/03/1997 Kapitel 1 Formål § 1. Lovens formål er at fremme filmkunst, filmkultur og  

 biografkultur i Danmark.
 Stk. 2. Ved film forstås i denne lov levende billeder af enhver  

 art uanset optagelses- og forevisningsform, herunder fotografiske film og  

 videogrammer, bortset fra tv-udsendelser.
Kapitel 2 Det Danske Filminstitut § 2. Det Danske Filminstitut har følgende opgaver:
 1) At yde økonomisk støtte til udvikling, manuskriptudarbejdelse,  

 produktion, lancering og forevisning af danske film og at sikre distribution  

 af danske film.
 2) At udbrede kendskabet til danske og udenlandske film i Danmark og at  

 fremme salget af og kendskabet til danske film i udlandet.
 3) At sikre bevarelsen af film og dokumentationsmateriale om film, at  

 indsamle film- og tv-litteratur, at forske og at gøre samlingerne  

 tilgængelige for offentligheden.
 4) At sørge for et bredt udbud af publikumsrettede aktiviteter om film.
 5) At sikre en løbende dialog med filmbranchen og væsentlige brugergrupper  

 om instituttets virksomhed.
 6) At fremme professionelt eksperimenterende filmkunst og talentudvikling  

 gennem drift af værksteder.
 7) At sikre produktion af oplysende film bl.a. til undervisningsbrug.
 Stk. 2. Instituttet kan yde støtte til den selvejende institution  

 Det Danske Filmstudie og anden filmstudievirksomhed.
 Stk. 3. Herudover kan instituttet yde støtte til andre aktiviteter  

 til fremme af filmkunst, filmkultur og biografkultur i Danmark.
Bestyrelse § 3. Det Danske Filminstitut ledes af en bestyrelse på indtil 7  

 medlemmer, der beskikkes af kulturministeren.
 Stk. 2 . 3 medlemmer udpeges af kulturministeren og skal  

 repræsentere kulturel, mediemæssig og ledelsesmæssig indsigt.
 Stk. 3. Rådet for Spillefilm, Rådet for Kort- og Dokumentarfilm og  

 Museumsrådet, jf. § 8, udpeger hver et medlem til bestyrelsen.
 Stk. 4. Medarbejderne ved instituttet kan vælge et medlem til  

 bestyrelsen.
 Stk. 5. Blandt bestyrelsens medlemmer udpeger kulturministeren  

 formand og næstformand.
 Stk. 6. Medlemmer af bestyrelsen må ikke være repræsentanter for  

 eller ansat i eller økonomisk interesseret i virksomheder for produktion,  

 udlejning eller forevisning af film eller have filmfaglige tillidsposter.  

 Kulturministeren kan i særlige tilfælde fravige denne bestemmelse.
 Stk. 7. Medlemmer af bestyrelsen må ikke være ansat i de  

 konsulentstillinger, der er nævnt i § 4, stk. 4 og 5.
Stk. 8 . Beskikkelserne gælder for 4 år.
Umiddelbar genbeskikkelse  

 kan kun finde sted en gang.
Udtræder et medlem i beskikkelsesperioden,  

 beskikkes et nyt medlem for den resterende del af perioden.
 Stk. 9. Bestyrelsen fastsætter selv sin forretningsorden.
 § 4. Bestyrelsen er den øverste ledelse af Det Danske Filminstitut  

 og har ansvaret for fastsættelse og opfølgning af instituttets overordnede  

 målsætninger til fremme af dansk film.
 Stk. 2. Bestyrelsen har over for kulturministeren det overordnede  

 ansvar for overholdelsen af de bestemmelser, der er fastsat for instituttets  

 virksomhed.
 Stk. 3. Bestyrelsen ansætter en direktion.
 Stk. 4. Bestyrelsen ansætter efter indstilling fra Rådet for  

 Spillefilm indtil 3 konsulenter samt en børnefilmkonsulent for  

 spillefilmområdet, jf. § 6.
 Stk. 5. Bestyrelsen ansætter efter indstilling fra Rådet for Kort-  

 og Dokumentarfilm indtil 3 konsulenter samt en børnefilmkonsulent for kort-  

 og dokumentarfilmområdet, jf. § 6.
 Stk. 6 . Bestyrelsen nedsætter de råd, der er nævnt i § 8.
 Direktion § 5. Den daglige ledelse af Det Danske  

 Filminstitut varetages af en direktion, som ledes af en administrerende  

 direktør.
 Konsulentordningen m.v. § 6. Konsulenterne foretager den  

 endelige kunstneriske vurdering af manuskript- og produktionsforslag og  

 afgiver forslag til direktionen om anvendelsen af de midler, som er til  

 rådighed til manuskriptudarbejdelse og produktion af spillefilm og kort- og  

 dokumentarfilm og til indkøb af kort- og dokumentarfilm, jf. dog § 7.
 Stk. 2. Konsulenterne må ikke være repræsentanter for eller ansat  

 i eller økonomisk interesseret i virksomheder for produktion, udlejning eller  

 forevisning af film eller have filmfaglige tillidsposter.
 § 7. Det Danske Filminstitut kan efter nærmere regler herom  

 fastsat af kulturministeren i den vedtægt, der er nævnt i § 10, yde støtte  

 med op til 60 pct. af omkostningerne til produktion af spillefilm uden  

 forudgående konsulentbehandling.
Råd § 8. Rådet for Spillefilm, Rådet for Kort- og Dokumentarfilm og  

 Museumsrådet rådgiver Det Danske Filminstituts ledelse om henholdsvis  

 spillefilm, kort- og dokumentarfilm og instituttets museumsvirksomhed.
Hvert  

 råd består af 5 medlemmer, som udpeges for en periode af 4 år.
Umiddelbar  

 genudpegning kan kun finde sted en gang.
Udtræder et medlem i perioden,  

 udpeges et nyt medlem for den resterende del af perioden.
 Stk. 2. Rådet for Spillefilm består af 3 repræsentanter for  

 filmbranchen og 2 medlemmer med mediemæssig og kulturel indsigt, der udpeges  

 af det i § 9 nævnte kontaktudvalg.
 Stk. 3. Rådet for Kort- og Dokumentarfilm består af 3  

 repræsentanter for filmbranchen og 2 medlemmer med mediemæssig og kulturel  

 indsigt, der udpeges af det i § 9 nævnte kontaktudvalg.
 Stk. 4. Medlemmer af Museumsrådet skal repræsentere museumsfaglig,  

 filmhistorisk, forskningsmæssig og branchemæssig indsigt.
 Stk. 5. Rådene vælger selv formand og næstformand.
 Stk. 6. Rådenes forretningsorden fastsættes af bestyrelsen efter  

 indstilling fra rådene.
 Stk. 7. Medlemmer af rådene må ikke være ansat i de  

 konsulentstillinger, der er nævnt i § 4, stk. 4 og 5.
Kontaktudvalg § 9. Til at varetage kontakten med Det Danske Filminstituts  

 brugere og publikum nedsætter bestyrelsen et kontaktudvalg, der sammensættes  

 af bruger- og publikumorganisationer og interessegrupper.
Kontaktudvalget har  

 til opgave at følge instituttets virksomhed og afgive forslag herom til  

 bestyrelsen og at udpege 2 medlemmer til Rådet for Spillefilm og 2 medlemmer  

 til Rådet for Kort- og Dokumentarfilm, jf. § 8, stk. 2 og 3. Kontaktudvalget  

 mødes mindst en gang årligt.
Vedtægt § 10. Kulturministeren fastsætter efter forslag fra bestyrelsen i  

 en vedtægt nærmere regler om Det Danske Filminstituts opgaver og kan herunder  

 bestemme, at instituttet har flere opgaver inden for filmområdet end dem, der  

 er nævnt i § 2. I vedtægten fastsættes endvidere nærmere regler om udpegning  

 af en medarbejderrepræsentant til bestyrelsen, jf. § 3, stk. 4, om  

 instituttets interne kompetencefordeling, om udpegning og sammensætning af og  

 opgaver m.v. for de råd og det kontaktudvalg, der er nævnt i §§ 8 og 9, og om  

 støtte til produktion uden forudgående konsulentbehandling, jf. § 7.  

 Kulturministeren fastsætter endvidere i vedtægten efter forslag fra  

 bestyrelsen regler om konsulentordningen.
Bevillinger § 11. På de årlige finanslove fastsættes særskilte  

 produktionsbevillinger til henholdsvis spillefilm og kort- og dokumentarfilm.
 Stk. 2. Mindst 25 pct. af de midler, som afsættes til produktion  

 af spillefilm og til produktion af kort- og dokumentarfilm, skal anvendes til  

 film for børn og unge.
Kapitel 3 Afleveringspligt § 12. Af enhver dansk film, der forevises offentligt, skal  

 producenten på begæring aflevere et eksemplar til Det Danske Filminstitut og  

 et fuldstændigt sæt af de til reklame- og undervisningsbrug fremstillede  

 billeder og materiale m.v. fra filmen.
Såfremt der efter denne lov er ydet  

 støtte til filmens produktion, skal afleveringen ske vederlagsfrit.
 Stk. 2. Senest to år efter en dansk films første offentlige  

 forevisning i Danmark skal producenten af egen drift vederlagsfrit aflevere  

 en god kopi af filmen til instituttet.
 Stk. 3. Negativer til danske film, der har været forevist  

 offentligt, og negativer til de til reklame- og undervisningsbrug  

 fremstillede billeder fra film må ikke tilintetgøres, førend de vederlagsfrit  

 har været tilbudt instituttet og dette har erklæret ikke at ville overtage  

 dem.
 Stk. 4. Reglerne i stk. 1 og 3 finder tilsvarende anvendelse på  

 danske film, der ikke har været forevist offentligt, men som har været sat i  

 distribution med henblik på at nå ud til bredere kredse.
 Stk. 5. Kan producenten ikke entydigt identificeres, kan  

 instituttet bestemme, at afleveringspligten overgår til distributøren.
 § 13. Af enhver dansk film, der distribueres og sælges i Danmark i  

 videokassetteform i over 50 eksemplarer, skal distributøren af egen drift  

 vederlagsfrit aflevere en ubrugt kopi til Det Danske Filminstitut.
 § 14. Afgår den afleveringspligtige ved døden, eller kommer  

 vedkommende under konkurs, påhviler afleveringspligten boet.
 § 15. Kulturministeren kan fastsætte nærmere regler om  

 afleveringsformen, herunder om afleveringsterminer, samt om, hvilke  

 oplysninger der skal ledsage det afleverede, og i hvilke tilfælde Det Danske  

 Filminstitut kan yde delvis godtgørelse af udgifter forbundet med  

 afleveringen.
 Stk. 2. Kulturministeren kan fastsætte nærmere regler om bevaring  

 og tilgængelighed af de afleverede film og videogrammer.
 Stk. 3. Kulturministeren kan fastsætte nærmere regler om, at visse  

 typer film og videogrammer undtages fra afleveringspligten, og om kassation  

 af eksemplarer, som ikke skønnes egnede til bevaring.
 § 16. Det Danske Filminstitut må ikke forretningsmæssigt udnytte  

 det materiale, som er afleveret til instituttet i henhold til §§ 12 og 13.
Kapitel 4 Danske og koproducerede film § 17. Ved en dansk film forstås i denne lov en film, der har dansk producent.
Endvidere skal filmen være indspillet på dansk eller rumme en særlig kunstnerisk eller teknisk indsats, som medvirker til fremme af filmkunst og filmkultur i Danmark.
Stk. 2. Ved en dansk producent forstås 1) en person, der har dansk statsborgerskab eller har bopæl her i landet, 2) et aktieselskab eller anpartsselskab, der er registreret her i landet, 3) en statslig eller kommunal institution, 4) et andet her i landet hjemmehørende selskab med begrænset ansvar,  

 herunder fonde og foreninger, hvis direktørerne og flertallet af  

 bestyrelsesmedlemmerne har dansk statsborgerskab eller har bopæl her i  

 landet, eller 5) et udenlandsk aktieselskab eller anpartsselskab, der har indregistreret  

 filial hos Erhvervs- og Selskabsstyrelsen, eller et andet udenlandsk selskab  

 med begrænset ansvar, for så vidt filialbestyreren har dansk statsborgerskab  

 eller har bopæl her i landet.
 Stk. 3. En film, der er optaget ved samarbejde med en eller flere  

 udenlandske producenter og mindst en dansk producent (koproduktion), kan  

 betragtes som dansk under forudsætning af, at der er et rimeligt forhold  

 mellem den danske og den udenlandske økonomiske indsats og indflydelse på  

 produktionen og mellem indsatsen fra hver side i kunstnerisk eller i teknisk  

 henseende.
 Stk. 4. Kravet om bopæl, statsborgerskab, hjemsted m.v. her i  

 landet efter stk. 2 bortfalder, hvis internationale aftaler, herunder  

 traktaten om Det Europæiske Fællesskab, aftalen om Det Europæiske Økonomiske  

 Samarbejdsområde og overenskomsten om fællesnordisk arbejdsmarked, kræver  

 det.
Kapitel 5 Kommunal og amtskommunal filmvirksomhed § 18. En kommune eller amtskommune kan producere film med henblik  

 på varetagelse af opgaver, som kommunen eller amtskommunen kan varetage i medfør af lovgivningen.
Kommuner og amtskommuner kan endvidere forevise og udleje film samt yde støtte i form af tilskud, lån eller garanti for lån til filmproduktion, filmudlejning og biografvirksomhed.
Kapitel 6 Medierådet for Børn og Unge § 19. Kulturministeren nedsætter Medierådet for Børn og Unge, som skal vejlede forældre m.fl. om egnetheden af film m.v. for børn og unge.
Medierådet skal derudover rådgive og bistå ministeren og kan på eget initiativ behandle ethvert spørgsmål om films egnethed for børn og unge.
 Stk. 2. Kulturministeren fastsætter nærmere regler om Medierådet,  

 herunder om rådets sammensætning.
 § 20. Enhver film, der vises offentligt for eller erhvervsmæssigt  

 sælges, udlejes eller udlånes offentligt i Danmark til børn under 11 og 15  

 år, skal forinden være godkendt for børn i den pågældende aldersgruppe af  

 Medierådet for Børn og Unge, jf. dog stk. 3.
Stk. 2. Medierådets afgørelse træffes på baggrund af en vurdering  

 af, om filmene kan antages at være skadelige for børn i den pågældende  

 aldersgruppe.
Medierådet kan til brug for vurderingen indkalde nærmere  

 oplysninger om filmenes indhold.
Medierådets afgørelse kan være, 1) at filmen godkendes for alle, 2) at filmen godkendes for alle, men frarådes for børn, der ikke er fyldt  

 7 år, 3) at filmen godkendes for børn, der er fyldt 11 år, 4) at filmen godkendes for børn, der er fyldt 15 år.
 Stk. 3. Alle film må dog vises offentligt for børn, der er fyldt 7  

 år og er ledsaget af en af forældrene eller en anden voksen.
Stk. 4. Kulturministeren fastsætter regler om opkrævning af gebyr  

 til hel eller delvis dækning af udgifter forbundet med Medierådets vurdering  

 af film.
Gebyrernes størrelse fastsættes af kulturministeren.
 § 21. Den, der foreviser film offentligt, eller den, der  

 erhvervsmæssigt sælger, udlejer eller på anden måde udbreder film offentligt  

 i Danmark, har pligt til efter nærmere regler herom fastsat af  

 kulturministeren at mærke eller på anden måde oplyse om films egnethed for  

 børn og unge i overensstemmelse med Medierådet for Børn og Unges vurderinger  

 herom.
 Stk. 2. Kulturministeren fastsætter efter drøftelse med Medierådet  

 nærmere regler om mærkning m.v. og kan herunder bestemme, at visse film skal  

 mærkes m.v. uden rådets vurdering, og at visse film kan undtages fra mærkning  

 m.v.
Kapitel 7 Klager § 22. Klager over afgørelser, som er truffet af Det Danske  

 Filminstitut i henhold til denne lov eller efter regler fastsat i medfør af  

 loven, kan kun indbringes for kulturministeren, hvis klagen vedrører retlige  

 spørgsmål.
 § 23. Klager over afgørelser, som er truffet af Medierådet for  

 Børn og Unge i henhold til denne lov eller efter regler fastsat i medfør af  

 loven, kan kun indbringes for kulturministeren, hvis klagen vedrører retlige  

 spørgsmål.
 Stk. 2. Kulturministeren kan dog fastsætte regler om videregående  

 klageadgang for afgørelser truffet i henhold til § 20, stk. 1, og kan i  

 forbindelse hermed fastsætte gebyrer til hel eller delvis dækning af udgifter  

 til behandling af klager.
Kapitel 8 Regnskab og revision § 24 . De, der modtager tilskud i henhold til denne lov, skal aflægge regnskab herfor.
Regnskabet revideres af den af tilskudsmodtageren valgte revisor i henhold til reglerne om god revisionsskik.
 Stk. 2. Kulturministeren fastsætter nærmere regler for  

 regnskabsaflæggelsen, herunder om revisionskompetencen og revisionens  

 udførelse.
Kapitel 9 Straffebestemmelser § 25. Overtrædelse af § 12, § 13, § 20, stk. 1, eller § 21, stk.  

 1, straffes med bøde.
 Stk. 2. I regler, som udstedes i medfør af lovens § 15 og § 21,  

 stk. 2, kan der fastsættes straf af bøde for overtrædelse af bestemmelserne.
 Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
Kapitel 10 Ikrafttrædelses- og overgangsbestemmelser § 26. Kulturministeren fastsætter tidspunktet for lovens ikrafttræden.
Kulturministeren kan herunder fastsætte, at lovens bestemmelser træder i kraft på forskellige tidspunkter.
 Stk. 2 . Kulturministeren kan fastsætte, at følgende love eller  

 dele af følgende love ophæves:
 1) Filmloven, jf. lovbekendtgørelse nr. 342 af 2. maj 1996.
 2) Lov om filmcensur, jf. lovbekendtgørelse nr. 211 af 30. maj 1980.
 3) Lov om mærkning af videogrammer, jf. lovbekendtgørelse nr. 34 af 25.  

 januar 1996.
 Stk. 3. Regler, der er fastsat med hjemmel i de love, der er nævnt  

 i stk. 2, bortset fra bekendtgørelse nr. 283 af 30. april 1993 om  

 fremgangsmåden ved indeholdelse i løn m.v. for misligholdte lån ydet i  

 henhold til den tidligere lovgivning om film og biografer, forbliver i kraft,  

 indtil de ophæves eller afløses af regler fastsat i medfør af denne lov.
 Stk. 4. Kulturministeren beskikker de i § 8 nævnte råd første  

 gang.
 Stk. 5. Det første kontaktudvalg, jf. § 9, beskikkes af  

 kulturministeren.
 Stk. 6. Den første vedtægt, jf. § 10, fastsættes af  

 kulturministeren efter drøftelse med de siddende bestyrelser for Det Danske  

 Filminstitut og Statens Filmcentral.
 Stk. 7. Bestemmelserne i kapitel 6 om Medierådet for Børn og Unge  

 gælder for film, der forevises offentligt, fremstilles eller indføres med  

 henblik på erhvervsmæssigt salg eller udleje eller anden offentlig udbredelse  

 i Danmark, efter at kulturministeren har nedsat Medierådet og har udstedt  

 regler i medfør af §§ 19-21.
 Stk. 8. Afgørelser om films egnethed for børn under henholdsvis 12  

 og 16 år truffet i henhold til lov om filmcensur, jf. lovbekendtgørelse nr.  

 211 af 30. maj 1980, og lov om mærkning af videogrammer, jf.  

 lovbekendtgørelse nr. 34 af 25. januar 1996, skal fra tidspunktet for  

 ikrafttrædelsen af denne lovs kapitel 6 betragtes som en afgørelse, jf. § 20,  

 stk. 1.
 § 27. Loven gælder ikke for Grønland og Færøerne.
Oprindeligt fremsat forslag Kapitel 1 Formål § 1. Lovens formål er at fremme filmkunst, filmkultur og  

 biografkultur i Danmark.
 Stk. 2. Ved film forstås i denne lov levende billeder af enhver  

 art uanset optagelses- og forevisningsform, herunder fotografiske film og  

 videogrammer, bortset fra tv-udsendelser.
Kapitel 2 Det Danske Filminstitut § 2. Det Danske Filminstitut har følgende opgaver:
 1) At yde økonomisk støtte til udvikling, manuskriptudarbejdelse,  

 produktion, lancering og forevisning af danske film og at sikre distribution  

 af danske film.
 2) At udbrede kendskabet til danske og udenlandske film i Danmark og at  

 fremme salget af og kendskabet til danske film i udlandet.
 3) At sikre bevarelsen af film og dokumentationsmateriale om film, at  

 indsamle film- og tv-litteratur, at forske og at gøre samlingerne  

 tilgængelige for offentligheden.
 4) At sørge for et bredt udbud af publikumsrettede aktiviteter om film.
 5) At sikre en løbende dialog med filmbranchen og væsentlige brugergrupper  

 om instituttets virksomhed.
 6) At fremme professionelt eksperimenterende filmkunst og talentudvikling  

 gennem drift af værksteder.
 7) At sikre produktion af oplysende film bl.a. til undervisningsbrug.
 Stk. 2. Instituttet kan yde støtte til den selvejende institution  

 Det Danske Filmstudie og anden filmstudievirksomhed.
Bestyrelse § 3. Det Danske Filminstitut ledes af en bestyrelse på indtil 7  

 medlemmer, der beskikkes af kulturministeren.
 Stk. 2 . 3 medlemmer udpeges af kulturministeren og skal  

 repræsentere kulturel, mediemæssig og ledelsesmæssig indsigt.
 Stk. 3. Rådet for Spillefilm, Rådet for Kort- og Dokumentarfilm og  

 Museumsrådet, jf. § 8, udpeger hver et medlem til bestyrelsen.
 Stk. 4. Medarbejderne ved instituttet kan vælge et medlem til  

 bestyrelsen.
 Stk. 5. Blandt bestyrelsens medlemmer udpeger kulturministeren  

 formand og næstformand.
 Stk. 6. Medlemmer af bestyrelsen må ikke være repræsentanter for  

 eller ansat i eller økonomisk interesseret i virksomheder for produktion,  

 udlejning eller forevisning af film eller have filmfaglige tillidsposter.  

 Kulturministeren kan i særlige tilfælde fravige denne bestemmelse.
 Stk. 7. Medlemmer af bestyrelsen må ikke være ansat i de  

 konsulentstillinger, der er nævnt i § 4, stk. 4 og 5, og må ikke være  

 medlemmer af de råd, der er nævnt i § 8.
Stk. 8 . Beskikkelserne gælder for 4 år.
Umiddelbar genbeskikkelse  

 kan kun finde sted en gang.
Udtræder et medlem i beskikkelsesperioden,  

 beskikkes et nyt medlem for den resterende del af perioden.
 Stk. 9. Bestyrelsen fastsætter selv sin forretningsorden.
 § 4. Bestyrelsen er den øverste ledelse af Det Danske Filminstitut  

 og har ansvaret for fastsættelse og opfølgning af instituttets overordnede  

 målsætninger til fremme af dansk film.
 Stk. 2. Bestyrelsen har over for kulturministeren det overordnede  

 ansvar for overholdelsen af de bestemmelser, der er fastsat for instituttets  

 virksomhed.
 Stk. 3. Bestyrelsen ansætter en direktion.
 Stk. 4. Bestyrelsen ansætter efter indstilling fra Rådet for  

 Spillefilm indtil 3 konsulenter samt en børnefilmkonsulent for  

 spillefilmområdet, jf. § 6.
 Stk. 5. Bestyrelsen ansætter efter indstilling fra Rådet for Kort-  

 og Dokumentarfilm indtil 3 konsulenter samt en børnefilmkonsulent for kort-  

 og dokumentarfilmområdet, jf. § 6.
 Stk. 6 . Bestyrelsen nedsætter de råd, der er nævnt i § 8.
Direktion § 5. Den daglige ledelse af Det Danske Filminstitut varetages af  

 en direktion, som ledes af en administrerende direktør.
 Konsulentordningen mv.
 § 6. Konsulenterne foretager den endelige kunstneriske vurdering  

 af manuskript- og produktionsforslag og afgiver forslag til direktionen om  

 anvendelsen af de midler, som er til rådighed til manuskriptudarbejdelse og  

 produktion af spillefilm og kort- og dokumentarfilm og til indkøb af kort- og  

 dokumentarfilm, jf. dog § 7.
 Stk. 2. Konsulenterne må ikke være repræsentanter for eller ansat  

 i eller økonomisk interesseret i virksomheder for produktion, udlejning eller  

 forevisning af film eller have filmfaglige tillidsposter.
 § 7. Det Danske Filminstitut kan efter nærmere regler herom  

 fastsat af Kulturministeren i den vedtægt, der er nævnt i § 10, yde støtte  

 med op til 60 procent af omkostningerne til produktion af spillefilm uden  

 forudgående konsulentbehandling.
Råd § 8. Rådet for Spillefilm, Rådet for Kort- og Dokumentarfilm og  

 Museumsrådet rådgiver Det Danske Filminstituts ledelse om henholdsvis  

 spillefilm, kort- og dokumentarfilm og om instituttets museumsvirksomhed.  

 Hvert råd består af 5 medlemmer, som udpeges for en periode af 4 år.  

 Umiddelbar genudpegning kan kun finde sted en gang.
Udtræder et medlem i  

 perioden, udpeges et nyt medlem for den resterende del af perioden.
 Stk. 2. Rådet for Spillefilm består af 3 repræsentanter for  

 filmbranchen og 2 medlemmer med mediemæssig og kulturel indsigt.
 Stk. 3. Rådet for Kort- og Dokumentarfilm består af 3  

 repræsentanter for filmbranchen og 2 medlemmer med mediemæssig og kulturel  

 indsigt.
 Stk. 4. Medlemmer af Museumsrådet skal repræsentere museumsfaglig,  

 filmhistorisk, forskningsmæssig og branchemæssig indsigt.
 Stk. 5. Rådene vælger selv formand og næstformand.
 Stk. 6. Rådenes forretningsorden fastsættes af bestyrelsen efter  

 indstilling fra rådene.
 Stk. 7. Medlemmer af rådene må ikke være ansat i de  

 konsulentstillinger, der er nævnt i § 4, stk. 4 og 5.
Kontaktudvalg § 9. Til at varetage kontakten med Det Danske Filminstituts  

 brugere og publikum nedsætter bestyrelsen et kontaktudvalg, der sammensættes  

 af bruger-og publikumorganisationer og interessegrupper.
Kontaktudvalget har  

 til opgave at følge instituttets virksomhed og kan afgive forslag herom til  

 bestyrelsen.
Kontaktudvalget mødes mindst en gang årligt.
Vedtægt § 10. Kulturministeren fastsætter efter drøftelse med bestyrelsen  

 i en vedtægt nærmere regler om Det Danske Filminstituts opgaver og kan  

 herunder bestemme, at instituttet har flere opgaver inden for filmområdet end  

 dem, der er nævnt i § 2. I vedtægten fastsættes endvidere nærmere regler om  

 udpegning af en medarbejderrepræsentant til bestyrelsen, jf. § 3, stk. 4, om  

 instituttets interne kompetencefordeling, om udpegning og sammensætning af og  

 opgaver mv. for de råd og det kontaktudvalg, der er nævnt i § 8 og § 9, om  

 konsulentordningen, jf. § 6, og om støtte til produktion uden forudgående  

 konsulentbehandling, jf. § 7.
Bevillinger § 11. På de årlige finanslove fastsættes særskilte  

 produktionsbevillinger til henholdsvis spillefilm og kort- og dokumentarfilm.
 Stk. 2. Mindst 25 procent af de midler, som afsættes til  

 produktion af spillefilm og til produktion af kort- og dokumentarfilm, skal  

 anvendes til film for børn og unge.
Kapitel 3 Afleveringspligt § 12. Af enhver dansk film, der forevises offentligt, skal  

 producenten på begæring aflevere et eksemplar til Det Danske Filminstitut og  

 et fuldstændigt sæt af de til reklame- og undervisningsbrug fremstillede  

 billeder og materiale mv. fra filmen.
Såfremt der efter denne lov er ydet  

 støtte til filmens produktion, skal afleveringen ske vederlagsfrit.
 Stk. 2. To år efter en dansk films første offentlige forevisning i  

 Danmark skal producenten af egen drift vederlagsfrit aflevere en god kopi af  

 filmen til instituttet.
 Stk. 3. Negativer til danske film, der har været forevist  

 offentligt, og negativer til de til reklame- og undervisningsbrug  

 fremstillede billeder fra film må ikke tilintetgøres, førend de vederlagsfrit  

 har været tilbudt instituttet og dette har erklæret ikke at ville overtage  

 dem.
 Stk. 4. Reglerne i stk. 1 og 3 finder tilsvarende anvendelse på  

 danske film, der ikke har været forevist offentligt, men som har været sat i  

 distribution med henblik på at nå ud til bredere kredse.
 Stk. 5. Kan producenten ikke entydigt identificeres, kan  

 instituttet bestemme, at afleveringspligten overgår til distributøren.
 § 13. Af enhver dansk film, der distribueres og sælges i Danmark i  

 videokassetteform i over 50 eksemplarer, skal distributøren af egen drift  

 vederlagsfrit aflevere en ubrugt kopi til Det Danske Filminstitut.
 § 14. Afgår den afleveringspligtige ved døden, eller kommer han  

 under konkurs, påhviler afleveringspligten boet.
 § 15. Kulturministeren kan fastsætte nærmere regler om  

 afleveringsformen, herunder om afleveringsterminer, samt om hvilke  

 oplysninger der skal ledsage det afleverede, og i hvilke tilfælde Det Danske  

 Filminstitut kan yde delvis godtgørelse af udgifter forbundet med  

 afleveringen.
 Stk. 2. Kulturministeren kan fastsætte nærmere regler om bevaring  

 og tilgængelighed af de afleverede film og videogrammer.
 Stk. 3. Kulturministeren kan fastsætte nærmere regler om, at visse  

 typer film og videogrammer undtages fra afleveringspligten, og om kassation  

 af eksemplarer, som ikke skønnes egnede til bevaring.
 § 16. Det Danske Filminstitut må ikke forretningsmæssigt udnytte  

 det materiale, som er afleveret til instituttet i henhold til § 12 og § 13.
Kapitel 4 Danske og koproducerede film § 17. Ved en dansk film forstås i denne lov en film, der har dansk  

 producent.
Endvidere skal filmen være indspillet på dansk eller rumme en  

 særlig kunstnerisk eller teknisk indsats, som medvirker til fremme af  

 filmkunst og filmkultur i Danmark.
Stk. 2. Ved en dansk producent forstås 1) en person, der har dansk statsborgerskab eller har bopæl her i landet, 2) et aktieselskab eller anpartsselskab, der er registreret her i landet, 3) en statslig eller kommunal institution, 4) et andet her i landet hjemmehørende selskab med begrænset ansvar,  

 herunder fonde og foreninger, hvis direktørerne og flertallet af  

 bestyrelsesmedlemmerne har dansk statsborgerskab eller har bopæl her i  

 landet, eller 5) et udenlandsk aktieselskab eller anpartsselskab, der har indregistreret  

 filial hos Erhvervs- og Selskabsstyrelsen, eller et andet udenlandsk selskab  

 med begrænset ansvar, for så vidt filialbestyreren har dansk statsborgerskab  

 eller har bopæl her i landet.
 Stk. 3. En film, der er optaget ved samarbejde med en eller flere  

 udenlandske producenter og mindst en dansk producent (koproduktion), kan  

 betragtes som dansk under forudsætning af, at der er et rimeligt forhold  

 mellem den danske og den udenlandske økonomiske indsats og indflydelse på  

 produktionen og mellem indsatsen fra hver side af arbejdet i kunstnerisk  

 eller i teknisk henseende.
 Stk. 4. Kravet om bopæl, statsborgerskab, hjemsted mv. her i  

 landet efter stk. 2 bortfalder, hvis internationale aftaler, herunder  

 Traktaten om Det Europæiske Fællesskab, Aftalen om Det Europæiske Økonomiske  

 Samarbejdsområde og Overenskomsten om Fællesnordisk Arbejdsmarked, kræver  

 det.
Kapitel 5 Kommunal og amtskommunal filmvirksomhed § 18. Kommuner og amtskommuner kan drive virksomhed for  

 filmproduktion, filmforevisning og filmudlejning og kan yde støtte i form af  

 tilskud, lån eller garanti for lån til filmproduktion, filmudlejning og  

 biografvirksomhed.
Kapitel 6 Medierådet for Børn og Unge § 19. Kulturministeren nedsætter Medierådet for Børn og Unge, som  

 skal vejlede forældre m.fl. om egnetheden af film mv. for børn og unge.  

 Medierådet skal derudover rådgive og bistå ministeren og kan på eget  

 initiativ behandle ethvert spørgsmål om films egnethed for børn og unge.
 Stk. 2. Kulturministeren fastsætter nærmere regler om Medierådet,  

 herunder om rådets sammensætning.
 § 20. Film, der vises offentligt for, eller sælges, udlejes eller  

 udlånes offentligt i Danmark til børn og unge, skal forinden indsendes til  

 gennemsyn i Medierådet for Børn og Unge.
Stk. 2. Medierådet foretager på baggrund af gennemsynet, jf. stk.  

 1, en vurdering af filmenes egnethed for børn og unge.
Afgørelsen træffes på  

 baggrund af en vurdering af, om filmene kan antages at være skadelige for  

 børn og unge.
Rådet kan til brug for vurderingen indkalde nærmere oplysninger  

 om filmenes indhold.
 Stk. 3. Kulturministeren fastsætter efter drøftelse med Medierådet nærmere  

 regler for vurderingen af films egnethed for bestemte aldersgrupper.  

 Kulturministeren kan i denne forbindelse fastsætte regler om, at visse  

 kategorier af film er undtaget fra pligten til at indsende film til  

 gennemsyn, jf. stk. 1.
 Stk. 4. Kulturministeren kan i samråd med Medierådet fastsætte  

 regler om, at film, der af rådet er vurderet som uegnede for børn i bestemte  

 aldersgrupper, ikke må vises offentligt for børn i disse aldersgrupper,  

 medmindre børnene har følgeskab af en af forældrene eller en anden voksen.
 Stk. 5. Kulturministeren kan endvidere i samråd med Medierådet  

 fastsætte regler om, at film, der af rådet er vurderet som uegnede for børn i  

 bestemte aldersgrupper, ikke må sælges, udlejes og udlånes offentligt i  

 Danmark til børn i disse aldersgrupper, medmindre en af forældrenes samtykke  

 foreligger.
Stk. 6. Kulturministeren kan fastsætte regler om, at der i  

 forbindelse med Medierådets vurdering af film opkræves gebyr til hel eller  

 delvis dækning af udgifter forbundet hermed.
Gebyrernes størrelse fastsættes  

 af kulturministeren.
 § 21. Den, der foreviser film offentligt, eller den, der  

 erhvervsmæssigt sælger, udlejer eller på anden måde udbreder film offentligt  

 i Danmark, har pligt til efter nærmere regler herom, fastsat af  

 kulturministeren, at mærke eller på anden måde oplyse om films egnethed for  

 børn og unge i overensstemmelse med Medierådet for Børn og Unges vurderinger  

 herom.
 Stk. 2. Kulturministeren fastsætter efter drøftelse med Medierådet  

 nærmere regler om mærkning mv. og kan herunder bestemme, at visse film skal  

 mærkes mv. uden rådets vurdering, og at visse film kan undtages fra mærkning  

 mv.
Kapitel 7 Klager § 22. Klager over afgørelser, som er truffet af Det Danske  

 Filminstitut i henhold til denne lov eller efter regler fastsat i medfør af  

 loven, kan kun indbringes for kulturministeren, hvis klagen vedrører retlige  

 spørgsmål.
 § 23. Klager over afgørelser, som er truffet af Medierådet for  

 Børn og Unge i henhold til denne lov eller efter regler fastsat i medfør af  

 loven, kan kun indbringes for kulturministeren, hvis klagen vedrører retlige  

 spørgsmål.
 Stk. 2. Kulturministeren kan dog fastsætte regler om videregående  

 klageadgang for afgørelser truffet efter regler fastsat i medfør af § 20,  

 stk. 4 og 5.
Kapitel 8 Regnskab og revision § 24 . De, der modtager tilskud i henhold til denne lov, skal  

 aflægge regnskab herfor.
Regnskabet revidereres af den af tilskudsmodtageren  

 valgte revisor i henhold til reglerne om god revisionsskik.
 Stk. 2. Kulturministeren fastsætter nærmere regler for  

 regnskabsaflæggelsen, herunder om revisionskompetencen og revisionens  

 udførelse.
Kapitel 9 Straffebestemmelser § 25. Overtrædelser af § 12, § 13, § 20, stk. 1 og § 21, stk. 1,  

 straffes med bøde.
 Stk. 2. I regler, som udstedes i medfør af lovens § 15, § 20, stk.  

 4 og 5 og § 21, stk. 2 kan der fastsættes straf af bøde for overtrædelse af  

 bestemmelserne.
 Stk. 3. Der kan pålægges selskaber mv. (juridiske personer)  

 strafansvar efter reglerne i straffelovens 5. kapitel.
Kapitel 10 Ikrafttrædelses- og overgangsbestemmelser § 26. Kulturministeren fastsætter tidspunktet for lovens  

 ikrafttræden.
Kulturministeren kan herunder fastsætte, at lovens bestemmelser  

 træder i kraft på forskellige tidspunkter.
 Stk. 2 . Kulturministeren kan fastsætte, at følgende love eller  

 dele af følgende love ophæves:
1) filmloven, jf. lovbekendtgørelse nr. 342 af 2. maj 1996 2) lov om filmcensur, jf. lovbekendtgørelse nr. 211 af 30. maj 1980 3) lov om mærkning af videogrammer, jf. lovbekendtgørelse nr. 34 af 25.  

 januar 1996.
 Stk. 3. Regler, der er fastsat med hjemmel i de love, der er nævnt  

 i stk. 2, bortset fra bekendtgørelse nr. 283 af 30. april 1993 om  

 fremgangsmåden ved indeholdelse i løn mv. for misligholdte lån ydet i henhold  

 til den tidligere lovgivning om film og biografer, forbliver i kraft indtil  

 de ophæves eller afløses af regler fastsat i medfør af denne lov.
 Stk. 4. Den siddende bestyrelse for Det Danske Filminstitut  

 nedsætter det i § 8 nævnte Råd for Spillefilm første gang.
 Stk. 5. Den siddende bestyrelse for Statens Filmcentral nedsætter  

 det i § 8 nævnte Råd for Kort-og Dokumentarfilm første gang.
 Stk. 6. Kulturministeren beskikker det i § 8 nævnte Museumsråd  

 første gang.
 Stk. 7. Bestemmelserne i kapitel 6 om Medierådet for Børn og Unge  

 gælder for film, der forevises offentligt, fremstilles eller indføres med  

 henblik på erhvervsmæssig salg eller udleje eller anden offentlig udbredelse  

 i Danmark, efter at kulturministeren har nedsat Medierådet og har udstedt  

 regler i medfør af § 19, § 20 og § 21.
 Stk. 8. Afgørelser om films egnethed for børn under henholdsvis 12  

 og 16 år, truffet i henhold til lov om filmcensur, jf. lovbekendtgørelse nr.  

 211 af 30. maj 1980, og lov om mærkning af videogrammer, jf.  

 lovbekendtgørelse nr. 34 af 25. januar 1996, skal fra tidspunktet for  

 ikrafttrædelsen af denne lovs kapitel 6 betragtes som en vurdering af films  

 egnethed for børn og unge, jf. § 20, stk. 2.
 § 27. Loven gælder ikke for Grønland og Færøerne.
Bemærkninger til lovforslaget Almindelige bemærkninger Lovforslaget omhandler:
1. Ny organisationsstruktur for filminstitutionerne 2. Nyt medieråd for børn og unge A.
Baggrunden for lovforslaget 1. Ny organisationsstruktur for filminstitutionerne Filmhuset i København skal bl.a. huse Det Danske Filminstitut, Statens  

 Filmcentral og Det Danske Filmmuseum og samtidig danne ramme omkring et bredt  

 udbud af publikumsrettede aktiviteter.
Filmhuset skal således være et  

 kraftcenter og samlingspunkt for udviklingen af dansk film og filmkultur.
I forbindelse med de tre filminstitutioners indflytning i Filmhuset har  

 det været naturligt at rejse spørgsmålet om, hvilke organisatoriske  

 forandringer der vil være hensigtsmæssige, hvis visionerne med Filmhuset skal  

 realiseres.
Derfor bad kulturministeren konsulentfirmaet Performance A/S om  

 at undersøge, om det ville være hensigtsmæssigt at ændre organisationen af  

 filminstitutionerne i forbindelse med indflytningen i Filmhuset.
På baggrund af ca. 60 interview af bl.a. folk fra filmbranchen og  

 medarbejdere, bestyrelsesmedlemmer og medlemmer af den daglige ledelse i de 3  

 institutioner afgav konsulentfirmaet sin rapport den 31. marts 1996. Resume  

 af rapporten er optrykt som bilag til lovforslaget.
Hovedindholdet af det  

 forslag, som konsulentfirmaet fremkom med i rapporten, var, at Det Danske  

 Filminstitut, Statens Filmcentral og Det Danske Filmmuseum skal samles i en  

 institution med en bestyrelse.
Forslaget har været udgangspunkt for en dialog  

 mellem filminstitutionerne, filmbranchen og Kulturministeriet, hvorefter et  

 udkast til ny filmlov blev udsendt til høring i en bred kreds i slutningen af  

 maj.
I lovforslaget foreslås det at samle de opgaver, som i dag varetages af  

 Det Danske Filminstitut, Statens Filmcentral og Det Danske Filmmuseum, i en  

 fælles institution, der skal have navnet Det Danske Filminstitut.
De tre  

 institutioner er enige om, at dette navn er bedst egnet til at give den nye  

 institution en samlet profil såvel i Danmark som i udlandet, hvor »Film  

 Institute« er en almindelig betegnelse for en institution af denne art.  

 Der lægges samtidig vægt på både at videreføre de traditioner, som de tre  

 institutioner har oparbejdet gennem deres mangeårige virke, og at udnytte de  

 nye muligheder for samarbejde på tværs af de tidligere institutioners  

 områder, der opstår efter indflytningen i Filmhuset.
2. Nyt medieråd for børn og unge Fremskridtspartiet fremsatte den 12. marts 1996 forslag til lov om  

 ophævelse af lov om filmcensur og af lov om mærkning af videogrammer (L 217),  

 som under lovforslagets 1. behandling i Folketinget blev støttet af et  

 flertal af partierne.
 Da det fortsat vurderes som væsentligt, at forældrene m.fl. informeres om,  

 hvorvidt film kan antages at være egnede eller ej for børn og unge, har  

 regeringen besluttet, at der i stedet skal oprettes et råd med repræsentanter  

 fra bl.a. filmbranchen og personer med professionel viden om børn og unge,  

 som skal vejlede forældre m.fl. om films egnethed for børn og unge, jf.  

 kapitel 6 i lovforslaget.
Forslaget stemmer godt overens med de anbefalinger, som i marts 1995 blev  

 offentliggjort af det udvalg, som regeringen havde nedsat om de levende  

 billeders skadelige virkninger i forhold til børn og unge.
Rapporten  

 »Medievold - børn og unge« anbefaler en styrkelse af oplysningen  

 til forældre om levende billeders indflydelse på børn og unge i både positiv  

 og negativ retning, således at forældrene - holder sig orienteret om, hvad deres børn ser - taler med børnene og de unge om det sete - hjælper børnene til at finde programmer, der passer til deres  

 udviklingstrin - taler med børnene og de unge om de voldsskildringer, de ser og om  

 voldens funktion i programmerne.
Bl.a. i lyset af det store medieudbud fra de mange tv-kanaler er der også  

 internationalt overvejelser om at flytte vægten fra censur til oplysning.
På  

 en nylig afholdt international filmcencurkonference i London blev de nyeste  

 forskningsresultater i levende billeders påvirkning af børn og unge fremlagt.  

 En af konklusionerne var, at medieudbuddet nu er så stort og varieret, at  

 forbud og kontrol ikke længere er effektive midler til beskyttelse af børn og  

 unge mod skadelige påvirkninger fra levende billeder, men at vejledningen af  

 forældrene og medieundervisningen af børnene bør styrkes.
 Intentionen med oprettelsen af Medierådet sker på denne baggrund med  

 henblik på at styrke den oplysende virksomhed om film i forhold til  

 forældrene og andre, der beskæftiger sig med børn og unge.
Lovforslaget omfatter - som det fremgår af § 1, stk. 2 - ikke  

 tv-udsendelser.
Men det vil være naturligt, at Medierådet og tv-stationerne  

 indleder en dialog om tv-udsendelsers påvirkning af børn og unge og om  

 oplysning og vejledning herom.
B.
De gældende regler 1. Ny organisationsstruktur for filminstitutionerne Den gældende lov om film (lov nr. 218 af 5. april 1989) blev vedtaget af  

 Folketinget den 30. marts 1989 og trådte i kraft den 1. maj 1989 (se  

 Folketingstidende 1988-1989, sp. 1008-1024, sp. 7918-7919 og sp. 8232-8233).
 Baggrunden for lovforslaget var bl.a. ønsket om at fremme et flerstrenget  

 filmstøttesystem og at sikre en bedre udnyttelse af de statslige bevillinger  

 til film.
På spillefilmområdet blev den såkaldte 50/50-ordning indført, som indebar,  

 at der kan ydes støtte til produktion af spillefilm uden forudgående  

 konsulentvurdering af filmenes kunstneriske kvalitet.
Der kan herefter ydes  

 støtte med 50 procent af de budgetterede produktionsomkostninger, dog ikke  

 over et vist maksimum, der blev fastsat til 3,5 mio. kr. pr. film.
Med  

 vedtagelsen af loven fulgte en bevillingsforøgelse til formålet.
 På kort- og dokumentarfilmområdet blev det præciseret, at Statens  

 Filmcentral også har til opgave at distribuere film til enkeltpersoner.
 For Det Danske Filmmuseum blev der indført en hjemmel til at udvide  

 deponeringsordningen til også at omfatte videogrammer.
 I bestyrelsen for Det Danske Filminstitut og Statens Filmcentral blev  

 filmbranchen repræsenteret som tilforordnede i stedet for som medlemmer.  

 Baggrunden var, at habilitetsproblemer i for høj grad havde udgjort et  

 problem for bestyrelsens arbejde.
 Filmjuryen og Børnefilmrådet blev nedlagt.
 Reglerne om offentlig filmforevisning, som betød, at man skulle have  

 tilladelse fra politiet til at drive biograf, blev ophævet.
 Den Danske Filmskole blev udskilt til en særlig paragraf.
Ved § 13 i lov om ændring af forskellige lovbestemmelser om inddrivelse af  

 offentlige fordringer lønindeholdelse mv. (lov nr. 380 af 6. juni 1991), der  

 blev vedtaget af Folketinget den 30. maj 1991 og trådte i kraft den 7. juni  

 1991 (se Folketingstidende 2. samling sp. 5362-5403, sp. 6818-6826, sp.  

 7179-7183) indsattes efter § 23 i kapitel 8 § 23 a vedrørende fremgangsmåden  

 ved indeholdelse af løn m.v. for misligholdte lån ydet i henhold til den  

 tidligere lovgivning om film og biografer.
Bekendtgørelse herom trådte i  

 kraft den 14. maj 1993.
Ved lov om videregående kunstneriske uddannelser, der blev vedtaget af  

 Folketinget den 22. april 1994 og trådte i kraft den 1. august 1994 (se  

 Folketingstidende sp. 6005-6019, sp. 8766-8768, sp. 9794-9795) ophævedes  

 filmlovens § 22 om Den Danske Filmskole.
Filmskolen henhører fremover under  

 lov om videregående kunstneriske uddannelser.
 Loven blev med de af ændringslovene følgende ændringer optrykt som  

 lovbekendtgørelse nr. 342 af 2. maj 1996.
2. Nyt medieråd for børn og unge Den gældende lov om filmcensur (lov nr. 135 af 29. marts 1969) blev  

 vedtaget af Folketinget den 29. marts 1969 og trådte i kraft den 1. juli  

 1969. (Se Folketingstidende sp. 226, sp. 591-610, sp. 4659-4673 og sp. 4798).  

 Loven indebærer, at enhver film, der forevises offentligt for børn under 12  

 og 16 år, forinden af Statens Filmcensur skal være godkendt for børn i den  

 pågældende aldersgruppe.
Overtrædelse heraf straffes med bøde.
Statens  

 Filmcensurs afgørelse træffes på baggrund af en vurdering af, om filmen kan  

 antages at være skadelig for børn.
Lov nr. 169 af 14. maj 1980 (se Folketingstidende, 2. samling, sp.  

 4105-4119, sp. 8572-8573, sp. 8764-8767) om ændring af lov om filmcensur, der  

 trådte i kraft den 1. august 1980, indebar at lovens bestemmelser blev  

 udvidet til også at omfatte videogrammer.
Der blev indført en ny bestemmelse  

 om, at en film kan tillades for alle, men frarådes for børn under 7 år.  

 Endelig blev der givet hjemmel til en præcisering af reglerne om, hvordan  

 annoncering af filmcensurens afgørelser skal ske.
Loven blev med de af  

 ændringsloven følgende ændringer optrykt som bekendtgørelse nr. 211 af 30.  

 maj 1980.
Den gældende lov om mærkning af videogrammer (lov nr. 435 af 1. juni 1995)  

 (se Folketingstidende sp. 7071-7083, sp. 11509-11512, sp. 11701-11702), der  

 blev vedtaget af Folketinget den 24. maj 1994, trådte i kraft den 1. maj  

 1995. I loven blev der fastsat regler om, at videogrammer (videofilm) skal  

 forsynes med oplysning om deres egnethed for børn og unge under 12 og 16 år.  

 Statens Filmcensur har foretaget vurderingen af videogrammets egnethed.  

 Videogrammer, der er mærket som uegnede for børn og unge under 12 eller 16  

 år, må ikke sælges eller udlejes til disse aldersgrupper.
Sælgere og udlejere  

 af videogrammer kan straffes med bøde, hvis videogrammet enten ikke er mærket  

 eller på trods af mærkningen udleveres til de nævnte aldersgrupper.
 Ved lov nr. 1084 af 20. december 1995 (se Folketingstidende sp. 602-603,  

 sp. 1805-1806 og sp. 1895), der trådte i kraft den 21. december 1995  

 ophævedes en revisionsbestemmelse i § 9, stk. 3. Loven blev med de af  

 ændringsloven følgende ændringer optrykt som lovbekendtgørelse nr. 34 af 25.  

 januar 1995.
C.
Lovforslaget Lovforslaget er udformet som en rammelov i den forstand, at det overlades  

 til kulturministeren - i overensstemmelse med lovforslagets bemærkninger - at  

 fastsætte de nærmere regler om bl.a. opgaver og intern kompetencefordeling  

 for Det Danske Filminstitut og om Medierådet for Børn og Unges vurderings- og  

 vejledningsvirksomhed.
Baggrunden herfor er, at på et område som levende  

 billeder, hvor teknologien og vilkårene for produktion og formidling udvikler  

 sig hurtigt, vil en detaljeret fastlæggelse af opgaver mv. i loven være  

 uhensigtsmæssig.
Der bør være mulighed for, at den nye bestyrelse for Det  

 Danske Filminstitut og det nye Medieråd selv er med til at udfylde de rammer,  

 inden for hvilke de skal agere.
1. Ny organisationsstruktur for filminstitutionerne Lovforslaget indeholder følgende hovedelementer:
- Det Danske Filminstitut etableres som en institution med opgaver inden  

 for spillefilm, kort- og dokumentarfilm og museumsvirksomhed - Instituttets øverste ledelse varetages af en bestyrelse med indtil 7  

 medlemmer.
 - Den daglige ledelse af instituttet varetages af en direktion, som ledes  

 af en administrerende direktør.
- Der nedsættes et Råd for Spillefilm, et Råd for Kort- og Dokumentarfilm  

 og et Museumsråd, som rådgiver instituttets ledelse om spillefilm, kort- og  

 dokumentarfilm og om instituttets museumsvirksomhed.
Hvert af de tre råd  

 udpeger et medlem til instituttets bestyrelse uden for rådenes egen kreds.
I lovforslaget er det som en ny opgave fastsat, at instituttet skal sørge  

 for publikumsrettede aktiviteter om film, og på museumsområdet er det  

 fastsat, at instituttet bl.a. har som opgave at forske.
Generelt er det  

 tanken, at museets virksomhed i de kommende år skal styrkes og synliggøres.
Det Danske Filminstituts nuværende støtte til film uden forudgående  

 konsulentbehandling, ofte benævnt »fifty-fifty-ordningen«, foreslås  

 ændret til en »60-40-ordning«, således at der kan ydes tilskud på  

 op til 60 procent af produktionsomkostningerne.
Baggrunden for ændringen er,  

 at markedsvilkårene for dansk film igennem de seneste 10 år er blevet sværere  

 på grund af øgede udgifter til bl.a. lancering og markedsføring.
Der er desuden foretaget en justering af reglerne om afleveringspligt af  

 film.
Hensigten med ændringerne er en modernisering efter principperne bag de  

 igangværende tanker om revision af den generelle pligtafleveringslov, således  

 at reglerne støtter instituttet i dets kulturbevarende opgave og dets nye  

 rolle bl.a. som forskningsbærende institution.
Efter aftale med Hypotekbanken, der administrerer tilbagebetalingen af lån  

 ydet i henhold til den tidligere filmlovgivning, viderefører lovforslaget  

 ikke bestemmelsen i den gældende filmlovs § 23 a.
Bestemmelsen åbner mulighed  

 for adgang til indeholdelse i løn mv. for misligholdte lån.
Lånemuligheden  

 ophørte imidlertid i 1981, og der er nu kun et lån under normal afvikling  

 tilbage, mens 4 lån er misligholdte og er overgået til restanceinddrivelse.  

 To af debitorerne er bosat i udlandet.
 Herudover er der i forhold til den gældende filmlov foretaget en række  

 redaktionelle ændringer af bestemmelserne om institutionens opgaver og  

 konsulentordningen, jf. bemærkningerne til de enkelte bestemmelser.
2. Medierådet for Børn og Unge Lovforslagets bestemmelser om oprettelse af et Medieråd, der skal vejlede  

 om films egnethed for børn og unge, afløser lov om filmcensur og lov om  

 mærkning af videogrammer.
 Lovforslaget indeholder følgende hovedelementer:
 - Kulturministeren nedsætter Medierådet for Børn og Unge, som skal vejlede  

 forældrene m.fl. om films egnethed for børn og unge.
 - Rådets medlemmer tænkes bl.a. at bestå af repræsentanter fra branchen og  

 personer med professionel viden om børn og unge.
 - Det skal være obligatorisk for biografejere, distributører m.fl. at  

 mærke, annoncere eller på anden måde oplyse om films egnethed for børn og  

 unge.
 I forhold til de gældende regler indeholder lovforslaget følgende  

 hovedændringer:
 Statens Filmcensur nedlægges, og der oprettes i stedet et Medieråd, hvor  

 bl.a. folk med professionel viden om børn og unge bliver repræsenteret.  

 Samtidig bliver kredsen udvidet til også at omfatte repræsentanter for  

 branchen.
Der vil ligesom i dag være bødestraf for ikke at mærke filmen, men  

 mærkningen får alene vejledende karakter over for brugerne.
Det er nu  

 forældrene, som skal tage ansvar for deres børns forbrug af levende billeder.
 Det fremgår dog af lovforslagets § 20, stk. 4 og 5, at kulturministeren  

 kan fastsætte regler om, at børn skal ledsages af forældrene, hvis de ønsker  

 at se film i biograferne, som af Medierådet er vurderet uegnet for deres  

 aldersgruppe, eller tilsvarende at børn skal have forældrenes samtykke, hvis  

 de ønsker at købe, leje eller låne film, jf. i øvrigt bemærkningerne til de  

 enkelte bestemmelser.
Ankeinstansen nedlægges.
Der har gennemsnitligt i de sidste 5 år været 4-5  

 anker årligt.
Da ordningen overgår til at være af vejledende karakter overfor  

 brugerne, skønnes antallet af klager at ville falde yderligere.
Hvis  

 kulturministeren i samråd med Medierådet beslutter at indføre en  

 forældreledsageregel, eller på videoområdet en forældresamtykkeregel, kan  

 kulturministeren dog, jf. § 23, stk. 2, fastsætte regler om videregående  

 klageadgang, hvis der er behov herfor.
Medierådet får også til opgave at rådgive og bistå kulturministeren i  

 sager om films egnethed for børn og unge og kan på eget initiativ behandle  

 spørgsmål herom.
Til rådet knyttes et sekretariat.
D.
Statsfinansielle og administrative konsekvenser 1. Ny organisationsstruktur for filminstitutionerne Sammenlægningen af filminstitutionerne til en institution med en  

 bestyrelse forventes i løbet af nogle år at muliggøre driftsmæssige  

 rationaliseringer.
Umiddelbart vil iværksættelsen af den ny  

 organisationsstruktur imidlertid være forbundet med en merudgift til  

 aflønning af den administrerende direktør samt til eventuelle  

 personalemæssige tilpasninger.
Endvidere må der også forventes merudgifter til varetagelse af  

 forskningsforpligtelsen på museumsområdet.
Merudgiften afholdes inden for  

 Kulturministeriets bevillingsmæssige rammer.
2. Nyt medieråd for børn og unge Udgifterne til den administrative drift af Medierådets sekretariat  

 forventes at svare til de udgifter, der i dag er afsat til driften af Statens  

 Filmcensur.
Derudover må der forventes en forøgelse af driftsudgifterne til  

 udgivelse af publikationer mv. som følge af, at lovforslaget indebærer, at  

 Medierådet også tillægges formidlingsopgaver, som i dag ikke er omfattet af  

 filmcensurens virksomhed.
 Merudgifterne afholdes inden for Kulturministeriets bevillingsmæssige  

 rammer.
E.
Andre konsekvenser Lovforslaget indebærer en hævelse af den maksimale procentsats for støtte  

 til filmproduktion uden forudgående konsulentbehandling fra 50 til 60.  

 Herudover forventes lovforslaget ikke at få erhvervsøkonomiske konsekvenser.
 Lovforslaget har ingen miljømæssige konsekvenser.
 Lovforslaget har ingen administrative eller økonomiske konsekvenser for  

 kommuner og amtskommuner.
Lovforslaget indeholder adgang til at yde støtte til filmproduktion og er  

 således omfattet af EF-traktatens statsstøtteregler.
Lovforslaget skal derfor  

 notificeres for Europakommissionen i medfør af EF-traktatens art. 93, stk. 3.
 Lovforslaget skal ligeledes notificeres for så vidt angår de tekniske  

 forskrifter i medfør af § 21 om mærkningspligt, jf.  

 informationsproceduredirektivet om tekniske forskrifter nr. 83/189/EØF med  

 senere ændringer.
 Disse dele af lovforslaget kan ikke træde i kraft før Kommissionens  

 godkendelse foreligger.
Bemærkninger til de enkelte bestemmelser Til § 1 I overensstemmelse med den gældende filmlovs § 1, stk. 1, fremgår det af  

 stk. 1, at lovforslagets formål er at fremme filmkunst og filmkultur i  

 Danmark.
Der er imidlertid tilføjet »biografkultur« ud fra den  

 betragtning, at udviklingen af filmkunsten og filmkulturen er tæt forbundet  

 med befolkningens biografvaner.
Definitionen af film i stk. 2 er en videreførelse fra den gældende filmlov  

 og lægger således hovedvægten på film i traditionel forstand samt  

 videogrammer.
Det er dog hensigten, at der efter regler fastsat i den i § 10  

 nævnte vedtægt også skal kunne ydes støtte til bl.a. multimedieproduktioner  

 fremstillet i tilknytning til en filmproduktion.
Se endvidere bemærkningerne  

 til § 19, stk. 1.
Til § 2 I § 2 er er der foretaget en redaktionel sammenskrivning af de  

 hovedopgaver, som Det Danske Filminstitut, Statens Filmcentral og Det Danske  

 Filmmuseum hver for sig er tillagt i den gældende filmlov.
Lovforslaget  

 tilsigter således ingen indskrænkninger i opgaverne, som vil blive nærmere  

 beskrevet i den af kulturministeren fastsatte vedtægt for instituttet.  

 Vedtægten, som i henhold til § 10 udarbejdes efter drøftelse med bestyrelsen,  

 vil omfatte de opgaver, som de 3 institutioner har i henhold til den gældende  

 filmlov.
Det kan dog på baggrund af drøftelser med bestyrelsen vise sig  

 hensigtsmæssigt at lade instituttet varetage andre opgaver.
Lovforslaget adskiller sig dog fra den gældende filmlov på følgende  

 områder: Det Danske Filminstitut skal som en del af sine museumsopgaver  

 forske i bl.a. filmsamlingen, jf. stk. 1, nr. 3, og skal sørge for  

 publikumsrettede aktiviteter om film, jf. stk. 1, nr. 4. Instituttet skal  

 endvidere sikre en løbende dialog med filmbranchen og væsentlige  

 brugergrupper om instituttets virksomhed, jf. stk. 1, nr. 5 og skal, jf. stk.  

 1, nr. 6 fremme professionelle eksperimenter og talentudvikling ved drift af  

 værksteder.
I den nuværende filmlov er bestemmelsen om drift af  

 filmværkstederne fakultativ.
I dag er der filmværksteder i København og  

 Haderslev.
For så vidt angår instituttets museumsvirksomhed præciseres det, at  

 forskning i instituttets samlinger nu - i lighed med museer under  

 museumsloven - er en af instituttets opgaver.
Formålet er bl.a. i højere grad  

 at kunne stille filmsamlingerne til rådighed for filmforskningen og  

 offentligheden.
 Det er et væsentligt formål med etableringen af Filmhuset, at der i huset  

 skal være en publikumsrettet del med biografer og andre faciliteter, hvor  

 publikum skal kunne følge med i den nyeste udvikling inden for filmkunst og  

 filmkultur.
De nuværende repræsentantskaber for Det Danske Filminstitut og for Statens  

 Filmcentral foreslås nedlagt.
Formålet med repræsentantskaberne har bl.a.  

 været at skabe en formaliseret ramme omkring en dialog med filmbranchen og  

 forskellige brugergrupper om institutionernes virke.
Det er imidlertid  

 fortsat ønskeligt med en dialog om instituttets virksomhed.
Derfor er det i  

 stk. 1, nr. 5, fastsat, at instituttet fortsat skal sikre en løbende dialog  

 med filmbranchen og væsentlige brugergrupper om instituttets virksomhed, og  

 til yderligere sikring heraf oprettes et særligt bruger- og  

 publikumkontaktudvalg, jf. § 9. Forslaget indebærer større frihed for  

 instituttet til at udvikle mere hensigtsmæssige former, hvorunder denne  

 dialog kan finde sted.
 Bestemmelsen i stk. 2 er identisk med den gældende filmlovs § 2, stk. 2,  

 nr. 1.
Til § 3 På samme måde, som det er tilfældet i dag for Det Danske Filminstitut og  

 Statens Filmcentral, er instituttet ifølge lovforslaget en bestyrelsesledet  

 institution.
I § 3 foreslås det, at bestyrelsen består af indtil 7 medlemmer.  

 Medarbejderne kan udpege 1 bestyrelsesmedlem, 3 medlemmer udpeges af  

 kulturministeren.
De 3 resterende medlemmer udpeges af de 3 råd.
Af hensyn  

 til en klar kompetencefordeling kan medlemmer af bestyrelsen ikke samtidig  

 være medlem af rådene.
I modsætning til den gældende filmlov er filmbranchen ikke repræsenteret  

 med tilforordnede i bestyrelsen.
Filmbranchen er imidlertid repræsenteret med  

 medlemmer i de 3 råd.
Til § 4 Det fremgår af stk. 1, at det er bestyrelsen, som har det overordnede  

 ansvar for instituttets filmpolitiske linje og profil udadtil.
Det forventes,  

 at bestyrelsen aktivt vil præge den filmpolitiske dagsorden og støtte  

 fornyelse og eksperimenter.
I stk. 2 fastsættes, at bestyrelsen som  

 instituttets øverste ledelse er ansvarlig over for kulturministeren for  

 overholdelsen af de regler, der er fastsat for instituttets virksomhed.
Dette  

 indebærer, at bestyrelsen skal sørge for, at instituttet drives i  

 overensstemmelse med filmloven og regler udstedt i henhold til filmloven.  

 Endvidere skal bestyrelsen sørge for, at instituttet i sin virksomhed  

 overholder lovgivningens almindelige regler for offentlig  

 forvaltningsvirksomhed, og at instituttets midler anvendes i overensstemmelse  

 med de bevillingsmæssige og regnskabsmæssige regler herfor.
 I stk. 3 fastsættes det, at det er bestyrelsen, der ansætter instituttets  

 direktion, som i henhold til § 5 ledes af den administrerende direktør.  

 Bestyrelsen fastsætter direktionens størrelse.
Det fremgår af stk. 4 og 5, at bestyrelsen ansætter børnefilmkonsulenter  

 og konsulenter for spillefilm og kort- og dokumentarfilm.
Dette svarer til  

 bestemmelserne i den gældende filmlov, hvor det er bestyrelserne for  

 henholdsvis Det Danske Filminstitut og Statens Filmcentral, der ansætter  

 filmkonsulenterne og programredaktørerne.
Dog foreslås det, at  

 programredaktørerne på kort- og dokumentarfilmområdet for fremtiden også  

 benævnes »konsulenter«.
Forslaget indebærer ingen ændringer i  

 ansættelsesvilkår eller i arbejdsform.
Af stk. 6 fremgår det, at bestyrelsen nedsætter de i § 8 nævnte råd,  

 hvilket skal ske i overensstemmelse med de procedurer for valg af medlemmer  

 til rådene, som fastsættes i instituttets vedtægt.
Det er således  

 bestyrelsen, som har ansvaret for, at disse procedurer igangsættes.
Til § 5 Det fremgår af § 5, at det er direktionens opgave at varetage den daglige  

 ledelse af instituttet, og at det er den administrerende direktør, som er  

 leder af direktionen.
I den første vedtægt for den nye institution, jf. § 10, vil det blive  

 fastsat, at direktionen består af en direktør for spillefilm, en direktør for  

 kort- og dokumentarfilm, en direktør for instituttets museumsopgaver samt en  

 administrerende direktør.
Det vil endvidere fremgå, at konsulenterne for  

 henholdsvis spillefilmområdet og kort- og dokumentarfilmområdet refererer til  

 direktørerne for de to områder.
Til § 6 Bestemmelsen i § 6 om konsulenternes opgaver på henholdsvis  

 spillefilmområdet og kort- og dokumentarfilmområdet svarer til de gældende  

 bestemmelser om konsulenterne og programredaktørerne bortset fra, at de  

 ifølge lovforslaget afgiver forslag til direktionen - og ikke som i dag til  

 bestyrelsen - om anvendelsen af de midler, der er til rådighed til produktion  

 mv. af henholdsvis spillefilm og kort- og dokumentarfilm.
Denne ændring er  

 foretaget for at sikre en arbejdsdeling, hvor bestyrelsen varetager den  

 overordnede ledelse af instituttet, mens behandlingen af enkeltsager  

 fortrinsvis varetages af direktionen.
Det er fortsat hensigten, at konsulenterne ansættes i begrænsede åremål,  

 således som det er tilfældet i dag.
I vedtægten for instituttet, som vil  

 blive fastsat af kulturministeren i henhold til § 10, vil det om  

 konsulenternes ansættelsesperiode fremgå, at konsulenterne ansættes for  

 indtil 3 år med mulighed for umiddelbar genansættelse, dog således at den  

 samlede ansættelsesperiode højst kan blive 5 år.
Til § 7 Bestyrelsen for Det Danske Filminstitut kan i henhold til § 6, stk. 4 i  

 den gældende filmlov efter regler fastsat af kulturministeren yde støtte til  

 halvdelen af omkostningerne til produktion af spillefilm uden forudgående  

 konsulentbehandling.
Det foreslås, at instituttet fremover kan yde støtte med  

 op til 60 procent af omkostningerne.
Baggrunden for den foreslåede ændring  

 er, at omkostningsniveauet for dansk producerede spillefilm er steget som  

 følge af den udenlandske konkurrence.
De stigende udgifter til bl.a.  

 lancering og markedsføring har i de senere år givet vanskelige betingelser  

 for navnlig de mindre producenter, hvilket har afspejlet sig i en faldende  

 ansøgningsmængde til ordningen.
Det Danske Filminstituts bestyrelse har på  

 denne baggrund anbefalet, at procentsatsen hæves fra 50 til 60. I de nærmere  

 retningslinjer for ordningen, som kulturministeren fastsætter, jf. § 10, er  

 det samtidig hensigten at hæve det beløb, der kan ydes til den enkelte  

 filmproduktion fra 3,5 mio. kr. til 5 mio. kr.
Det Danske Filminstitut bør i  

 sin støttetildeling tilstræbe en andel på mindst 40 procent risikovillig  

 privat kapital i den enkelte filmproduktion og bør desuden sikre, at de  

 støttede film distribueres i et passende antal kopier.
Til § 8 Det fastsættes i § 8, at der skal nedsættes et Råd for Spillefilm, et Råd  

 for Kort- og Dokumentarfilm og et Museumsråd på hver 5 medlemmer, som skal  

 rådgive bestyrelsen og direktionen om henholdsvis spillefilm, kort- og  

 dokumentarfilm og om instituttets museumsvirksomhed.
 Rådet for Spillefilm og Rådet for Kort- og Dokumentarfilm består hver af 3  

 repræsentanter for filmbranchen og 2 øvrige medlemmer med mediemæssig og  

 kulturel indsigt.
 Medlemmerne af Museumsrådet skal repræsentere museumsfaglig,  

 filmhistorisk, branchemæssig og forskningsmæssig indsigt.
 Rådene udpeger hver et medlem til instituttets bestyrelse, som jf. § 3,  

 stk. 7, ikke må være medlem af rådene.
 Rådene får bl.a. til opgave at rådgive bestyrelsen og direktionen om  

 overordnede retningslinjer for de respektive områder, afgive indstilling til  

 bestyrelsen om ansættelse af konsulenter og udøve efterkritik og evaluering  

 af instituttets indsats på de respektive områder.
Til § 9 Til varetagelse af kontakten til institutttets brugere og til publikum  

 generelt oprettes der et særligt kontaktudvalg, der sammensættes af bruger-  

 og publikumsorganisationer og interessegrupper inden for såvel spillefilm som  

 kort- og dokumentarfilm og museumsvirksomhed.
Kontaktudvalget skal have til  

 opgave at følge instituttets virksomhed og afgive forslag herom til  

 bestyrelsen.
Kontaktudvalget skal mødes mindst en gang årligt.
Til § 10 Bestemmelsen giver bemyndigelse til, at kulturministeren i en samlet  

 vedtægt for Det Danske Filminstitut kan fastsætte nærmere regler om  

 instituttets opgaver, om udpegning af en medarbejderrepræsentant til  

 bestyrelsen og om instituttets interne kompetencefordeling, herunder  

 direktionens sammensætning, jf. bemærkningerne til § 5. Endvidere skal der i  

 vedtægten fastsættes nærmere regler om sammensætning af og opgaver mv. for  

 rådene og kontaktudvalget, jf. bemærkningerne til §§ 8 og 9. Endelig skal der  

 i vedtægten fastsættes regler om konsulentordningen, herunder om  

 konsulenternes ansættelsesperiode, jf. bemærkningerne til § 6, og om støtte  

 til produktion uden forudgående konsulentbehandling, jf. § 7.
Til § 11 I henhold til stk. 1, vil der, som hidtil, på de årlige finanslove blive  

 afsat særskilte produktionsbevillinger til henholdsvis spillefilm og kort- og  

 dokumentarfilm.
 Stk. 2. om produktionsmidler til film for børn og unge svarer til  

 § 16 i gældende filmlov.
Til § 12 Bestemmelsen svarer stort set til den nuværende filmlovs § 20. I stedet  

 for en ubrugt kopi skal der nu afleveres »et eksemplar« af filmen.  

 Dette tænkes udbygget i regler fastsat af kulturministeren, der nærmere  

 definerer »eksemplar« som et såkaldt duplikatpositiv med finalmiks.  

 Dette kan betragtes som basismateriale til filmen, hvorfra der senere kan  

 tages kopier.
Et duplikatpositiv udgør en betragtelig udgift for producenten,  

 hvorfor princippet fastholdes om at afleveringen kun sker vederlagsfrit, hvis  

 der er ydet støtte.
Derudover specificeres det i stk. 1, at der skal  

 afleveres billeder og materiale mv. til såvel reklame- som undervisningsbrug.  

 Hensigten hermed er at sikre, at afleveringen også kommer til at omfatte fx  

 cd-rom eller spil, der fremstilles i tilknytning til en filmproduktion til  

 såvel undervisnings- som markedsføringsbrug.
Efter stk. 2 skal der to år  

 efter filmens første offentlige forevisning i Danmark afleveres en god kopi  

 af filmen til instituttet.
Der er ikke hermed tilsigtet en ændring af den  

 nuværende ordning, hvorefter den afleverede kopi kan være brugt.
 Af hensyn til varetagelsen af instituttets kulturbevarende forpligtelse,  

 jf. § 2, stk. 1, nr. 3, er det i stk. 5 fastsat, at instituttet, i tilfælde  

 af at producenten ikke entydigt kan identificeres, kan lade  

 afleveringspligten overgå til distributøren.
Til § 13 Bestemmelsen svarer til § 20, stk. 5 i den nuværende filmlov, bortset fra  

 at aflevering ikke længere skal ske mod godtgørelse, men vederlagsfrit.  

 Baggrunden herfor er, at aflevering af en videokopi ikke udgør en  

 omkostningsmæssig belastning for den afleveringspligtige.
Den  

 afleveringspligtige defineres som distributøren.
Til § 14 Det er nødvendigt af hensyn til instituttets kulturbevarende opgave, jf. §  

 2, stk. 1, nr. 3, at afleveringspligten i tilfælde af dødsfald pålægges boet.
Til § 15 Kulturministeren bemyndiges til at fastsætte nærmere regler om  

 afleveringen, om bevaring og tilgængelighed af de afleverede film mv.
Til § 16 Bestemmelsen er en videreførelse af den nuværende lovs § 20, stk. 6.
Til §§ 17 og 18 Bestemmelserne er videreført fra den nuværende filmlovs §§ 21 og 23.
Til § 19 Ifølge stk. 1, skal Medierådet vejlede om egnethed for børn og unge af  

 film mv.
Hvis rådet vurderer, at der er behov herfor, kan  

 vejledningsvirksomheden således foruden film også omfatte visse typer  

 multimedieproduktioner og computerspil.
Vejledningen gælder først og fremmest  

 forældremyndighedens indehaver, men retter sig også mod andre, der tager vare  

 på børnene, fx ugifte fædre eller andre personer, der tilhører samme husstand  

 som forældremyndighedens indehaver og barnet, personer, der har et barn  

 boende hos sig, jf. lov om social bistand, bedsteforældre eller andre  

 familiemedlemmer, lærere m.fl.
Med hensyn til stk. 2 om de nærmere regler for Medierådets sammensætning  

 mv. er det tanken, at rådet skal bestå af 5-7 medlemmer, som bl.a.  

 repræsenterer branchen samt faggrupper med professionel viden om børn og  

 unge.
Medierådets medlemmer beskikkes af kulturministeren for en  

 tidsbegrænset periode, fx 4 år.
Til § 20 Biografejere, distributører, sælgere, udlejere mv. får ifølge stk. 1 pligt  

 til at indsende film til Medierådet med henblik på, at rådet foretager en  

 vurdering af filmenes egnethed for børn og unge.
Pligten til at indsende film  

 til vurdering erstatter det nuværende forbud, jf. lov om filmcensur og lov om  

 mærkning af videogrammer, imod at vise eller på anden måde udbrede film  

 offentligt til børn og unge, med mindre filmene er godkendt for henholdsvis  

 12- og 16-årige af Statens Filmcensur.
Selvom forbudet ophæves, er det  

 fortsat nødvendigt, at der sker en vurdering af filmenes egnethed med henblik  

 på vejledning af forældrene m.fl.
For at sikre denne vurdering er det  

 nødvendigt, at der er pligt til at indsende filmene til Medierådet.  

 Overtrædelse af indsendelsespligten vil kunne straffes med bøde, jf. § 25.  

 Undtagelser fra indsendelsespligten fremgår af bemærkningerne til stk. 3.
I stk. 2 fastsættes, at vurderingen af films egnethed for børn og unge  

 foretages af Medierådet.
Det er tanken, at den konkrete vurdering af den  

 enkelte film udelukkende foretages af den del af rådets medlemmer, der har  

 professionel viden om børn og unge, eller af suppleanter for disse med samme  

 kvalifikationer.
I stk. 2 er det endvidere fastsat, at vurderingen af films  

 egnethed for børn og unge, ligesom Statens Filmcensurs afgørelser i dag, skal  

 baseres på et skadelighedskriterium.
Herved skal der lægges vægt på, om  

 filmen indeholder scener, der må antages at virke forrående på børn og unge,  

 navnlig ved at svække deres hæmninger over for anvendelsen af vold.
Der skal  

 endvidere tages hensyn til, om filmen indeholder seksuelle skildringer, der  

 efter Medierådets skøn ikke bør vises for børn og unge inden for de  

 aldersgrænser, der fastsættes i medfør af stk. 3. Der skal desuden lægges  

 vægt på, om filmen kan virke skræmmende eller fremkalde angst hos mindre  

 børn.
For lettere at kunne foretage vurderingen kan Medierådet rekvirere  

 nærmere oplysninger om filmenes indhold, fx om længde, genre, voldsscener mv.
Med hensyn til stk. 3 om de nærmere regler for vurderingen af film, er det  

 hensigten, at der i disse regler skal fastsættes aldersgrænser i  

 overensstemmelse med Medierådets anbefalinger, som skal danne grundlag for  

 vurderings- og vejledningsvirksomheden.
Endvidere skal der fastsættes regler  

 om, hvilke film der er undtaget fra rådets vurdering og dermed fra  

 indsendelsespligten, jf. stk. 1 (undervisningsfilm og lign.).
Bestemmelserne i stk. 4 og 5 indebærer, at kulturministeren i samråd med  

 Medierådet får mulighed for at fastsætte »parental  

 guidance-regler«, som kendes i en del andre lande, hvis det viser sig,  

 at de nye vejledende regler indebærer, at for mange børn ser film, som  

 frarådes for deres aldersgruppe.
Overtrædelse af »parental  

 guidance-reglerne« vil kunne straffes med bøde, jf. § 25.
 I stk. 6 gives der mulighed for, at kulturministeren kan fastsætte gebyr  

 for rådets vurdering af film, ligesom der i dag betales gebyr for censurering  

 af film til delvis dækning af filmcensurens administrationsomkostninger.
Til § 21 Biografejere, distributører, sælgere, udlejere mv. får ifølge stk. 1 pligt  

 til at oplyse om films egnethed for børn og unge ved mærkning.
Dette  

 indebærer, at Medierådets vurdering bl.a. skal fremgå af annoncer om filmen.  

 Overtrædelse af mærkningspligten mv. vil kunne straffes med bøde, jf. § 25.  

 Mærknings- pligten skal sammen med Medierådets vejlednings- og  

 oplysningsvirksomhed gøre det muligt for forældre at holde sig orienteret om  

 det, som deres børn ser og dermed give forældrene bedre muligheder for at  

 varetage deres ansvar for børnenes forhold til film.
 Bestemmelsen i stk. 2 indebærer, at der i regler fastsat af  

 kulturministeren efter drøftelse med Medierådet er mulighed for at bestemme,  

 at film, der ikke indsendes til vurdering i Medierådet, skal mærkes som  

 uegnet for børn og unge i bestemte aldersgrupper fastlagt af Medierådet, jf.  

 § 20, stk. 3, med mindre det drejer sig om film af en kategori, som helt kan  

 undtages fra mærkning, fx undervisningsfilm.
Til §§ 22 og 23 I § 22 fastsættes det, at klager over afgørelser, som er truffet af Det  

 Danske Filminstitut, kun kan indbringes for kulturministeren, hvis klagen  

 omhandler retlige spørgsmål.
I alle andre tilfælde er bestyrelsen øverste  

 klageinstans.
I § 23 fastsættes tilsvarende for Medierådets afgørelser, idet  

 der dog i stk. 2 gives en mulighed for, at kulturministeren kan fastsætter  

 regler om videregående klageadgang over afgørelser om forældreledsagelse, jf.  

 § 20, stk. 4, og forældresamtykke, jf. § 20, stk. 5.
Til § 24 Rigsrevisionen anbefaler, at der i tilskudslove indsættes bestemmelser  

 vedrørende regnskab og revision, så der ikke efterfølgende opstår tvivl om  

 hjemmel for fastsatte instrukser herom.
Til § 25 Stk. 1 gælder overtrædelse af pligten til at aflevere film mv. til Det  

 Danske Filminstitut, jf. §§ 12 og 13, pligten til at indsende film til  

 Medierådet, jf. § 20, stk. 1, og pligten til at mærke eller på anden måde  

 oplyse om films egnethed for børn og unge efter Medierådets vurdering, jf. §  

 21, stk. 1. I stk. 2 fastsættes det, at der skal kunne pålægges straf af bøde  

 for overtrædelse af de nærmere regler om afleveringspligt efter § 15, af  

 »parental guidance-regler« efter § 20, stk. 4 og 5, og af de  

 nærmere regler om mærkning mv., som kulturministeren fastsætter i henhold til  

 § 21, stk. 2.
Til § 26 I stk. 1 er det fastsat, at lovforslagets forskellige dele træder i kraft  

 på forskellige tidspunkter.
Baggrunden herfor er, at lovforslaget skal  

 forelægges Europakommissionen i medfør af EF-traktatens art. 93, stk. 3 om  

 statsstøtte, da det indeholder bestemmelser om støtte til filmproduktion, som  

 ikke kan træde i kraft, før Europakommissionens godkendelse foreligger.  

 Ligeledes skal lovforslagets bestemmelser om mærkningspligt mv. forelægges  

 Europakommissionen til godkendelse efter reglerne om tekniske forskrifter,  

 jf. direktiv nr. 83/189/EØF med senere ændringer.
 Det er derfor nødvendigt at sikre, at de i den nuværende filmlov fastsatte  

 opgaver for Det Danske Filminstitut, Statens Filmcentral og Det Danske  

 Filmmuseeum varetages af Det Danske Filminstitut, indtil de afløses af  

 opgaver i henhold til regler, der er fastsat i medfør af § 10. Endvidere er  

 det nødvendigt at sikre, at lov om filmcensur og lov om mærkning af  

 videogrammer forbliver i kraft, indtil kulturministeren har nedsat Medierådet  

 og fastsat regler om vurdering og mærkning mv.
I stk. 4, 5 og 6 fastsættes, at Rådet for Spillefilm og Rådet for Kort- og  

 Dokumentarfilm første gang nedsættes af de siddende bestyrelser for  

 henholdsvis Filminstituttet og Statens Filmcentral, mens Museumsrådet første  

 gang beskikkes af kulturministeren.
Baggrunden herfor er, at rådene skal  

 udpege medlemmer til bestyrelsen, som nedsætter rådene, men første gang  

 rådene skal nedsættes, er der endnu ikke nogen bestyrelse.
Det findes derfor  

 hensigtsmæssigt at overlade opgaven første gang til de siddende bestyrelser  

 for henholdsvis Filminstituttet og Statens Filmcentral, når det gælder  

 henholdsvis spillefilm og kort- og dokumentarfilm.
Da Det Danske Filmmuseum  

 ikke har nogen bestyrelse, foreslås det, at Museumsrådet beskikkes første  

 gang af kulturministeren.
I stk. 7 fastsættes det, at Medierådets vurderings- og  

 vejledningsvirksomhed bliver fremadrettet, således at den kun skal gælde for  

 film, der udbredes i Danmark, efter at kulturministeren har nedsat Medierådet  

 og har udstedt regler herom.
I stk. 8 fastsættes det, at afgørelser truffet i  

 medfør af lov om filmcensur og lov om mærkning af videogrammer bliver  

 vejledende fra det tidspunkt, hvor bestemmelserne om Medierådet træder i  

 kraft.
Skriftlig fremsættelse (30. oktober 1996) Kulturministeren (Jytte Hilden):
 Hermed tillader jeg mig for det høje Ting at fremsætte:
Forslag til Lov om film.  (Lovforslag nr.
L 43).
Lovforslaget indeholder et forslag om at sammenlægge Det Danske  

 Filminstitut, Statens Filmcentral og Det Danske Filmmuseum til en  

 institution, der får navnet Det Danske Filminstitut . Institutionerne  

 er nu flyttet sammen i det nye Filmhus i København, der skal være rammen om  

 en lang række nye og spændende aktiviteter for alle med interesse for film.  

 Hermed er en enestående chance skabt for at styrke og synliggøre dansk film  

 ved en forening af kræfterne.
I lovforslaget foreslås det derfor at samle de  

 tre institutioner i en institution med en fælles bestyrelse og en direktion,  

 som ledes af en administrerende direktør.
Hermed sikres en slagkraftig og  

 effektiv organisation, der kan føre dansk film og dansk filmpolitik ind i det  

 næste årtusind.
For samtidig at tilgodese områdernes faglige og kunstneriske  

 særpræg foreslås det, at der oprettes tre råd: Et råd for spillefilm, et råd  

 for kort- og dokumentarfilm og et museumsråd, der skal rådgive institutionen  

 indenfor hver sit område.
Med denne opbygning er det min overbevisning og mit  

 håb, at dansk film er klar til de udfordringer, som det 21. århundrede måtte  

 byde på.
Lovforslaget indeholder også et forslag til at oprette et Medieråd for  

 Børn og Unge , der skal erstatte Statens Filmcensur.
Filmcensuren i flere  

 lande er under opbrud.
Det var bl.a. konklusionen på en nylig afholdt  

 filmcensorkonference i London.
Det erkendes, at mediebilledet nu er så stort  

 og så varieret, at forbud og kontrol ikke længere er effektive midler til at  

 hindre udbredelsen af den værste vold i medierne.
Filmcensuren, som vi kender  

 den, er opbygget i en tid, da befolkningens forbrug af levende billeder kunne  

 kontrolleres ved biografens billetluge.
Den tid er definitivt forbi.
Et  

 flertal af Folketingets partier anbefalede derfor i foråret i forbindelse med  

 Fremskridtspartiets forslag L 217 at ophæve lov om filmcensur og lov om  

 mærkning af videogrammer.
Istedet for censur og forbud har regeringen  

 besluttet at udbygge vejledningen af forældrene m.fl.
Medierådet skal  

 overvejende bestå af personer med professionel viden om børn og unge, der -  

 ligesom Statens Filmcensur gør det i dag - skal gennemse og vurdere film og  

 på baggrund heraf vejlede forældre m.fl. om films egnethed for børn og unge.  

 Filmbranchen, der jo har den umiddelbare kontakt med publikum, vil også få  

 plads i rådet, men skal naturligvis ikke deltage i selve vurderingen af  

 filmene.
På baggrund af de retningslinier Medierådet opstiller, skal det være  

 obligatorisk for filmdistributører m.fl. at indsende film til vurdering og at  

 mærke, annoncere eller på anden måde oplyse om films egnethed for børn og  

 unge.
Lovforslaget omfatter ikke umiddelbart tv-udsendelser.
Men det vil være  

 naturligt, at Medierådet og tv-stationerne indleder en dialog om  

 tv-udsendelsers påvirkning af børn og unge og om oplysning og vejledning  

 herom.
Lovforslaget er udformet som en rammelov i den forstand, at den overlader  

 den nærmere regelfastsættelse af forskellige spørgsmål til kulturministeren.  

 Bl.a. spørgsmålet om opgaver og intern kompetencefordeling for Det Danske  

 Filminstitut og om Medierådet for Børn og Unges vurderings- og  

 vejledningsvirksomhed.
Lovforslaget er netop udformet for at give spillerum  

 til den nye bestyrelse og det nye Medieråd, der selv bør være med til at  

 udfylde rammerne for deres virksomhed.
Så meget desto mere som det handler om  

 levende billeder - måske det af kulturens områder, hvor udviklingen går  

 stærkest i øjeblikket.
 Jeg skal herefter anbefale lovforslaget til Folketingets velvillige  

 behandling.
Bilag 1 Resume af konsulentrapport Konsulentfirmaet Performance A/S fik i 1995 til opgave at komme med et  

 forslag til fremtidig organisering af filminstitutionerne efter indflytningen  

 i Filmhuset.
Kommissoriet for undersøgelsen lød: »Der foretages en  

 undersøgelse af organisationen i Det Danske Filminstitut, Statens Filmcentral  

 og Det Danske Filmmuseum med henblik på at belyse, hvilke forandringer i  

 institutionernes nuværende organisation, der vil være hensigtsmæssige i  

 forbindelse med indflytningen i Filmens Hus.
Undersøgelsen skal baseres på  

 interviews med bestyrelsen, den daglige ledelse og medarbejdere i de enkelte  

 institutioner samt repræsentanter fra filmbranchen«.
 31. marts 1996 afgav konsulentfirmaet en rapport med et forslag til  

 fremtidig organisering af filminstitutionerne, som bl.a. tog sigte på at  

 udnytte de nye muligheder for effektiviseringer og synergieffekter, som  

 opstår, når filminstitutionerne samles i Filmhuset.
I rapporten foreslås det, at Det Danske Filminstitut, Statens Filmcentral  

 og Det Danske Filmmuseum samles i en institution med en bestyrelse, som skal  

 varetage den overordnede ledelse af institutionen.
Den daglige ledelse af  

 institutionen skal ifølge forslaget varetages af en direktion bestående af en  

 administrerende direktør, en direktør for spillefilm og en direktør for kort-  

 og dokumentarfilm.
I tilknytning til direktionen foreslår konsulenterne, at  

 der oprettes et sekretariat med ansvar for økonomi, administration,  

 personaleforhold, edb, kantine mv.
 Inden for rammen af denne fælles ledelse og administration foreslår  

 konsulenterne, at der oprettes 5 funktionelt adskilte enheder.
 En enhed for kort- og dokumentarfilm som skal varetage en række af de  

 opgaver, der i dag varetages af Statens Filmcentral, herunder  

 produktionsstøtten til kort- og dokumentarfilm.
 En enhed for spillefilm som skal varetage de opgaver, som i dag varetages  

 af Det Danske Filminstitut, herunder produktionsstøtten til spillefilm.
 Et Filmcenter med ansvar for de opgaver, der indebærer direkte  

 kundekontakt, fx biografvirksomhed og andre publikumsrettede aktiviteter.
 Et Cinematek som skal varetage kernen af de aktiviteter, som Det Danske  

 Filmmuseum varetager i dag, herunder opsamling og bearbejdning af filmviden.
 En enhed for Logistik og Teknik som bl.a. skal stå for filmdistribution,  

 lager og arkivfunktioner samt restaurering og vedligeholdelse af film.
 For at sikre samarbejde og koordination på tværs af de fem søjler skal der  

 ifølge forslaget etableres en række faste udvalg.
Bilag 2 Kulturministeriets lovbekendtgørelse nr. 342 af 2. maj 1996 Bekendtgørelse af filmlov Herved bekendtgøres lov nr. 218 af 5. april 1989 om film med de ændringer,  

 der følger af lov nr. 380 af 6. juni 1991 og lov nr. 289 af 27. april 1994.
Kapitel 1 Formål § 1. Lovens formål er at fremme filmkunst og filmkultur i Danmark.
 Stk. 2. Ved film forstås i denne lov levende billeder af enhver  

 art uanset optagelses- og forevisningsform, herunder fotografiske film og  

 videogrammer, bortset fra fjernsynsudsendelser.
Kapitel 2 Det Danske Filminstitut § 2. Det Danske Filminstitut har for så vidt angår spillefilm  

 følgende opgaver:
1) at yde støtte til udarbejdelse af manuskripter til danske film, 2) at yde støtte til produktion af danske spillefilm, 3) i særlige tilfælde at producere eller være medproducent af danske film, 4) at yde hel eller delvis udligning af tab ved produktion af danske film  

 af kunstnerisk kvalitet, 5) at yde støtte til import, distribution og forevisning af kunstnerisk  

 værdifulde film og film, der skønnes særligt egnede for børn og unge, og 6) at træffe foranstaltninger, der kan fremme salget af og i øvrigt tjene  

 til udbredelsen af kendskabet til danske film i udlandet.
 Stk. 2. Herudover kan instituttets midler anvendes til følgende  

 formål:
1) støtte til den selvejende institution Det Danske Filmstudie og anden  

 filmstudievirksomhed, 2) drift af filmværksteder, 3) støtte til indretning eller modernisering af biografer, 4) ydelse af stipendier inden for filmkunstneriske og filmtekniske  

 områder, 5) støtte til udgivelse af publikationer vedrørende film og 6) støtte til andre aktiviteter til fremme af filmkunst og filmkultur i  

 Danmark.
§ 3. Det Danske Filminstitut ledes af en bestyrelse bestående af  

 fem medlemmer, der beskikkes af kulturministeren.
Tre medlemmer beskikkes  

 efter forslag fra repræsentantskabet, jf. § 7, og to medlemmer udpeges af  

 ministeren.
Blandt medlemmerne beskikker ministeren en formand og en  

 næstformand.
Beskikkelserne gælder for fire år.
Umiddelbar genbeskikkelse kan  

 kun ske for en periode.
Der skal ved bestyrelsens sammensætning lægges vægt  

 på, at medlemmerne tilsammen repræsenterer kulturel, mediemæssig og økonomisk  

 indsigt.
Stk. 2. Medlemmer af bestyrelsen udpeges blandt personer, der ikke  

 er repræsentanter for eller ansat i eller økonomisk interesseret i  

 virksomheder for produktion, udlejning eller forevisning af film eller  

 beklæder filmfaglige tillidsposter.
Kulturministeren kan i særlige tilfælde  

 fravige denne bestemmelse.
 Stk. 3. Medlemmer af bestyrelsen kan ikke være medlemmer af  

 repræsentantskabet eller beklæde de konsulentstillinger, der er nævnt i § 6  

 og § 17, stk. 3.
Stk. 4. Kulturministeren beskikker to filmfaglige repræsentanter  

 til bestyrelsen som tilforordnede uden stemmeret.
For hver af de  

 tilforordnede udpeges en suppleant.
De tilforordnede beskikkes efter forslag  

 fra de organisationer, der repræsenterer filmproducenterne,  

 filminstruktørerne, filmteknikerne, biografindehaverne og filmudlejerne.
 § 4. Bestyrelsen har den overordnede ledelse af Filminstituttets  

 virksomhed og fordeler de midler, som er til rådighed, på de formål, der er  

 nævnt i § 2. Bestyrelsen træffer den endelige administrative afgørelse med  

 hensyn til dispositioner efter § 2.
 § 5. Filminstituttets daglige ledelse forestås af en direktør, som  

 efter forslag fra bestyrelsen ansættes af kulturministeren.
 Stk. 2. Direktøren ansætter instituttets personale bortset fra de  

 konsulenter, der er nævnt i § 6, samt den børnefilmkonsulent, der er nævnt i  

 § 17, stk. 3.
§ 6. Filminstituttets bestyrelse ansætter indtil tre  

 filmkonsulenter.
Konsulenterne må ikke være repræsentanter for eller ansat i  

 eller økonomisk interesseret i virksomheder for produktion, udlejning eller  

 forevisning af film.
Stk. 2. Konsulenterne ansættes for indtil tre år.
Umiddelbar  

 genansættelse kan ske for et år ad gangen, maksimalt tre gange.
Ved  

 ansættelse af nye konsulenter skal den nødvendige kontinuitet sikres ved at  

 lade ansættelserne ske tidsmæssigt forskudt.
 Stk. 3. Konsulenterne foretager den endelige kunstneriske  

 vurdering og afgiver forslag til bestyrelsen om anvendelsen af de midler, som  

 bestyrelsen stiller til rådighed for de formål, der er nævnt i § 2, stk. 1,  

 nr. 1-3.
 Stk. 4. Filminstituttets bestyrelse kan efter bestemmelser fastsat  

 af kulturministeren yde støtte til halvdelen af omkostningerne til produktion  

 af spillefilm uden forudgående konsulentbehandling efter stk. 3.
 § 7. Filminstituttets repræsentantskab har til opgave at følge  

 instituttets virksomhed, fremkomme med forslag til tre medlemmer til  

 bestyrelsen, jf. § 3, modtage beretning og regnskab fra bestyrelsen og  

 forelægge disse for kulturministeren med de bemærkninger, det ønsker at  

 knytte dertil.
 Stk. 2. Repræsentantskabet består af indtil tyve medlemmer, som  

 beskikkes af kulturministeren for fire år efter forslag fra de betydende  

 institutioner, organisationer og interessegrupper inden for dansk spillefilm.  

 Repræsentantskabet vælger blandt sine medlemmer en formand og en næstformand.  

 Medlemmer af repræsentantskabet kan ikke beklæde de konsulentstillinger, der  

 er nævnt i § 6 og § 17, stk. 3.
 § 8. Kulturministeren fastsætter efter forslag fra henholdsvis  

 bestyrelsen og repræsentantskabet forretningsordenen for de pågældende  

 organer og efter forslag fra bestyrelsen nærmere regler for  

 filmkonsulenternes virksomhed.
Kapitel 3 Statens Filmcentral § 9. Statens Filmcentrals opgave er at fremme oplysning,  

 uddannelse og kunstnerisk og kulturel aktivitet ved at producere danske  

 kortfilm og i øvrigt indkøbe kortfilm og distribuere sådanne til  

 undervisningsinstitutioner, biblioteker og andre institutioner, foreninger og  

 enkeltpersoner.
 Stk. 2. Filmcentralen fremskaffer information og materiale om  

 kortfilm til de lånere, der er nævnt i stk. 1, samt udgiver eller støtter  

 udgivelsen af oplysende materiale.
 Stk. 3. Filmcentralen kan efter anmodning yde statslige og  

 kommunale institutioner samt institutioner, der overvejende drives for  

 offentlige midler, bistand til produktion af kortfilm.
 Stk. 4. Filmcentralen kan i særlige tilfælde distribuere  

 spillefilm, herunder spillefilm for børn og unge, spillefilm, der er  

 produceret af Det Danske Filminstitut eller med støtte af dette, samt  

 udenlandske spillefilm, der er importeret med støtte af Filminstituttet.
§ 10. Statens Filmcentral ledes af en bestyrelse bestående af fem  

 medlemmer, som beskikkes af kulturministeren.
Tre medlemmer beskikkes efter  

 forslag fra repræsentantskabet, jf. § 14. Et medlem beskikkes efter forslag  

 fra Amtsrådsforeningen i Danmark og Kommunernes Landsforening, og et medlem  

 udpeges af ministeren.
Blandt medlemmerne beskikker ministeren en formand og  

 en næstformand.
Beskikkelserne gælder for fire år.
Umiddelbar genbeskikkelse  

 kan kun ske for en periode.
Der skal ved bestyrelsens sammensætning lægges  

 vægt på, at medlemmerne tilsammen repræsenterer kulturel, mediemæssig og  

 økonomisk indsigt.
Stk. 2. Medlemmerne af bestyrelsen udpeges blandt personer, der  

 ikke er repræsentanter for eller ansat i eller økonomisk interesseret i  

 virksomheder for produktion, udlejning eller forevisning af film eller  

 beklæder filmfaglige tillidsposter.
Kulturministeren kan i særlige tilfælde  

 fravige denne bestemmelse.
 Stk. 3. Medlemmer af bestyrelsen må ikke være medlemmer at  

 repræsentantskabet eller programredaktionen, jf. § 13, eller beklæde den  

 konsulentstilling, der er nævnt i § 17, stk. 4.
Stk. 4. Kulturministeren beskikker to filmfaglige repræsentanter  

 til bestyrelsen som tilforordnede uden stemmeret.
For hver af disse  

 tilforordnede udpeges en suppleant.
De filmfaglige repræsentanter beskikkes  

 efter indstilling fra de organisationer, der repræsenterer filmproducenterne,  

 filminstruktørerne og filmteknikerne.
 § 11. Bestyrelsen har den overordnede ledelse af Filmcentralens  

 virksomhed og fordeler de midler, som er til rådighed, på de formål, der er  

 nævnt i § 9, stk. 1, og træffer den endelige administrative afgørelse om  

 midlernes anvendelse.
 § 12. Filmcentralens daglige ledelse forestås af en direktør, som  

 efter forslag fra bestyrelsen ansættes af kulturministeren.
 Stk. 2. Direktøren ansætter Filmcentralens personale bortset fra  

 medlemmerne af programredaktionen, jf. § 13, og børnefilmkonsulenten, jf. §  

 17, stk. 4.
§ 13. Filmcentralens bestyrelse ansætter indtil tre medlemmer af  

 en programredaktion.
Medlemmerne må ikke være repræsentanter for eller ansat  

 i eller økonomisk interesseret i virksomheder for produktion, udlejning eller  

 forevisning af film.
Stk. 2. Programredaktørerne ansættes for indtil tre år.
Umiddelbar  

 genansættelse kan ske for et år ad gangen, maksimalt tre gange.
Ved  

 ansættelse af nye programredaktører skal den nødvendige kontinuitet sikres  

 ved at lade ansættelserne ske tidsmæssigt forskudt.
 Stk. 3. Programredaktionen foretager den endelige kunstneriske  

 vurdering og afgiver forslag til bestyrelsen om anvendelse af de midler, som  

 bestyrelsen stiller til rådighed for produktion og indkøb af kortfilm.
 § 14. Filmcentralens repræsentantskab har til opgave at følge  

 Filmcentralens virksomhed, fremkomme med forslag til tre medlemmer af  

 bestyrelsen, jf. § 10, modtage beretning og regnskab fra bestyrelsen og  

 forelægge disse for kulturministeren med de bemærkninger, det ønsker at  

 knytte dertil.
Stk. 2. Repræsentantskabet består af indtil tyve medlemmer, som  

 beskikkes af kulturministeren for fire år efter forslag fra de betydende  

 brugergrupper, forskningsorganisationer samt organisationer og  

 interessegrupper inden for dansk kortfilm.
Repræsentantskabet vælger blandt  

 sine medlemmer en formand og en næstformand.
Medlemmer af repræsentantskabet  

 kan ikke være medlemmer af den programredaktion, der er nævnt i § 13, eller  

 beklæde den konsulentstilling, der er nævnt i § 17, stk. 4.
 § 15. Kulturministeren fastsætter efter forslag fra henholdsvis  

 bestyrelsen og repræsentantskabet forretningsorden for de pågældende organer  

 og efter forslag fra bestyrelsen nærmere regler for programredaktionens  

 virksomhed.
Kapitel 4 Film for børn og unge § 16. Af de midler, som Det Danske Filminstituts bestyrelse efter  

 § 2, stk. 1, nr. 2, 3 og 5, afsætter til produktion, import, distribution og  

 forevisning af spillefilm, og af de midler, som Statens Filmcentrals  

 bestyrelse efter § 9, stk. 1, afsætter til produktion og indkøb af kortfilm,  

 afsættes mindst 25 pct. til film for børn og unge.
Såfremt der ikke  

 fremkommer et tilstrækkeligt antal egnede projekter hertil, kan de ledige  

 midler anvendes til Filminstituttets og Filmcentralens øvrige formål.
 § 17. Bestyrelserne for Filminstituttet og for Filmcentralen  

 ansætter hver en børnefilmkonsulent, der ikke må være repræsentant for eller  

 ansat i eller økonomisk interesseret i virksomheder for produktion, udlejning  

 eller forevisning af film.
Stk. 2. Konsulenterne ansættes for indtil tre år.
Umiddelbar  

 genansættelse kan ske for et år ad gangen, maksimalt tre gange.
 Stk. 3. For så vidt angår spillefilm for børn og unge foretager  

 børnefilmkonsulenten den endelige kunstneriske vurdering og afgiver forslag  

 til bestyrelsen for Filminstituttet om anvendelsen af de midler, der er nævnt  

 i § 16. For så vidt angår midler til filmproduktion afgives forslag efter  

 drøftelse med de konsulenter, der er nævnt i § 6.
 Stk. 4. For så vidt angår kortfilm for børn og unge foretager  

 børnefilmkonsulenten den endelige kunstneriske vurdering og afgiver efter  

 drøftelse med den programredaktion, der er nævnt i § 13, forslag til  

 bestyrelsen for Statens Filmcentral om anvendelsen af de midler, der er nævnt  

 i § 16.
 Stk. 5. Børnefilmkonsulenterne virker i øvrigt som  

 initiativtagende på børnefilmområdet.
 § 18. Kulturministeren fastsætter nærmere regler for  

 børnefilmkonsulenternes virksomhed efter forslag fra bestyrelserne for  

 Filminstituttet og Filmcentralen.
Kapitel 5 Det Danske Filmmuseum § 19. Det Danske Filmmuseum har til opgave at sikre bevarelsen af  

 film, filmbilleder og andet materiale vedrørende film, at indsamle og udlåne  

 film- og tv-litteratur og at udbrede kendskabet til filmens historie, bl.a.  

 ved forevisning af film.
 Stk. 2. Museet ledes af en direktør, som ansættes af  

 kulturministeren.
 § 20. Af enhver dansk film, der forevises offentligt, skal  

 producenten på begæring aflevere en ubrugt kopi til Filmmuseet og et  

 fuldstændigt sæt af de til reklamebrug fremstillede billeder fra filmen.  

 Såfremt der efter denne lov er ydet støtte til filmens produktion, skal  

 afleveringen ske vederlagsfrit.
 Stk. 2. To år efter en dansk films første offentlige forevisning i  

 Danmark skal producenten vederlagsfrit deponere en god brugt kopi af filmen  

 på museet.
 Stk. 3. Negativer til danske film, der har været forevist  

 offentligt, og negativer til de til reklamebrug fremstillede billeder fra  

 film må ikke tilintetgøres, forinden de vederlagsfrit har været tilbudt  

 museet og dette har erklæret ikke at ville overtage dem.
 Stk. 4. Reglerne i stk. 1 og 3 finder tilsvarende anvendelse på  

 danske film, der ikke har været forevist offentligt, men som har været sat i  

 distribution med henblik på at nå ud til bredere kredse.
 Stk. 5. Af enhver dansk film, der distribueres og sælges i Danmark  

 i videokassetteform i over 50 eksemplarer, skal der mod godtgørelse afleveres  

 en ubrugt kopi til museet.
 Stk. 6. Kopierne, billederne og negativerne må ikke udnyttes  

 forretningsmæssigt af museet.
 Stk. 7. Kulturministeren kan fastsætte nærmere regler om  

 afleverings-, deponerings- og tilbudspligten, herunder om undtagelse fra  

 disse pligter.
Kapitel 6 Danske og koproducerede film § 21. Ved en dansk film forstås i denne lov en film, der har dansk  

 producent.
Endvidere skal filmen være indspillet på dansk eller rumme en  

 særlig kunstnerisk eller teknisk indsats, som medvirker til fremme af  

 filmkunst og filmkultur i Danmark.
Stk. 2. Ved en dansk producent forstås 1) en person, der har dansk statsborgerskab eller har bopæl her i landet, 2) et aktieselskab eller anpartsselskab, der er registreret her i landet, 3) en statslig eller kommunal institution, 4) et andet her i landet hjemmehørende selskab med begrænset ansvar,  

 herunder fonde og foreninger, hvis direktørerne og flertallet af  

 bestyrelsesmedlemmerne har dansk statsborgerskab eller har bopæl her i  

 landet, eller 5) et udenlandsk aktieselskab eller anpartsselskab, der har indregistreret  

 filial hos Erhvervs- og Selskabsstyrelsen, eller et andet udenlandsk selskab  

 med begrænset ansvar, for så vidt filialbestyreren har dansk statsborgerskab  

 eller har bopæl her i landet.
 Stk. 3. En film, der er optaget ved samarbejde med en eller flere  

 udenlandske producenter og mindst en dansk producent (koproduktion), kan  

 betragtes som dansk under forudsætning af, at der er et rimeligt forhold  

 mellem den danske og den udenlandske økonomiske indsats og indflydelse på  

 produktionen og mellem indsatsen fra hver side af arbejdet i kunstnerisk  

 eller i teknisk henseende.
 Stk. 4. Kravet om bopæl, statsborgerskab, hjemsted m.v. her i  

 landet efter stk. 2 finder ikke anvendelse, såfremt internationale aftaler,  

 herunder Traktaten om Det Europæiske Økonomiske Fællesskab og Overenskomsten  

 om Fællesnordisk Arbejdsmarked, gør det nødvendigt.
Kapitel 7 Den Danske Filmskole § 22. (Ophævet).
Kapitel 8 Forskellige bestemmelser § 23. Kommuner og amtskommuner kan drive virksomhed for  

 filmproduktion, filmforevisning og filmudlejning og kan yde støtte i form af  

 tilskud, lån eller garanti for lån til filmproduktion, filmudlejning og  

 biografvirksomhed.
§ 23a.
Misligholdte lån ydet i henhold til den tidligere  

 lovgivning om film og biografer, jf. lovbekendtgørelse nr. 517 af 22.  

 september 1977, kan med tillæg af renter og omkostninger inddrives af  

 Kongeriget Danmarks Hypotekbank og Finansforvaltning (Hypotekbanken).  

 Hypotekbanken kan inddrive skyldige beløb ved indeholdelse i løn m.v. hos den  

 pågældende efter reglerne om inddrivelse af personlige skatter i  

 kildeskatteloven.
 Stk. 2. Kulturministeren kan fastsætte nærmere regler om  

 fremgangsmåden i forbindelse med lønindeholdelsen, herunder om straf af bøde  

 for overtrædelse af reglerne.
 Stk. 3. Hypotekbanken kan indhente de oplysninger hos  

 skattemyndigheder og andre offentlige myndigheder om den pågældende, som er  

 nødvendige for at varetage inddrivelsen af skyldige beløb efter stk. 1,  

 herunder oplysninger om indkomst- og formueforhold.
Kapitel 9 Straffebestemmelser § 24. Overtrædelse af § 20 straffes med bøde.
 Stk. 2. I forskrifter, der udstedes af kulturministeren i medfør  

 af § 20, stk. 7, kan der fastsættes straf af bøde for overtrædelse af  

 bestemmelser i forskrifterne.
 Stk. 3. For overtrædelser, der begås af aktieselskaber,  

 anpartsselskaber, andelsselskaber eller lignende, kan der pålægges selskabet  

 som sådant bødeansvar.
 Stk. 4. Er overtrædelsen begået af en kommune eller et kommunalt  

 fællesskab, jf. § 60 i lov om kommunernes styrelse, kan der pålægges kommunen  

 eller det kommunale fællesskab bødeansvar.
Kapitel 10 Ikrafttrædelses- og overgangsbestemmelser § 25. Loven træder i kraft den 1. maj 1989.
 Stk. 2. Lov om film, jf. lovbekendtgørelse nr. 997 af 19. december  

 1986, ophæves.
 Stk. 3. Kulturministeren kan fastsætte nærmere regler om  

 beskikkelsesperioders udløb i forbindelse med ikrafttrædelsen af denne lov.
 § 26. I forbindelse med omlægningen af støtten til produktion af  

 danske spillefilm fra udlån til tilskud, jf. § 2, stk. 1, nr.2, omlægges også  

 tidligere udbetalte statslån til tilskud.
 § 27. Loven gælder ikke for Færøerne og Grønland.
 Lov nr. 380 af 6. juni 1991, hvorved § 23 a indsættes, indeholder følgende  

 ikrafttrædelsesbestemmelse.
§ 33 Loven træder i kraft ved bekendtgørelsen i Lovtidende og finder også  

 anvendelse på fordringer forfaldne før lovens ikrafttræden.1) Lov nr. 289 af 27. april 1994, hvorved § 22 ophæves, indeholder følgende  

 ikrafttrædelsesbestemmelse.
§ 17 Loven træder i kraft den 1. august 1994.
(Stk. 2, og stk. 3, er udeladt.) Kulturministeriet, den 2. maj 1996 ---------------------------- 1) Loven blev offentliggjort i Lovtidende den 7. juni 1991.
Bilag 3 Ministeriet for kulturelle anliggenders bekendtgørelse nr. 211 af 30.  

 maj 1980 Bekendtgørelse af Lov om filmcensur Herved bekendtgøres lov nr. 135 af 29. marts 1969 om filmcensur med de  

 ændringer, der følger af lov nr. 169 af 14. maj 1980.
§ 1. Enhver film, der forevises offentligt for børn under 12 eller  

 16 år, skal forinden af statens filmcensur være godkendt for børn i den  

 pågældende aldersgruppe.
Denne lovs bestemmelser finder også anvendelse på  

 videogrammer.
 Stk. 2. Fjernsynsudsendelser omfattes ikke af bestemmelsen i stk.  

 1.
Stk. 3. Censurens afgørelse træffes på grundlag af en vurdering  

 af, om filmen kan antages at være skadelig for børn.
Afgørelsen kan gå ud på, 1) at filmen godkendes uden nogen begrænsning, 2) at filmen godkendes uden nogen begrænsning, men frarådes for børn under  

 7 år, 3) at filmen ikke må forevises for børn under 12 år, 4) at filmen ikke må forevises for børn under 16 år.
 Godkendelsen kan endvidere betinges af, at nærmere angivne billeder eller  

 afsnit af filmen bortklippes.
§ 2. Statens filmcensur består af en formand og et af ministeren  

 for kulturelle anliggender fastsat antal andre medlemmer.
Formanden skal  

 opfylde betingelserne for udnævnelse til dommer.
De øvrige medlemmer skal  

 have gennemgået en pædagogisk eller psykologisk uddannelse eller gennem deres  

 beskæftigelse have erhvervet særlig indsigt i børne- og ungdomsproblemer.
Stk. 2. Censurens medlemmer beskikkes af ministeren for kulturelle  

 anliggender for et tidsrum af 4 år.
Ingen kan genbeskikkes mere end 2 gange.
 Stk. 3. Til bistand for censuren kan der antages en konsulent, der  

 er sagkyndig i børnepsykiatri.
 § 3. Den, der har indleveret en film til censur, kan inden 4 uger  

 efter at have modtaget meddelelse om censurens afgørelse indbringe denne for  

 det i stk. 2 omhandlede ankenævn.
Stk. 2. Ankenævnet består af en formand og 4 andre medlemmer.  

 Formanden skal opfylde betingelserne for udnævnelse til dommer.
Af de øvrige  

 medlemmer skal 2 have gennemgået en pædagogisk eller psykologisk uddannelse,  

 medens de 2 andre udpeges blandt personer, der har vist særlig interesse for  

 børne- og ungdomsproblemer.
 Stk. 3. Bestemmelserne i § 2, stk. 2, finder tilsvarende  

 anvendelse på ankenævnets medlemmer.
 § 4. Ved offentlig forevisning af film, som i henhold til  

 censurens afgørelse frarådes for børn under 7 år eller ikke må forevises for  

 børn under 12 eller 16 år, skal censurens afgørelse bekendtgøres ved tydeligt  

 opslag; ligeledes skal annoncer om offentlig filmforevisning indeholde  

 tydelig oplysning om censurens afgørelse.
 Stk. 2. Ved offentlig forevisning af film, der ikke har været  

 indleveret til censur, skal det på tilsvarende måde tilkendegives, at børn  

 under 16 år ikke har adgang til forevisningen.
 Stk. 3. Ministeren for kulturelle anliggender kan fastsætte  

 nærmere regler om udformningen af de i stk. 1 og 2 nævnte opslag og annoncer.
 § 5. Ministeren for kulturelle anliggender fastsætter de nærmere  

 regler for censurens og ankenævnets virksomhed.
 Stk. 2. For censurering af film betales en afgift, der fastsættes  

 af ministeren for kulturelle anliggender.
 § 6. Overtrædelse af bestemmelserne i § 1, stk. 1, og § 4 straffes  

 med bøde.
 Stk. 2. I forskrifter, som fastsættes i henhold til § 4, stk. 3,  

 kan der fastsættes straf af bøde for overtrædelse af bestemmelser i  

 forskrifterne.
 Stk. 3. Ved overtrædelser begået af aktieselskaber,  

 andelsselskaber, anpartsselskaber og lignende kan der pålægges selskabet som  

 sådant bødeansvar.
 § 7. Loven træder i kraft den 1. juli 1969.
 Stk. 2. Lov nr. 117 af 13. april 1938 om biografteatervæsenets  

 ordning §§ 20'23 ophæves.
 § 8. Loven gælder ikke for Færøerne og Grønland, men kan ved kgl.  

 anordning sættes i kraft for Grønland med de afvigelser, som landsdelens  

 særlige forhold tilsiger.
 Lov nr. 169 af 14. maj 1980 indeholder følgende  

 ikrafttrædelsesbestemmelse:
 § 2. Loven træder i kraft den 1. august 1980.
Ministeriet for kulturelle anliggender, den 30. maj 1980 Lise Østergaard / B.
Hedemand Bilag 4 Kulturministeriets lovbekendtgørelse nr. 34 af 25. januar 1996 Bekendtgørelse af lov om mærkning af videogrammer Herved bekendtgøres lov nr. 435 af 1. juni 1995 om mærkning af videogrammer med de ændringer,  

 der følger af lov nr. 1084 af 20. december 1995.
 § 1. Videogrammer, der erhvervsmæssigt sælges og udlejes eller på  

 anden måde udbredes offentligt i Danmark, skal mærkes med oplysning om deres  

 egnethed for børn og unge under 12 eller 16 år, jf. dog § 4, stk. 3.
 § 2. Den, der erhvervsmæssigt sælger eller udlejer eller på anden  

 måde udbreder videogrammer offentligt i Danmark, har pligt til at sikre, at  

 disse er mærket i overensstemmelse med lovens § 4.
 § 3. Et videogram, der er mærket som uegnet for børn og unge under  

 12 eller 16 år, må ikke erhvervsmæssigt sælges eller udlejes eller på anden  

 måde udbredes offentligt til børn og unge i de pågældende aldersgrupper.
§ 4. Vurdering af videogrammets egnethed for børn og unge  

 foretages af Statens Filmcensur, jf. lov om filmcensur.
Afgørelsen træffes på  

 baggrund af en vurdering af, om videogrammet kan antages at være skadeligt  

 for børn og unge under 12 eller 16 år.
 Stk. 2. Et videogram, der ikke har været udleveret til Statens  

 Filmcensur, skal mærkes som uegnet for børn og unge under 16 år, medmindre  

 Statens Filmcensur har godkendt dets indhold til offentlig forevisning for  

 børn og unge under 12 eller 16 år.
 Stk. 3. Statens Filmcensur udarbejder en fortegnelse over  

 videogramkategorier, der er undtaget fra mærkning som følge af indholdets  

 åbenbart uskadelige karakter.
 § 5. Den, der har indleveret et videogram til Statens Filmcensur,  

 kan inden fire uger efter at have modtaget censurens afgørelse indbringe  

 denne for ankenævnet for filmcensur, jf. lov om filmcensur.
 Stk. 2. Ankenævnets afgørelser efter denne lov kan ikke indbringes  

 for anden administrativ myndighed.
§ 6. Der opkræves gebyrer til hel eller delvis dækning af udgifter  

 til vurdering af videogrammer samt til behandling af klager.
Gebyrernes  

 størrelse fastsættes af kulturministeren.
 § 7. Kulturministeren fastsætter nærmere regler om mærkning af  

 videogrammer.
 § 8. Overtrædelse af bestemmelserne i §§ 2 og 3 straffes med bøde.
 Stk. 2. I forskrifter, der udstedes i medfør af denne lov, kan der  

 fastsættes straf af bøde for overtrædelse af bestemmelser i forskrifterne.
Stk. 3. Er en overtrædelse begået af et selskab, en forening, en  

 fond eller lignende, kan der pålægges den juridiske person som sådan  

 bødeansvar.
Er overtrædelsen begået af staten, en kommune eller et kommunalt  

 fællesskab, der er omfattet af § 60 i lov om kommunernes styrelse, kan der  

 pålægges staten, kommunen eller det kommunale fællesskab bødeansvar.
§ 9. Kulturministeren fastsætter tidspunktet for lovens  

 ikrafttræden.1) Stk. 2. Loven gælder for videogrammer, der fremstilles eller  

 indføres efter lovens ikrafttræden med henblik på erhvervsmæssig salg eller  

 udleje eller anden udbredelse offentligt i Danmark.
 Stk. 3. (Ophævet).
 § 10. Loven gælder ikke for Færøerne og Grønland.
 Lov nr. 1084 af 20. december 1995 indeholder følgende ikrafttrædelse:
§ 2. Loven træder i kraft dagen efter offentliggørelse i  

 lovtidende.2) Kulturministeriet, den 25. januar 1996 Susanne Boe 1) Loven trådte i kraft den 1. maj 1995.
 2) Loven blev offentliggjort i Lovtidende den 21. december 1995. Loven  

 vedrører ophævelse af en revisionsbestemmelse.
Efter 2. behandling den 18. februar 1997 Kapitel 1 Formål § 1. Lovens formål er at fremme filmkunst,  

 filmkultur og biografkultur i Danmark.
 Stk. 2. Ved film forstås i denne lov levende billeder af enhver  

 art uanset optagelses- og forevisningsform, herunder fotografiske film og  

 videogrammer, bortset fra tv-udsendelser.
Kapitel 2 Det Danske Filminstitut § 2. Det Danske Filminstitut har  

 følgende opgaver:
 1) At yde økonomisk støtte til udvikling, manuskriptudarbejdelse,  

 produktion, lancering og forevisning af danske film og at sikre distribution  

 af danske film.
 2) At udbrede kendskabet til danske og udenlandske film i Danmark og at  

 fremme salget af og kendskabet til danske film i udlandet.
 3) At sikre bevarelsen af film og dokumentationsmateriale om film, at  

 indsamle film- og tv-litteratur, at forske og at gøre samlingerne  

 tilgængelige for offentligheden.
 4) At sørge for et bredt udbud af publikumsrettede aktiviteter om film.
 5) At sikre en løbende dialog med filmbranchen og væsentlige brugergrupper  

 om instituttets virksomhed.
 6) At fremme professionelt eksperimenterende filmkunst og talentudvikling  

 gennem drift af værksteder.
 7) At sikre produktion af oplysende film bl.a. til undervisningsbrug.
 Stk. 2. Instituttet kan yde støtte til den selvejende institution  

 Det Danske Filmstudie og anden filmstudievirksomhed.
 Stk. 3. Herudover kan instituttet yde støtte til andre aktiviteter  

 til fremme af filmkunst, filmkultur og biografkultur i Danmark.
 Bestyrelse § 3. Det Danske Filminstitut ledes af en  

 bestyrelse på indtil 7 medlemmer, der beskikkes af kulturministeren.
 Stk. 2 . 3 medlemmer udpeges af kulturministeren og skal  

 repræsentere kulturel, mediemæssig og ledelsesmæssig indsigt.
 Stk. 3. Rådet for Spillefilm, Rådet for Kort- og Dokumentarfilm og  

 Museumsrådet, jf. § 8, udpeger hver et medlem til bestyrelsen.
 Stk. 4. Medarbejderne ved instituttet kan vælge et medlem til  

 bestyrelsen.
 Stk. 5. Blandt bestyrelsens medlemmer udpeger kulturministeren  

 formand og næstformand.
 Stk. 6. Medlemmer af bestyrelsen må ikke være repræsentanter for  

 eller ansat i eller økonomisk interesseret i virksomheder for produktion,  

 udlejning eller forevisning af film eller have filmfaglige tillidsposter.  

 Kulturministeren kan i særlige tilfælde fravige denne bestemmelse.
 Stk. 7. Medlemmer af bestyrelsen må ikke være ansat i de  

 konsulentstillinger, der er nævnt i § 4, stk. 4 og 5.
Stk. 8 . Beskikkelserne gælder for 4 år.
Umiddelbar genbeskikkelse  

 kan kun finde sted en gang.
Udtræder et medlem i beskikkelsesperioden,  

 beskikkes et nyt medlem for den resterende del af perioden.
 Stk. 9. Bestyrelsen fastsætter selv sin forretningsorden.
 § 4. Bestyrelsen er den øverste ledelse af Det Danske Filminstitut  

 og har ansvaret for fastsættelse og opfølgning af instituttets overordnede  

 målsætninger til fremme af dansk film.
 Stk. 2. Bestyrelsen har over for kulturministeren det overordnede  

 ansvar for overholdelsen af de bestemmelser, der er fastsat for instituttets  

 virksomhed.
 Stk. 3. Bestyrelsen ansætter en direktion.
 Stk. 4. Bestyrelsen ansætter efter indstilling fra Rådet for  

 Spillefilm indtil 3 konsulenter samt en børnefilmkonsulent for  

 spillefilmområdet, jf. § 6.
 Stk. 5. Bestyrelsen ansætter efter indstilling fra Rådet for Kort-  

 og Dokumentarfilm indtil 3 konsulenter samt en børnefilmkonsulent for kort-  

 og dokumentarfilmområdet, jf. § 6.
 Stk. 6 . Bestyrelsen nedsætter de råd, der er nævnt i § 8.
 Direktion § 5. Den daglige ledelse af Det Danske  

 Filminstitut varetages af en direktion, som ledes af en administrerende  

 direktør.
 Konsulentordningen m.v. § 6. Konsulenterne foretager den  

 endelige kunstneriske vurdering af manuskript- og produktionsforslag og  

 afgiver forslag til direktionen om anvendelsen af de midler, som er til  

 rådighed til manuskriptudarbejdelse og produktion af spillefilm og kort- og  

 dokumentarfilm og til indkøb af kort- og dokumentarfilm, jf. dog § 7.
 Stk. 2. Konsulenterne må ikke være repræsentanter for eller ansat  

 i eller økonomisk interesseret i virksomheder for produktion, udlejning eller  

 forevisning af film eller have filmfaglige tillidsposter.
 § 7. Det Danske Filminstitut kan efter nærmere regler herom  

 fastsat af kulturministeren i den vedtægt, der er nævnt i § 10, yde støtte  

 med op til 60 pct. af omkostningerne til produktion af spillefilm uden  

 forudgående konsulentbehandling.
Råd § 8. Rådet for Spillefilm, Rådet for Kort- og  

 Dokumentarfilm og Museumsrådet rådgiver Det Danske Filminstituts ledelse om  

 henholdsvis spillefilm, kort- og dokumentarfilm og instituttets  

 museumsvirksomhed.
Hvert råd består af 5 medlemmer, som udpeges for en  

 periode af 4 år.
Umiddelbar genudpegning kan kun finde sted en gang.
Udtræder  

 et medlem i perioden, udpeges et nyt medlem for den resterende del af  

 perioden.
 Stk. 2. Rådet for Spillefilm består af 3 repræsentanter for  

 filmbranchen og 2 medlemmer med mediemæssig og kulturel indsigt, der udpeges  

 af det i § 9 nævnte kontaktudvalg.
 Stk. 3. Rådet for Kort- og Dokumentarfilm består af 3  

 repræsentanter for filmbranchen og 2 medlemmer med mediemæssig og kulturel  

 indsigt, der udpeges af det i § 9 nævnte kontaktudvalg.
 Stk. 4. Medlemmer af Museumsrådet skal repræsentere museumsfaglig,  

 filmhistorisk, forskningsmæssig og branchemæssig indsigt.
 Stk. 5. Rådene vælger selv formand og næstformand.
 Stk. 6. Rådenes forretningsorden fastsættes af bestyrelsen efter  

 indstilling fra rådene.
 Stk. 7. Medlemmer af rådene må ikke være ansat i de  

 konsulentstillinger, der er nævnt i § 4, stk. 4 og 5.
Kontaktudvalg § 9. Til at varetage kontakten med Det  

 Danske Filminstituts brugere og publikum nedsætter bestyrelsen et  

 kontaktudvalg, der sammensættes af bruger- og publikumorganisationer og  

 interessegrupper.
Kontaktudvalget har til opgave at følge instituttets  

 virksomhed og afgive forslag herom til bestyrelsen og at udpege 2 medlemmer  

 til Rådet for Spillefilm og 2 medlemmer til Rådet for Kort- og  

 Dokumentarfilm, jf. § 8, stk. 2 og 3. Kontaktudvalget mødes mindst en gang  

 årligt.
 Vedtægt § 10. Kulturministeren fastsætter efter drøftelse  

 med bestyrelsen i en vedtægt nærmere regler om Det Danske Filminstituts  

 opgaver og kan herunder bestemme, at instituttet har flere opgaver inden for  

 filmområdet end dem, der er nævnt i § 2. I vedtægten fastsættes endvidere  

 nærmere regler om udpegning af en medarbejderrepræsentant til bestyrelsen,  

 jf. § 3, stk. 4, om instituttets interne kompetencefordeling, om udpegning og  

 sammensætning af og opgaver m.v. for de råd og det kontaktudvalg, der er  

 nævnt i §§ 8 og 9, og om støtte til produktion uden forudgående  

 konsulentbehandling, jf. § 7. Kulturministeren fastsætter endvidere i  

 vedtægten efter forslag fra bestyrelsen regler om konsulentordningen.
 Bevillinger § 11. På de årlige finanslove fastsættes  

 særskilte produktionsbevillinger til henholdsvis spillefilm og kort- og  

 dokumentarfilm.
 Stk. 2. Mindst 25 pct. af de midler, som afsættes til produktion  

 af spillefilm og til produktion af kort- og dokumentarfilm, skal anvendes til  

 film for børn og unge.
Kapitel 3 Afleveringspligt § 12. Af enhver dansk film, der forevises  

 offentligt, skal producenten på begæring aflevere et eksemplar til Det Danske  

 Filminstitut og et fuldstændigt sæt af de til reklame- og undervisningsbrug  

 fremstillede billeder og materiale m.v. fra filmen.
Såfremt der efter denne  

 lov er ydet støtte til filmens produktion, skal afleveringen ske  

 vederlagsfrit.
 Stk. 2. Senest to år efter en dansk films første offentlige  

 forevisning i Danmark skal producenten af egen drift vederlagsfrit aflevere  

 en god kopi af filmen til instituttet.
 Stk. 3. Negativer til danske film, der har været forevist  

 offentligt, og negativer til de til reklame- og undervisningsbrug  

 fremstillede billeder fra film må ikke tilintetgøres, førend de vederlagsfrit  

 har været tilbudt instituttet og dette har erklæret ikke at ville overtage  

 dem.
 Stk. 4. Reglerne i stk. 1 og 3 finder tilsvarende anvendelse på  

 danske film, der ikke har været forevist offentligt, men som har været sat i  

 distribution med henblik på at nå ud til bredere kredse.
 Stk. 5. Kan producenten ikke entydigt identificeres, kan  

 instituttet bestemme, at afleveringspligten overgår til distributøren.
 § 13. Af enhver dansk film, der distribueres og sælges i Danmark i  

 videokassetteform i over 50 eksemplarer, skal distributøren af egen drift  

 vederlagsfrit aflevere en ubrugt kopi til Det Danske Filminstitut.
 § 14. Afgår den afleveringspligtige ved døden, eller kommer  

 vedkommende under konkurs, påhviler afleveringspligten boet.
 § 15. Kulturministeren kan fastsætte nærmere regler om  

 afleveringsformen, herunder om afleveringsterminer, samt om, hvilke  

 oplysninger der skal ledsage det afleverede, og i hvilke tilfælde Det Danske  

 Filminstitut kan yde delvis godtgørelse af udgifter forbundet med  

 afleveringen.
 Stk. 2. Kulturministeren kan fastsætte nærmere regler om bevaring  

 og tilgængelighed af de afleverede film og videogrammer.
 Stk. 3. Kulturministeren kan fastsætte nærmere regler om, at visse  

 typer film og videogrammer undtages fra afleveringspligten, og om kassation  

 af eksemplarer, som ikke skønnes egnede til bevaring.
 § 16. Det Danske Filminstitut må ikke forretningsmæssigt udnytte  

 det materiale, som er afleveret til instituttet i henhold til §§ 12 og 13.
Kapitel 4 Danske og koproducerede film § 17. Ved en dansk film  

 forstås i denne lov en film, der har dansk producent.
Endvidere skal filmen  

 være indspillet på dansk eller rumme en særlig kunstnerisk eller teknisk  

 indsats, som medvirker til fremme af filmkunst og filmkultur i Danmark.
Stk. 2. Ved en dansk producent forstås 1) en person, der har dansk statsborgerskab eller har bopæl her i landet, 2) et aktieselskab eller anpartsselskab, der er registreret her i landet, 3) en statslig eller kommunal institution, 4) et andet her i landet hjemmehørende selskab med begrænset ansvar,  

 herunder fonde og foreninger, hvis direktørerne og flertallet af  

 bestyrelsesmedlemmerne har dansk statsborgerskab eller har bopæl her i  

 landet, eller 5) et udenlandsk aktieselskab eller anpartsselskab, der har indregistreret  

 filial hos Erhvervs- og Selskabsstyrelsen, eller et andet udenlandsk selskab  

 med begrænset ansvar, for så vidt filialbestyreren har dansk statsborgerskab  

 eller har bopæl her i landet.
 Stk. 3. En film, der er optaget ved samarbejde med en eller flere  

 udenlandske producenter og mindst en dansk producent (koproduktion), kan  

 betragtes som dansk under forudsætning af, at der er et rimeligt forhold  

 mellem den danske og den udenlandske økonomiske indsats og indflydelse på  

 produktionen og mellem indsatsen fra hver side i kunstnerisk eller i teknisk  

 henseende.
 Stk. 4. Kravet om bopæl, statsborgerskab, hjemsted m.v. her i  

 landet efter stk. 2 bortfalder, hvis internationale aftaler, herunder  

 traktaten om Det Europæiske Fællesskab, aftalen om Det Europæiske Økonomiske  

 Samarbejdsområde og overenskomsten om fællesnordisk arbejdsmarked, kræver  

 det.
Kapitel 5 Kommunal og amtskommunal filmvirksomhed § 18. En kommune  

 eller amtskommune kan producere film med henblik på varetagelse af opgaver,  

 som kommunen eller amtskommunen kan varetage i medfør af lovgivningen.  

 Kommuner og amtskommuner kan endvidere forevise og udleje film samt yde  

 støtte i form af tilskud, lån eller garanti for lån til filmproduktion,  

 filmudlejning og biografvirksomhed.
Kapitel 6 Medierådet for Børn og Unge § 19. Kulturministeren  

 nedsætter Medierådet for Børn og Unge, som skal vejlede forældre m.fl. om  

 egnetheden af film m.v. for børn og unge.
Medierådet skal derudover rådgive  

 og bistå ministeren og kan på eget initiativ behandle ethvert spørgsmål om  

 films egnethed for børn og unge.
 Stk. 2. Kulturministeren fastsætter nærmere regler om Medierådet,  

 herunder om rådets sammensætning.
 § 20. Enhver film, der vises offentligt for eller erhvervsmæssigt  

 sælges, udlejes eller udlånes offentligt i Danmark til børn under 7, 11 og 15  

 år, skal forinden være godkendt for børn i den pågældende aldersgruppe af  

 Medierådet for Børn og Unge, jf. dog stk. 3.
Stk. 2. Medierådets afgørelse træffes på baggrund af en vurdering  

 af, om filmene kan antages at være skadelige for børn i den pågældende  

 aldersgruppe.
Medierådet kan til brug for vurderingen indkalde nærmere  

 oplysninger om filmenes indhold.
Medierådets afgørelse kan være, 1) at filmen godkendes for alle, 2) at filmen godkendes for børn, der er fyldt 7 år, 3) at filmen godkendes for børn, der er fyldt 11 år, 4) at filmen godkendes for børn, der er fyldt 15 år.
 Stk. 3. Alle film må dog vises offentligt for børn, der er fyldt 7  

 år og er ledsaget af en af forældrene eller en anden voksen.
Stk. 4. Kulturministeren fastsætter regler om opkrævning af gebyr  

 til hel eller delvis dækning af udgifter forbundet med Medierådets vurdering  

 af film.
Gebyrernes størrelse fastsættes af kulturministeren.
 § 21. Den, der foreviser film offentligt, eller den, der  

 erhvervsmæssigt sælger, udlejer eller på anden måde udbreder film offentligt  

 i Danmark, har pligt til efter nærmere regler herom fastsat af  

 kulturministeren at mærke eller på anden måde oplyse om films egnethed for  

 børn og unge i overensstemmelse med Medierådet for Børn og Unges vurderinger  

 herom.
 Stk. 2. Kulturministeren fastsætter efter drøftelse med Medierådet  

 nærmere regler om mærkning m.v. og kan herunder bestemme, at visse film skal  

 mærkes m.v. uden rådets vurdering, og at visse film kan undtages fra mærkning  

 m.v.
Kapitel 7 Klager § 22. Klager over afgørelser, som er truffet af Det  

 Danske Filminstitut i henhold til denne lov eller efter regler fastsat i  

 medfør af loven, kan kun indbringes for kulturministeren, hvis klagen  

 vedrører retlige spørgsmål.
 § 23. Klager over afgørelser, som er truffet af Medierådet for  

 Børn og Unge i henhold til denne lov eller efter regler fastsat i medfør af  

 loven, kan kun indbringes for kulturministeren, hvis klagen vedrører retlige  

 spørgsmål.
 Stk. 2. Kulturministeren kan dog fastsætte regler om videregående  

 klageadgang for afgørelser truffet i henhold til § 20, stk. 1, og kan i  

 forbindelse hermed fastsætte gebyrer til hel eller delvis dækning af udgifter  

 til behandling af klager.
Kapitel 8 Regnskab og revision § 24 . De, der modtager tilskud i  

 henhold til denne lov, skal aflægge regnskab herfor.
Regnskabet revideres af  

 den af tilskudsmodtageren valgte revisor i henhold til reglerne om god  

 revisionsskik.
 Stk. 2. Kulturministeren fastsætter nærmere regler for  

 regnskabsaflæggelsen, herunder om revisionskompetencen og revisionens  

 udførelse.
Kapitel 9 Straffebestemmelser § 25. Overtrædelse af § 12, § 13, §  

 20, stk. 1, eller § 21, stk. 1, straffes med bøde.
 Stk. 2. I regler, som udstedes i medfør af lovens § 15 og § 21,  

 stk. 2, kan der fastsættes straf af bøde for overtrædelse af bestemmelserne.
 Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
Kapitel 10 Ikrafttrædelses- og overgangsbestemmelser § 26.  

 Kulturministeren fastsætter tidspunktet for lovens ikrafttræden.  

 Kulturministeren kan herunder fastsætte, at lovens bestemmelser træder i  

 kraft på forskellige tidspunkter.
 Stk. 2 . Kulturministeren kan fastsætte, at følgende love eller  

 dele af følgende love ophæves:
 1) Filmloven, jf. lovbekendtgørelse nr. 342 af 2. maj 1996.
 2) Lov om filmcensur, jf. lovbekendtgørelse nr. 211 af 30. maj 1980.
 3) Lov om mærkning af videogrammer, jf. lovbekendtgørelse nr. 34 af 25.  

 januar 1996.
 Stk. 3. Regler, der er fastsat med hjemmel i de love, der er nævnt  

 i stk. 2, bortset fra bekendtgørelse nr. 283 af 30. april 1993 om  

 fremgangsmåden ved indeholdelse i løn m.v. for misligholdte lån ydet i  

 henhold til den tidligere lovgivning om film og biografer, forbliver i kraft,  

 indtil de ophæves eller afløses af regler fastsat i medfør af denne lov.
 Stk. 4. Kulturministeren beskikker de i § 8 nævnte råd første  

 gang.
 Stk. 5. Det første kontaktudvalg, jf. § 9, beskikkes af  

 kulturministeren.
 Stk. 6. Den første vedtægt, jf. § 10, fastsættes af  

 kulturministeren efter drøftelse med de siddende bestyrelser for Det Danske  

 Filminstitut og Statens Filmcentral.
 Stk. 7. Bestemmelserne i kapitel 6 om Medierådet for Børn og Unge  

 gælder for film, der forevises offentligt, fremstilles eller indføres med  

 henblik på erhvervsmæssigt salg eller udleje eller anden offentlig udbredelse  

 i Danmark, efter at kulturministeren har nedsat Medierådet og har udstedt  

 regler i medfør af §§ 19-21.
 Stk. 8. Afgørelser om films egnethed for børn under henholdsvis 12  

 og 16 år truffet i henhold til lov om filmcensur, jf. lovbekendtgørelse nr.  

 211 af 30. maj 1980, og lov om mærkning af videogrammer, jf.  

 lovbekendtgørelse nr. 34 af 25. januar 1996, skal fra tidspunktet for  

 ikrafttrædelsen af denne lovs kapitel 6 betragtes som en afgørelse, jf. § 20,  

 stk. 1.
 § 27. Loven gælder ikke for Grønland og Færøerne.
