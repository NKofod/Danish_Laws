Fremsat den 4. oktober 2000 af  

 skatteministeren (Ole Stavad) Forslag til Lov om ændring af forskellige skattelove (Nedsættelse af skattesatsen for selskaber samt  

 virksomhedsskatteprocenten) § 1 I lov om indkomstbeskatning af aktieselskaber m.v.  

 (selskabsskatteloven), jf. lovbekendtgørelse nr. 299 af 27. april  

 2000, som ændret senest ved § 1 i lov nr. 452 af 31. maj 2000,  

 foretages følgende ændring:
 1. I § 17, stk. 1, ændres »32 pct.« til: »30  

 pct.«.
§ 2 I lov om indkomstbeskatning af selvstændige erhvervsdrivende  

 (virksomhedsskatteloven), jf. lovbekendtgørelse nr. 764 af 4. oktober  

 1999, som ændret ved § 18 i lov nr. 958 af 20. december 1999,  

 foretages følgende ændring:
 1. I § 10, stk. 2, 1. pkt., ændres »32 pct.«  

 til: »30 pct.«.
§ 3 I lov om beskatning ved dødsfald (dødsboskatteloven), jf.  

 lovbekendtgørelse nr. 47 af 19. januar 2000, som ændret ved  

 § 4 i lov nr. 460 af 31. maj 2000, foretages følgende  

 ændringer:
 1. I § 17 ændres »34 pct.« til: »30 pct.«.
 2. I § 33 ændres »34 pct.« til: »30 pct.«.
§ 4 I lov om afgift af dødsboer og gaver (boafgiftsloven), jf.  

 lovbekendtgørelse nr. 843 af 4. september 2000, foretages  

 følgende ændringer:
 1. § 13 a, stk. 4, 3. pkt., affattes  

 således:
 »Passivposten udgør 9 pct. for overskud opsparet i  

 indkomståret 1991, 12 pct. for overskud opsparet i indkomstårene  

 1992-98, 13,5 pct. for overskud opsparet i indkomstårene 1999-2000 og  

 15 pct. for overskud opsparet i indkomståret 2001 og senere  

 indkomstår.«.
 2. § 13 a, stk. 5, affattes således:
 »Stk. 5. I det omfang konjunkturudligningskonto overtages  

 efter dødsboskattelovens § 39, stk. 3, beregnes der af  

 indeståendet med tillæg af den hertil svarende  

 konjunkturudligningsskat en passivpost på 12 pct. for  

 indkomstårene 1993-98, en passivpost på 13,5 pct. for  

 indkomstårene 1999-2000 og en passivpost på 15 pct. for  

 indkomstårene 2001 og senere indkomstår.«.
§ 5 Stk. 1. Loven træder i kraft 1. januar 2001.
 Stk. 2. Loven har virkning fra og med indkomståret  

 2001.
Bemærkninger til lovforslaget Almindelige bemærkninger I.
Baggrund for erhvervsskatteforslagene Det er regeringens mål, at erhvervslivets  

 skattemæssige vilkår skal sikre, at Danmarks muligheder for at  

 fastholde eksisterende og tiltrække nye virksomheder forbedres.
Den stigende internationalisering er en fortsat udfordring  

 for erhvervsbeskatningen i mange lande.
Den voksende mobilitet i  

 investeringerne og ændringer i erhvervsstrukturen har medvirket til en  

 tendens i erhvervsbeskatningen, hvor satserne nedsættes, skattebaserne  

 gøres bredere, og skattereglerne bliver mere neutrale.
Danmark har  

 allerede gennemført en række omlægninger af  

 erhvervsbeskatningen, men den fortsatte udvikling i omverdenen og ikke mindst  

 i vore nabolande stiller krav om yderligere tilpasninger.
 Derfor fremsættes nærværende forslag til  

 sænkning af den danske selskabsskattesats fra 32 pct. til 30 pct.  

 Samtidig fremsættes en række andre forslag, der blandt andet  

 nedsætter saldoafskrivningssatsen for driftsmidler og skibe fra 30 pct.  

 til 25 pct.
 En omlægning af erhvervsbeskatningen i retning af en  

 lavere selskabsskattesats og lavere skattemæssige afskrivninger, der  

 bedre afspejler aktivernes økonomiske levetid, vil reducere  

 forvridningerne af investeringsadfærden.
Regeringen fremsætter desuden en række  

 lovforslag med initiativer, der kan lette virksomheders generationsskifte.  

 Skattereglerne skal sikre, at fordelene kommer virksomhederne og deres  

 fortsatte drift til gode.
Det bør ikke være skatteregler, der  

 afgør valget af generationsskiftetidspunkt eller -form.
Der  

 fremsættes blandt andet forslag om at indføre en særlig  

 adgang for personer over 55 år, der har drevet selvstændig  

 erhvervsvirksomhed m.v. i mindst 10 år, til at oprette  

 pensionsordninger i forbindelse med virksomhedsophør, hvilket vil  

 lette deres overgang til pensionisttilværelsen og give større  

 fleksibilitet i valget af generationsskiftetidspunkt.
Disse lovforslag  

 fremsættes i forlængelse af betænkningen fra august 1999  

 afgivet af det af regeringen og CD nedsatte Generationsskifteudvalg.
II.
Hovedtræk af øvrige forslag til justering af  

 erhvervsbeskatningen A.
Erhvervsbeskatning 1. Forslag om ændring af afskrivningsregler og -satser De foreslåede ændringer af  

 afskrivningsreglerne består af følgende 3 elementer:
Satsen for saldoafskrivninger foreslås nedsat fra 30  

 pct. til 25 pct.
En nedsættelse vil afgørende bidrage til at  

 mindske skattereglerne som parameter ved virksomhedernes  

 investeringsbeslutninger.
Justeringen af afskrivningssatserne vil skabe  

 større neutralitet i forhold til virksomhedernes  

 investeringsbeslutninger - både generelt og på tværs af  

 brancher med forskellig kapitalintensitet.
Derudover foreslås det at ophæve adgangen til  

 at forskudsafskrive på driftsmidler.
Allerede i forbindelse med  

 Pinsepakken i 1998 blev det første skridt taget til at fjerne de  

 forvridende virkninger af forskudsafskrivningssystemet, idet adgangen til at  

 forskudsafskrive på bygninger og installationer blev ophævet.
Det  

 foreslås at videreføre initiativet fra Pinsepakken og afskaffe  

 adgangen til at forskudsafskrive på driftsmidler.
Adgangen til at  

 forskudsafskrive på skibe foreslås opretholdt.
Endelig foreslås det at indføre tabsfradrag i  

 salgsåret for udelukkende erhvervsmæssigt benyttede driftsmidler  

 og skibe.
Udviklingen af nye maskiner og produktionsmetoder medfører,  

 at en virksomheds produktionsapparat i løbet af meget kort tid i  

 særlige tilfælde kan blive forældet.
Det kan føre  

 til, at de skattemæssige afskrivninger i nogle tilfælde ikke kan  

 følge med aktivernes teknisk-økonomiske forældelse.
For  

 at forbedre vilkårene for de højteknologiske virksomheder  

 foreslås det, at virksomhederne kan vælge at få fradrag for  

 tab på et aktiv, der er solgt eller skrottet, straks i salgsåret  

 fremfor i de efterfølgende år.
B.
Aktieindkomstskat 1. Forslag om ændring af aktieindkomstbeskatningen De foreslåede ændringer vedrørende  

 reglerne for aktieindkomstbeskatningen forhøjer satserne for skat  

 på aktieindkomst.
Skattesatsen for aktieindkomst under 38.500 kr.  

 (2001-tal) forhøjes fra 25 pct. til 28 pct. og over  

 beløbsgrænsen fra 40 pct. til 43 pct.
Derved bevares  

 overensstemmelsen mellem den samlede beskatning af indkomst indtjent gennem  

 et selskab sammenholdt med beskatningen af indkomst indtjent direkte af en  

 person. Ændringerne fremsættes i samme lovforslag som  

 ændringerne af afskrivningsreglerne m.v.
C.
Generationsskiftebeskatning 1. Forslag om pensionsordninger for tidligere selvstændigt  

 erhvervsdrivende m.fl.
Lovforslaget er et led i regeringens initiativer til  

 løsning af specifikke skattemæssige problemer for  

 generationsskifte i erhvervsvirksomheder og er en udmøntning af et af  

 forslagene i Generationsskifteudvalgets betænkning fra 1999. Ved  

 forslaget opfyldes desuden det tilsagn, der er afgivet af regeringen i  

 forbindelse med Folketingets behandling af CD s beslutningsforslag nr.
B 8 om  

 etablering af pensionsordning for selvstændigt erhvervsdrivende ved  

 afhændelse af virksomhed i forbindelse med generationsskifte.
Lovforslaget har som formål at indføre en  

 særlig adgang for personer, der har drevet selvstændig  

 virksomhed, til at oprette pensionsordninger i forbindelse med, at  

 virksomheden sælges eller lukkes.
Personen skal være over 55  

 år og have drevet virksomhed i de seneste 10 år.
 Forslaget går ud på at tillade denne  

 persongruppe at anvende et beløb svarende til den skattepligtige  

 fortjeneste ved afståelsen af virksomheden til at oprette  

 pensionsordninger med løbende udbetalinger og ratepensionsordninger  

 efter særlige beskatningsregler.
 Efter forslaget skal ordningen være forbeholdt  

 personer, der har drevet reel erhvervsvirksomhed, dvs. at virksomheden f.eks.  

 ikke må have bestået i blot at eje aktier i et selskab, der  

 fungerer som pengetank.
2. Forslag om ændring af successionsreglerne ved overdragelse af  

 aktier Det foreslås, at de særlige gunstige  

 skatteregler om overdragelse af aktier uden at der udløses skat  

 (succession), kun skal gælde for aktier i reelle erhvervsvirksomheder.  

 Det skal ikke længere være muligt at overdrage aktier med  

 succession, hvis der er tale om aktier i et selskab, hvis væsentligste  

 aktivitet er passiv pengeanbringelse eller udlejning af fast ejendom.  

 Allerede i dag er det sådan, at der i en arvesituation ikke kan arves  

 aktier med succession, hvis aktierne stammer fra et selskab, hvis aktivitet  

 er passiv pengeanbringelse.
Det foreslås også, at der  

 indsættes en objektiv væsentlighedsbedømmelse, af hvorvidt  

 der er tale om passiv pengeanbringelse eller ej, svarende til den praksis der  

 allerede i dag gælder for succession af aktier i en arvesituation.
3. Forslag om øget fradragsværdi ved  

 lånefinansierede køb af aktier som led i  

 virksomhedsoverdragelse Også dette forslag er en udmøntning af et af  

 forslagene fra det af regeringen og CD nedsatte Generationsskifteudvalgs  

 betænkning fra 1999. Ved forslaget ophæves den forskel, der i dag  

 er på den skattemæssige behandling af renteudgifter  

 afhængig af, om lånet er optaget for at erhverve en personligt  

 ejet virksomhed eller et selskab.
Ved køb af en personligt ejet virksomhed kan  

 virksomhedsordningen eller kapitalafkastordningen anvendes.
Det betyder, at  

 erhververen opnår fuld skatteværdi af fradraget for de  

 renteudgifter, der er forbundet med købet.
Er der i stedet tale om, at  

 en person køber en virksomhed, der drives i selskabsform kan aktierne  

 eller anparterne ikke indgå i virksomhedsordningen eller  

 kapitalafkastordningen.
Det betyder, at fradrag for renteudgifter knyttet til  

 køb af aktier eller anparter i dag har en lavere skatteværdi end  

 ved køb af en personligt ejet virksomhed.
Lovforslaget går ud på, at den skattepligtige  

 på skematisk vis kan opnå fuld skatteværdi af fradraget for  

 renteudgifterne.
Det sker ved, at der beregnes et kapitalafkast af de aktier  

 eller anparter, der erhverves, som fragår i den personlige indkomst og  

 lægges til kapitalindkomsten.
 For at begrænse ordningen til egentlige  

 virksomhedsoverdragelser, fastsættes en række krav, som skal  

 være opfyldt, for at den skattepligtige kan anvende ordningen.
 Den foreslåede ordning er således ikke en  

 generel ordning til optagelse af lån til køb af aktier eller  

 anparter med fuld skatteværdi af renteudgifterne.
4. Forslag om ændring af regler for succession i  

 virksomhedsordningens opsparingskonto i levende live m.v. og justering af  

 beskatning af løbende ydelser Ligeledes dette lovforslag imødekommer et af  

 forslagene fra det af regeringen og CD nedsatte Generationsskifteudvalgs  

 betænkning fra august 1999.
Lovforslaget går ud på at lette beskatningen  

 og dermed forbedre de økonomiske vilkår ved overdragelse af  

 virksomhed indenfor familiekredsen.
Det sker ved at give mulighed for  

 succession i indestående på konto for opsparet overskud i  

 virksomhedsordningen, når en personligt eget virksomhed overdrages  

 indenfor familiekredsen.
Det foreslås at indføre en tilsvarende  

 mulighed for indestående på konto for konjunkturudligning i  

 kapitalafkastordningen.
 Der er med andre ord tale om en udvidelse af  

 gældende successionsmuligheder.
Lovændringen vil have den virkning, at der  

 gælder de samme regler ved overdragelse i levende live og ved  

 død.
Fordelen er, at valget af tidspunkt for generationsskifte og  

 -form i mindre grad vil være styret af skattemæssige hensyn.
Det  

 giver plads til, at væsentligere hensyn - f.eks ledelsesmæssige,  

 forretningsmæssige og familiemæssige - kan være  

 afgørende faktorer, når et generationsskifte skal  

 gennemføres.
 Lovforslaget indeholder desuden enkelte rettelser i  

 relation til sidste års omlægning af beskatningen af  

 løbende ydelser.
D.
CFC-beskatning 1. Forslag om CFC-beskatning ved gunstige skatteudskydelsesordninger samt  

 fradragsbeskæring ved koncerninterne præmiebetalinger Regeringen foreslår to ændringer af reglerne  

 vedrørende beskatningen af koncerner:
Indkomst fra finansiel virksomhed hos et udenlandsk  

 finansielt datterselskab skal medregnes i det danske moderselskabs indkomst,  

 hvis datterselskabet beskattes væsentligt lavere end efter danske  

 regler (CFC-beskatning). Udenlandske hensættelsesordninger er i visse  

 tilfælde så fordelagtige, at datterselskabet kan opnå  

 væsentlige fordele i forhold til de danske skatteregler.
Der har  

 været rejst tvivl om, hvilken indflydelse sådanne gunstige  

 skatteudskydelser har på vurderingen efter de gældende  

 regler.
 Det foreslås derfor udtrykkeligt at fastslå,  

 at hvis den udenlandske beskatning i væsentlig grad udskydes i forhold  

 til danske regler, skal datterselskabets finansielle indkomst medregnes i det  

 danske moderselskabs indkomst.
Herudover foreslås der en fradragsbeskæring  

 ved koncerninterne forsikringer.
Formålet er, at resultatet af en  

 selvforsikring skattemæssigt bliver den samme, uanset hvordan man  

 indretter sig.
Det skal således ikke være muligt at opnå  

 fradrag for selvforsikring blot ved at oprette et koncerninternt  

 forsikringsselskab.
Det selskab, som tegner en koncernintern forsikring,  

 får derfor ikke fradrag for forsikringspræmierne, men får i  

 stedet fradraget på det tidspunkt, hvor det måtte lide en skade.  

 For at sikre symmetrien i beskatningen foreslås det, at  

 forsikringsselskabet ikke beskattes af præmien, når  

 forsikringstageren ikke har haft fradrag for indbetalingen.
 Der henvises i øvrigt til nærværende  

 lovforslags særlige bemærkninger, samt bemærkningerne til  

 de samtidigt hermed fremsatte forslag omtalt ovenfor:
Forslag til lov om ændring af forskellige skattelove  

 (Ændring af afskrivningsregler og -satser samt justering af satser  

 m.v.) Forslag til lov om ændring af pensionsbeskatningsloven,  

 pensionsafkastbeskatningsloven, personskatteloven og skattekontrolloven  

 (Pensionsordninger for tidligere selvstændigt erhvervsdrivende  

 m.fl.) Forslag til lov om ændring af aktieavancebeskatningsloven og  

 dødsboskatteloven (Ændring af successionsreglerne ved  

 overdragelse af aktier) Forslag til lov om ændring af virksomhedsskatteloven og  

 personskatteloven (Aktiekøb i forbindelse med  

 virksomhedsovertagelse) Forslag til lov om ændring af forskellige skattelove  

 (Succession i konto for opsparet overskud og justering af reglerne om  

 beskatning af løbende ydelser) Forslag til lov om ændring af selskabsskatteloven og  

 ligningsloven (CFC-beskatning ved gunstige skatteudskydelsesordninger samt  

 fradragsbeskæring ved koncerninterne  

 præmiebetalinger) III.
Provenumæssige konsekvenser af forslagene til ændret  

 erhvervsbeskatning, aktieindkomstbeskatning, generationsskiftebeskatning og  

 CFC-beskatning A.
Erhvervsbeskatning 1. Nedsættelse af skattesatsen for selskaber samt  

 virksomhedsskatteprocenten Siden 1990 er selskabsskattesatsen nedsat fra 50 pct. til  

 32 pct., og skattegrundlaget blevet bredere bl.a. ved afvikling af  

 pristalsregulering af afskrivningsgrundlaget, afvikling af fradrag for  

 investeringsfondshenlæggelser, varelagernedskrivninger,  

 udlandslempelsen samt ændrede regler for forsikringsselskabers  

 indkomstopgørelse.
En selskabsskattesats på 30 pct. er under  

 EU-gennemsnittet, og bringer satsen mere på linie med satsen i vore  

 nabolande, hvor den er 28 pct. i Sverige og Norge og 29 pct. i Finland.
Den  

 effektive selskabsskat i Danmark er i dag ikke højere end i resten af  

 Norden, bl.a. fordi Danmark har lempelige afskrivningsregler.
I EU er den  

 (uvægtede) gennemsnitlige sats 35,4 pct. i 2000.
Der er fortsat tendens til at nedsætte  

 selskabsskattesatserne i Europa.
Danmark, Storbritannien, Irland, Italien,  

 Luxembourg og Portugal har nedsat selskabsskattesatsen i de senere år.  

 I Tyskland er netop vedtaget en nedsættelse - før lokale skatter  

 - til 25 pct. fra 2001. Det resulterer i en gennemsnitlig samlet  

 selskabsskattesats i Tyskland på 38,6 pct.
 Selskabsskattesatsen er i løbet af den sidste halve  

 snes år blevet sænket fra 50 pct. til 32 pct., samtidig med at  

 skattegrundlaget er gjort bredere gennem afskaffelse af en række  

 fradrag og særordninger.
 I samme periode er provenuet af selskabsskatten steget fra  

 ca. 12 mia. kr. til ca. 30 mia. kr., og antallet af selskaber med positiv  

 indkomst er steget fra ca. 35.000 til ca. 46.000 (1998-tal) eller med ca. 30  

 pct.
 Det er ved provenuskønnet lagt til grund, at  

 selskabsskatteprovenuet udgør ca. 30 mia. kr. for indkomståret  

 2000 samt, at opsparingen i virksomhedsordningen udgør ca. 11 mia. kr.  

 Provenuet på sigt er skønnet til ca. 27 mia. kr., da det  

 aktuelle niveau for selskabsskatten vurderes højere end normalt, bl.a.  

 som følge af konjunkturforholdene.
Provenutabet ved nedsættelsen af  

 selskabsskattesatsen m.v. til 30 pct. skønnes isoleret set til ca. 2,2  

 mia. kr. for indkomståret 2001 og lidt mindre de følgende  

 år.
Provenutabet fordeler sig med ca. 2,0 mia. kr. til staten og ca.  

 0,2 mia. kr. til kommunerne.
Selskabsskattenedsættelsen giver på sigt  

 isoleret set større indtjening i selskaberne, hvoraf en del tilfalder  

 aktionærkredsen i form af større udbytter og avancer, hvilket  

 giver et positivt tilbageløb på skatteprovenuet.
På den  

 anden side reducerer ændringen af afskrivningsreglerne selskabernes  

 indtjening efter skat, hvilket medfører et negativt tilbageløb  

 på provenuet.
Satsnedsættelsen inden for virksomhedsordningen vil  

 blive modsvaret af øgede personskatter, når de opsparede  

 beløb hæves.
Provenutabet ved nedsættelsen af  

 virksomhedsskattesatsen består derfor stort set udelukkende af et  

 rentetab som følge af skatteudskydelsen i opsparingsperioden.
 I gennemsnit over en årrække skønnes  

 skattelettelsen til ca. 1,6 mia. kr. netto efter tilbageløb af  

 provenu, hvoraf kommunernes andel udgør ca. 0,1 mia. kr.
2. Ændrede afskrivningsregler og -satser Finansieringen af lavere selskabsskat m.v. sker ved en  

 række strukturforbedrende ændringer af saldoafskrivningsreglerne.  

 Saldoafskrivningssatsen for driftsmidler og skibe nedsættes fra 30 pct.  

 til 25 pct., og adgangen til forskudsafskrivning på driftsmidler  

 afskaffes.
Det reducerer opbygningen af udskudte skatter i erhvervslivet og  

 giver sammen med selskabsskattenedsættelsen mere ensartede vilkår  

 for virksomhederne i de forskellige brancher.
Især forsknings- og  

 vidensintensive produktioner og servicevirksomhed vil have fordel af den  

 lavere selskabsskat og ændrede afskrivningsregler.
Disse brancher  

 bliver forfordelt under det nuværende system med en høj  

 saldoafskrivningssats.
En tilpasning af de skattemæssige afskrivningsregler  

 betyder, at de skattemæssige afskrivninger i højere grad bringes  

 på linie med aktivernes faktiske værdiforringelse.
Det bidrager i  

 sammenhæng med en nedsættelse af selskabsskattesatsen til at  

 fremme samfundsøkonomisk rentable investeringer, da de  

 afskrivningsmæssige subsidier til de mere kapitalintensive brancher  

 reduceres.
Med forslaget om lavere selskabsskat og justering af  

 afskrivningsreglerne fortsætter regeringen ad den hidtidige vej i  

 skattepolitikken med samtidig nedsættelse af selskabsskattesatsen og  

 udvidelse af skattegrundlaget.
Den formelle selskabsskattesats er vigtig som  

 signal til udlandet ved placering af produktion i Danmark.
En justering af  

 regelsættet med lavere selskabsskattesats og afskrivningsregler, der er  

 i mere overensstemmelse med den økonomiske værdiforringelse, vil  

 give mere lige vilkår mellem de forskellige brancher.
Det vil styrke  

 incitamentet for virksomheder uden høj kapitalintensitet og med stort  

 vækstpotentiale (f.eks.
IT-branchen og biotek-branchen) til at  

 lokalisere sig i Danmark.
Det gælder ikke mindst med åbningen af  

 Øresundsbroen og den øgede integration i  

 Øresundsregionen.
 For at imødekomme højteknologiske  

 virksomheder, hvis driftsmidler som følge af nye og bedre alternativer  

 meget hurtigt kan blive forældede, foreslås endvidere en ordning,  

 hvor virksomhederne kan vælge at fradrage tab ved salg af et aktiv  

 straks i salgsåret.
Skattemæssig afskrivning efter et saldoprincip kan  

 medføre, at driftsmidler med en meget kort teknisk-økonomisk  

 levetid afskrives over en for lang periode.
Dette forstærkes, hvis  

 driftsmidlernes økonomiske levetid bliver kortere som følge af  

 den teknologiske udvikling.
De skattemæssige afskrivninger kan derved  

 ikke følge med aktivernes teknisk-økonomiske  

 forældelse.
Forslaget går ud på, at hvis den  

 skattepligtige har solgt et aktiv til et beløb, der er mindre end  

 anskaffelsessummen med fradrag af de foretagne skattemæssige  

 afskrivninger på aktivet, kan det tab, der således må  

 konstateres, fradrages fuldt ud i salgsåret.
Såfremt virksomheden  

 vælger at foretage fradrag for det konstaterede tab på et solgt  

 aktiv, skal den fælles saldo for alle virksomhedens driftsmidler og  

 skibe formindskes med hele den uafskrevne anskaffelsessum for det solgte  

 aktiv.
 Det foreslåede tabsfradrag har den fordel for  

 virksomheden, at de aktiver, der forældes hurtigere end de afskrives  

 skattemæssigt, kommer ud af skatteregnskabet på det tidspunkt,  

 hvor de ved salg eller skrotning udgår af virksomhedens produktion.  

 Forslaget skaber en bedre sammenhæng mellem de økonomiske og de  

 skattemæssige afskrivninger, således at virksomheden ikke kommer  

 i en situation, hvor de skattemæssige afskrivninger er ringere end de  

 økonomiske afskrivninger.
Det er forbundet med stor usikkerhed at vurdere de  

 provenumæssige konsekvenser af de ændrede afskrivningsregler og  

 den samlede balance i forslaget, jf. afsnit IV om de  

 erhvervsøkonomiske konsekvenser af omlægningen.
Det skyldes, at  

 de oplysninger, der foreligger i det centrale skatteregister, ikke er af en  

 sådan beskaffenhed, at de kan danne grundlag for provenuberegning af  

 forslagets virkning.
Der er ikke centralt registreret oplysninger, der giver  

 en samlet belysning af virksomhedernes årlige skattemæssige  

 afskrivninger og afskrivningssaldi m.v.
Det mangelfulde datagrundlag bevirker, at skønnene  

 over forslagets provenuvirkning bliver overordentlig usikre.
Det lange  

 tidsperspektiv for afskrivningsforløbene forstærker  

 usikkerheden.
Af afgørende forudsætninger kan bl.a.  

 nævnes, at det årlige investeringsniveau for driftsmidler, der  

 omfattes af de foreslåede ændringer skønnes i  

 størrelsesordenen 85 mia. kr.
Af dette beløb skønnes ca.  

 3 mia. kr. eller 3,5 pct. forskudsafskrevet, mens resten saldoafskrives.
 I nedenstående oversigt er anslået  

 provenuvirkningen af initiativerne på afskrivningsområdet.  

 Provenuvirkningen er beregnet med udgangspunkt i en selskabsskattesats  

 på 30 pct.
 Provenu ved ændring af afskrivningsreglerne i  

 2001-2004 og over en længere årrække.
Indkomstår. 2000-niveau 2001 2002 2003 2004 Gnst. over en årrække Mill. kr.
 Mill. kr.
 Mill. kr.
 Mill. kr.
 Mill. kr.
Nedsættelse af saldoafskrivningssatsen til 25 pct. fra  

 og med indkomståret 2001 4.295 3.480 2.855 2.365 1.170 Afskaffelse af forskudsafskrivninger for  

 driftsmidler 565 845 695 525 205 Tabsfradrag for aktiver med kort økonomisk  

 levetid -165 -140 -120 -100 -55 I alt 4.695 4.185 3.430 2.790 1.320 Heraf kommunerne 1.300 1.110 890 710 335 Anm.: Ekskl. tilbageløb af skatteprovenu Nedsættelse af satsen for saldoafskrivninger til 25  

 pct.
Satsen for saldoafskrivninger foreslås nedsat fra 30  

 pct. til 25 pct. fra og med 2001. Nedsættelsen af satsen til 25 pct.  

 vil reducere opbygningen af udskudte skatter og give mere ensartede  

 vilkår for virksomhederne i de forskellige brancher.
Samtidig  

 opnås, at der vindes provenu til nedsættelse af skattesatsen, som  

 alle har fordel af.
I 2001 skønnes forslaget at medføre et  

 provenu på ca. 4,3 mia. kr.
Den kommunale andel heraf som gennemsnit er  

 ca. 1,2 mia. kr.
Provenuet aftager med tiden i takt med, at de  

 afskrivningsberettigede saldi øges.
Over en længere  

 årrække skønnes nedsættelsen at bidrage med et  

 årligt merprovenu på ca. 1,2 mia. kr., heraf udgør den  

 kommunale andel ca. 0,3 mia. kr.
Afskaffelse af forskudsafskrivninger på driftsmidler Afskaffelsen af forskudsafskrivningerne for driftsmidler  

 udskyder afskrivningstidspunktet for de berørte aktiver.
Til  

 gengæld forøges saldoafskrivningerne.
I 2001 skønnes et  

 provenu på knap 0,6 mia. kr., hvoraf den kommunale andel udgør  

 ca. 0,1 mia. kr.
Som gennemsnit over en længere årrække  

 skønnes virkningen til ca. 0,2 mia. kr., hvor den kommunale andel er  

 ca. 40 mill. kr.
Tabsfradrag for aktiver med kort økonomisk levetid Det er forbundet med stor usikkerhed at skønne over  

 provenuvirkningen af forslaget, der især vil være til  

 særlig fordel for virksomheder med aktiver, som forældes på  

 grund af teknologiske spring.
På grundlag af foreløbige branchefordelte  

 investeringstal for årene 1993 til 1997 er det anslået, at  

 investeringerne i brancher med formodet hurtig forældelse af  

 virksomhedernes aktiver og introduktion i spring af nyt udstyr,  

 værktøjer m.v. tegner sig for ca. 2½ pct. af de samlede  

 investeringer i driftsmidler.
Det drejer sig bl.a. om brancher med  

 fremstilling af teleudstyr, medicinske instrumenter, EDB-maskiner og andre  

 elektriske maskiner.
Det er dog ikke alle disse branchers investeringer, der  

 mister værdi som følge af ny teknik.
På den anden side kan  

 der også være aktiver i andre brancher, som kan udnytte  

 ordningen.
I provenuskønnet er det beregningsmæssigt lagt til  

 grund, at forslaget vil omfatte 2 pct. af de årlige  

 driftsmiddelinvesteringer og, at den gennemsnitlige levetid er ca. 3  

 år.
Med disse forudsætninger peger et meget usikkert  

 skøn på, at der i 2001 vil fremkomme et provenutab på ca.  

 165 mill. kr. og ca. 140 mill. kr. i 2002. Over en årrække  

 skønnes det årlige gennemsnitlige provenutab til ca. 55 mill.  

 kr.
Den kommunale andel fordeler sig med ca. 45 mill. kr. i 2001 og ca. 15  

 mill. kr. i gennemsnit over en årrække.
B.
Aktieindkomstskat Aktieindkomstskatten foreslås tilpasset den lavere  

 selskabsskat ved at forhøje skattesatsen fra 25 pct. til 28 pct. for  

 udbytter m.v. under 38.500 kr. (2001) og 40 pct. til 43 pct. for  

 aktieindkomst herover.
Herigennem sikres en fortsat sammenhæng til  

 personbeskatningen.
Den foreslåede forhøjelse af  

 aktieindkomstskatten indebærer, at den samlede beskatning hos selskab  

 og aktionær af aktieindkomst under 38.500 kr. (2001) bliver 49,6 pct.  

 Den samlede beskatning af aktieindkomst over beløbsgrænsen  

 bliver 60,1 pct.
Med den nuværende selskabsskattesats og beskatning af  

 aktieindkomst er den samlede beskatning henholdsvis 49 pct. og 59,2 pct.
De  

 ændrede satser er i underkanten af, hvad satserne var, da  

 selskabsskattesatsen var 34 pct.
Her var satserne henholdsvis 50,5 pct. og  

 60,4 pct.
Merprovenuet skønnes til ca. 400 mill. kr. for  

 indkomståret 2001 og følgende år.
Der er ingen  

 kommunevirkning.
C.
Generationsskiftebeskatning 1. Pensionsordninger for tidligere selvstændigt erhvervsdrivende  

 m.fl.
 Finansieringen af forslaget til en særlig  

 pensionsordning for tidligere selvstændigt erhvervsdrivende skal ses i  

 sammenhæng med de øvrige forslag i regeringens  

 erhvervsskattekompleks m.v. og generationsskiftebeskatning.
 Med baggrund i en undersøgelse omtalt i  

 Generationsskifteudvalgets rapport skønnes den potentielle  

 personkreds, der vil kunne udnytte den foreslåede ordning, til ca.  

 2.000 årligt.
 Forslaget vil dels indebære, at beløb, der i  

 dag fordeles over 10 år, kan fradrages straks, dels at der kan  

 indskydes større beløb på ordningerne, da  

 skattebetalingen ikke længere begrænser skatteyderens likviditet.  

 De yderligere indbetalinger vil generere større pensionsudbetalinger,  

 men tidsprofilen herfor er meget usikker.
Fremrykningen af fradragstidspunktet for de indskud, der  

 efter gældende regler fordeles over 10 år, skønnes at  

 øge værdien af fradragene svarende til 15 pct. af  

 indskudsbeløbet.
For de nye indskud antages progressionstabet som  

 følge af forskel mellem skattesatsen på ind- og  

 udbetalingstidspunktet at udgøre 10 pct. af  

 indskudsbeløbet.
Hvis det antages, at det gennemsnitlige indskud for disse  

 personer i dag udgør 300.000 kr. årligt, og forslaget  

 medfører yderligere indskud på 200.000 kr. til i alt 500.000 kr.  

 årligt, vil provenutabet det første år (2001) andrage ca.  

 550 mill. kr., heraf udgør kommuneandelen ca. 330 mill. kr.  

 Provenutabet er noget mindre de efterfølgende år på grund  

 af fremrykningen af fradraget for pensionsindskud, der i de følgende 9  

 år medfører reduceret fradrag for pensionsindskud.
På  

 længere sigt vil beskatningen af de højere udbetalinger fra  

 pensionsordninger yderligere reducere provenutabet.
Det gennemsnitlige tab  

 ligger på 13 pct. af et samlet indskud på 1 mia. kr., svarende  

 til et varigt provenutab på 130 mill. kr.
Heraf udgør den  

 kommunale andel ca. 80 mill. kr.
2. Ændrede regler for adgang til succession ved overdragelse af  

 aktier Forslaget til ændrede successionsregler ved  

 overdragelse af aktier skal ses i sammenhæng med de øvrige  

 forslag i regeringens erhvervsskattekompleks m.v. og  

 generationsskiftebeskatning.
 De foreslåede begrænsninger i  

 successionsmulighederne i forbindelse med gaveoverdragelse af aktier i  

 pengetanke skønnes at medføre et umiddelbart merprovenu som  

 følge af en fremrykning af beskatningen.
Der foreligger ingen statistiske oplysninger, der kan  

 belyse, i hvilket omfang successionsreglerne anvendes.
Det er derfor  

 vanskeligt at vurdere størrelsen af merprovenuet, men et beløb  

 i størrelsesordenen 25 mill. kr. årligt forekommer ikke  

 urealistisk.
Heraf vil ca. 20 mill. kr. tilfalde kommuner og amter, mens de  

 resterende 5 mill. kr. vil tilfalde staten.
 På langt sigt indebærer fremrykningen af  

 beskatningen en rente- og likviditetsfordel.
3. Øget fradragsværdi ved lånefinansierede  

 køb af aktier som led i virksomhedsovertagelse Finansieringen af dette forslag skal ses i  

 sammenhæng med de øvrige forslag i regeringens  

 erhvervsskattekompleks m.v. og generationsskiftebeskatning.
 Der er ikke holdepunkter for en nærmere  

 kvantificering af de provenumæssige konsekvenser.
Pr. mia. kr., der anvendes til aktiekøb, vil en  

 udbygning af kapitalafkastordningen medføre et provenutab på 15  

 mill. kr.
Der er herved forudsat en kapitalafkastsats på 5 pct. og en  

 skattemæssig fradragsværdi, der øges fra 32,8 pct. til  

 59,3 pct. (2002-skattesatser med kommuneskatter som i 2000). Provenutabet  

 vedrører alene staten.
4. Ændrede regler for succession i virksomhedsordningens  

 opsparingskonto i levende live m.v. og justering af beskatning af  

 løbende ydelser Finansieringen af dette forslag skal ses i  

 sammenhæng med de øvrige forslag i regeringens  

 erhvervsskattekompleks m.v. og generationsskiftebeskatning.
Der er ikke sikre holdepunkter for at anslå  

 provenuvirkningen af de foreslåede regler for succession m.v.
Hvis det  

 lægges til grund, at successionsadgangen vil blive udnyttet i et omfang  

 svarende til 15 pct. af de årlige hævninger af indestående  

 på konti for opsparet overskud på 3 mia. kr., kan provenutabet  

 anslås til omkring 100 mill. kr. ved en virksomhedsskattesats på  

 30 pct. og en gennemsnitlig marginalskattesats for personlig indkomst  

 på 57 pct.
På sigt vil provenutabet blive indvundet, når  

 køber hæver det opsparede overskud.
Det reelle tab består  

 således i et rentetab.
 Forslaget om, at der ikke kan ske kontant udbetaling af  

 virksomhedsskat ved succession, der ikke kan rummes i årets slutskat,  

 skønnes at medføre en beskeden provenugevinst, der næppe  

 overstiger 5 mill. kr. det første år og aftager til nul over 5  

 år.
 Samlet skønnes forslaget at medføre et  

 provenutab på knap 100 mill. kr. for indkomståret 2001.
 Den foreslåede justering af reglerne om beskatning  

 af løbende ydelser har ikke provenumæssige virkninger.
D.
CFC-beskatning ved gunstige skatteudskydelsesordninger samt  

 fradragsbeskæring ved koncerninterne præmiebetalinger De foreslåede udvidelser af anvendelsesområdet  

 for CFC-beskatning og forslaget om begrænsninger i fradragsretten for  

 visse koncerninterne forsikringspræmiebetalinger har primært  

 karakter af værnsregler, som forhindrer utilsigtede provenutab.
Uden  

 lovforslaget skønnes disse at kunne blive af betydelig  

 størrelse på sigt.
Herudover skønnes udvidelsen af
anvendelsesområdet for CFC-beskatning at kunne medføre et  

 merprovenu vedrørende selskaber, som har etableret datterselskaber i  

 lande, hvor beskatningen i væsentlig grad kan udskydes i forhold til  

 danske regler.
Der er ikke holdepunkter for et nærmere skøn over  

 størrelsen heraf, men det skønnes at være af  

 begrænset størrelse.
E.
Det samlede erhvervsskattekompleks m.v. og  

 generationsskiftebeskatning Lovkomplekset medfører betydelige  

 provenumæssige forskydninger mellem de enkelte år.
De  

 ændrede afskrivningsregler fremrykker på den ene side  

 skattebetalinger, mens generationsskifteforslagene udskyder skattebetalinger.  

 Rentevirkningen heraf skønnes at opveje provenutabet ved  

 nedsættelsen af selskabsskattesatsen, således at lovkomplekset  

 over en årrække er provenuneutralt, jf. tabel 1.
For indkomståret 2001 og de nærmest  

 følgende år vil der være et provenuoverskud for stat og  

 kommune.
Provenuoverskuddet har en faldende profil, hvilket hænger  

 sammen med, at sænkningen af saldoafskrivningsprocenten isoleret set  

 medfører fremrykning af virksomhedernes skattepligtige indkomster og  

 derved ekstraordinære skatteindtægter de nærmeste år,  

 hvorefter effekten klinger af.
For indkomståret 2001 skønnes merprovenuet  

 til ca. 2,3 mia. kr. fordelt med ca. 1,5 mia. kr. til staten og knap 0,8 mia.  

 kr. til kommunerne.
Af det kommunale merprovenu vedrører ca. 0,5 mia.  

 kr. de kommunale personskatter og ca. 0,3 mia. kr. den kommunale andel af  

 selskabsskatten.
Provenuvirkningen er skønnet under  

 forudsætning af, at virksomhedernes investeringer m.v. er  

 upåvirket af de ændrede regler.
Nedsættelsen af  

 selskabsskattesatsen og ændringen af afskrivningsreglerne bidrager  

 imidlertid i sammenhæng til at fremme samfundsøkonomisk rentable  

 investeringer, hvilket vil få en positiv effekt på  

 samfundsindkomsten.
 Virkningen for erhvervene er belyst i afsnit IV.
 Tabel 1. Provenuvirkning af erhvervsskatteforslagene og  

 forslagene til generationsskiftebeskatning m.v. 2001-2004 og over en  

 længere årrække.
2000-niveau.
Indkomstår 2001 2002 2003 2004 Gnst. over en  

 årrække1) Mill. kr.
 Mill. kr.
 Mill. kr.
 Mill. kr.
 Mill. kr.
Lettelser *	Nedsættelse af selskabs- og fondsskattesatsen til  

 30 pct. m.v.
-1.985 -1.965 -1.940 -1.920 -1.680 *	Nedsættelse af skattesatsen i  

 virksomhedsskatteordningen til 30 pct.
-225 -225 -225 -225 -225 *	Tabsfradrag for aktiver med kort økonomisk  

 levetid -165 -140 -120 -100 -55 *	Særlig pensionsordning for tidligere  

 selvstændigt erhvervsdrivende og hovedaktionærer -550 -500 -475 -450 -130 *	Øget fradragsværdi ved  

 lånefinansierede køb af aktier som led i  

 virksomhedsovertagelse3) -15 -15 -15 -15 -15 *	Succession i virksomhedsordningens opsparingskonto i  

 levende live m.v.
-100 -100 -100 -100 -50 *	Justering af beskatningen af løbende  

 ydelser 0 0 0 0 0 I alt lettelser -3.040 -2.945 -2.875 -2.810 -2.155 Finansiering *	Nedsættelse af saldoafskrivningssatsen til 25  

 pct.
4.295 3.480 2.855 2.365 1.170 *	Afskaffelse af forskudsafskrivninger for  

 driftsmidler 565 845 695 525 205 *	Forhøjelse af 25/40  

 pct.-aktieindkomstskattesatserne til 28/43 pct.
400 400 400 400 400 *	Tilbageløb fra nedsættelse af selskabsskat  

 m.v.2) 30 105 170 230 300 *	Stop for adgang til succession i aktier i  

 pengetanke 25 25 25 25 25 *	CFC-beskatning m.v.4) I alt finansiering 5.315 4.855 4.145 3.545 2.100 Samlet virkning 2.275 1.910 1.270 735 -55 Heraf staten 1.500 1.275 815 420 -215 Heraf kommunerne 775 635 455 315 160 Anm.: ÷ = provenutab.
1) 2) Satsnedsættelsen inden for virksomhedsordningen vil blive  

 modsvaret af øgede personskatter, når de opsparede beløb  

 hæves.
Provenutabet ved nedsættelsen af virksomhedsskattesatsen  

 består derfor stort set udelukkende af et rentetab som følge af  

 skatteudskydelsen i opsparingsperioden.
3) 4) Finansårsvirkningen i 2001  

 skønnes til ca. 2,2 mia. kr.
For personskatterne gælder det, at de  

 kommunaløkonomiske konsekvenser af forslaget i 2001 udelukkende  

 vedrører selvbudgetterende kommuner og amter og skal ses i  

 sammenhæng med de øvrige lovforslag, der gennemføres.
De  

 samlede virkninger på det kommunale udskrivningsgrundlag for 2001 vil  

 blive neutraliseret i forbindelse med efterreguleringerne for de  

 selvbudgetterende kommuner og amter i 2003.
 Merprovenuet på selskabsskatten for  

 indkomståret 2001 tilfalder kommunerne i forbindelse med afregningen af  

 selskabsskat i 2004.
IV.
Erhvervsøkonomiske konsekvenser af  

 erhvervsskatteforslagene En fuldt finansieret omlægning af  

 erhvervsbeskatningen, hvor selskabsskattesatsen nedsættes, vil bidrage  

 til at tilpasse Danmark til udviklingen i den internationale  

 økonomi.
Nedsættelsen af selskabsskattesatsen forbedrer  

 virksomhedernes konsolideringsmuligheder.
Bl.a. derfor gavner  

 erhvervsskatteforslagene vidensbaserede virksomheder.
Desuden mindskes  

 tilskyndelsen til at gældsfinansiere erhvervsinvesteringer.
Samtidig  

 vil nedsættelsen af afskrivningssatsen indsnævre forskellen  

 mellem virksomhedernes indtjening og skattepligtige indkomster.
Derved kan  

 skatteomlægningen bidrage til at fremme en forskydning af  

 produktionssammensætningen i retning af mere vidensbaserede  

 virksomheder.
 I oversigten nedenfor er vist nogle grundlæggende  

 træk i afskrivningsreglerne i Danmark, Norge og Sverige.
Land Danmark Norge Sverige Afskrivning, maskiner 30 pct. årligt, saldo.
Driftsmidler og skibe Maskiner 30 pct. årligt, saldo.
Lastbiler m.v. 25 pct.,  

 biler og skibe 20 pct., fly 12 pct.
 30 pct. årligt, saldo.
Driftsmidler og skibe Afskrivning, bygninger 5 pct. årligt, lineært.
Ikke kontorbygninger  

 m.v.
4 pct. årligt, saldo.
Kontorbygninger 1  

 pct.
1,5 - 5 pct. årligt, lineært I den netop vedtagne tyske reform af  

 erhvervsbeskatningen sker der en stramning af afskrivningsreglerne.  

 Afskrivning på driftsmidler sættes ned fra 30 pct. til 20 pct.,  

 saldo.
Bygningsafskrivningerne sættes ned fra 4 pct. til 3 pct.,  

 lineært.
De officielle afskrivningstabeller bliver fremover baseret  

 på reviderede og mere realistiske levetider.
 De branchefordelte virkninger er udarbejdet ved at anvende  

 fordelingsnøgler med udgangspunkt i historiske tal for selskabsskat,  

 virksomhedsskat og investeringer.
 Fordelingsnøglen for provenuet af  

 satsnedsættelsen hviler således på den branchefordelte  

 selskabsskat for indkomstårene 1991 - 1998. For virksomhedsskattens  

 vedkommende dog kun for indkomstårene 1993 - 1998.
Fordelingsnøglen for de ændrede  

 afskrivningsregler bygger på en branchefordeling af investeringerne for  

 perioden 1993 - 1997, som er udarbejdet af Danmarks Statistik i forbindelse  

 med revisionen af nationalregnskabet.
Der er tale om meget foreløbige  

 tal, hvorfor fordelingsnøglen alene af denne grund er behæftet  

 med betydelig usikkerhed.
 Der ligger således ikke tidsserier af samme varighed  

 til grund for vurderingen af de enkelte elementer, og det gælder i  

 øvrigt generelt, at de anførte tal er yderst usikre.
 I det omfang det fremtidige investeringsniveau fordeler  

 sig anderledes end det historiske, vil branchebelastningen af de  

 ændrede afskrivningsregler være anderledes end anført i  

 tabel 2. Det samme gælder satsnedsættelsen, når fordelingen  

 af branchernes indtjening ændrer sig i forhold til den historiske  

 fordeling.
Endvidere er der yderligere det usikkerhedsmoment, at  

 selskaber kan vælge sambeskatning.
Det gælder f.eks. koncerner.
I  

 dette tilfælde er hele koncernens selskabsskat henført til  

 moderselskabets branche.
Virkningen af satsnedsættelsen for en  

 sådan koncern vil derfor være placeret under moderselskabets  

 branche, mens virkningen af afskrivningsændringerne vil være  

 fordelt under de brancher, som de enkelte koncernselskabers investeringer  

 anvendes i.
Denne effekt gør sig især gældende ved  

 fordelingen af virkningen på de specifikke brancher i det omfang, der  

 finder sambeskatning sted på tværs af disse.
Problemet er dog  

 mindre udtalt, når de 9 hovedgrupper betragtes.
 På denne baggrund er der i tabel 2 anslået  

 virkningen i 2001 og over en længere årrække for de  

 forskellige brancher af erhvervsskatteforslagene. (Et positivt tal er udtryk  

 for belastning af erhvervet og et negativt tal som lettelse for  

 erhvervet).
 De branchefordelte provenuvirkninger er beregnet på  

 baggrund af en nettolettelse for erhvervene på 0,4 mia. kr.  

 årligt, hvilket er nettolettelsen for erhvervene som gennemsnit over en  

 længere årrække, inkl. tilbageløb af skatteprovenu  

 fra virksomhedsordningen, jf. boks 1, og førsteårsvirkningen  

 på grundlag af en likviditetsbelastning på ca. 2,5 mia. kr.
 Førsteårsvirkningen vil være en  

 nettobelastning af de fleste erhverv, hvilket hænger sammen med, at den  

 reducerede saldoafskrivningssats fremrykker virksomhedernes skattepligtige  

 indkomster ekstraordinært de nærmeste år, hvorefter  

 effekten klinger af.
 Boks 1. Elementer i den fordelte virkning på  

 brancher i tabel 2.
2000-niveau.
Indkomstår 2001 Gennemsnit over en  

 årrække Mill. kr.
 Mill. kr.
Nedsættelse af selskabs- og  

 fondsskattesatsen -1.985 -1.680 Nedsættelse af skattesats i  

 virksomhedsordningen -225 -225 Tilbageløb fra nedsættelse af skattesats i  

 virksomhedsordningen 0 1801) Afskaffelse af forskudsafskrivninger for  

 driftsmidler 565 205 Nedsættelse af saldoafskrivningssatsen 4.295 1.170 Tabsfradrag for aktiver med kort økonomisk  

 levetid -165 -55 I alt 2.485 -405 1)	Ekskl. tilbageløb udenfor  

 virksomhedsordningen.
Skatteomlægningens sektormæssige  

 fordeling afspejler behovet for at nedbringe de nuværende forvridninger  

 i erhvervsbeskatningen.
Omlægningerne medfører således en  

 relativt lavere fordel for kapitalintensive brancher som  

 fremstillingssektoren, transporterhvervet og landbruget, mens handels- og  

 servicesektoren, den finansielle sektor, forretningsservice og IT-virksomhed  

 omvendt vil have den største fordel ved skatteomlægningen, da  

 disse brancher er forholdsvis kapitalekstensive.
Dette er i overensstemmelse med skatteudgiftsberegninger,  

 der viser, at de nævnte mere kapitalintensive brancher opnår de  

 største subsidier via gunstige afskrivningsregler, jf.
Erhvervslivets  

 Skattemæssige Rammevilkår, Skatteministeriet, Finansministeriet  

 og Økonomiministeriet, oktober 1999.
Skatteomlægningen er særligt til fordel for  

 den finansielle sektor og handels- og serviceerhvervene.
Disse brancher har  

 generelt relativ lav investeringsaktivitet og har derved kun i  

 begrænset omfang haft fordel af de gunstige skattemæssige  

 afskrivninger.
De to brancher har de senere år tegnet sig for over  

 halvdelen af selskabsskatteprovenuet, hvorved satsnedsættelsen vejer  

 relativt tungt for disse brancher.
 IT-branchen opnår sammen med forretningsservice en  

 samlet lettelse ved omlægningen på op imod 100 mill. kr. som  

 årligt gennemsnit over en årrække.
Hotel- og restaurationsvirksomhed vil dog have mindre  

 fordel.
Det skyldes, at branchens indkomster og dermed hidtidige  

 skattebetalinger er forholdsvis beskedne i forhold til  

 investeringsaktiviteten.
Branchens selskabsskat har i de senere år  

 andraget omkring 100 mill. kr. årligt eller under ½ pct. af  

 selskabsskatteprovenuet.
Tabel 2. Virkning af forslag til selskabsskattesats  

 på 30 pct. og ændrede afskrivningsregler. 2001 og som gennemsnit  

 over en årrække.1) Branche Satsnedsættelse til 30  

 pct.
Ændrede  

 afskrivningsregler Nettovirkning 2000-niveau.
Indkomstår 2001 Gnst. over en  

 årrække 2001 Gnst. over en  

 årrække 2001 Gnst. over en  

 årrække Mill. kr.
 Mill. kr.
 Mill. kr.
 Mill. kr.
 Mill. kr.
 Mill. kr.
1. Landbrug, fiskeri og  

 råstofudvinding -165 -115 460 130 295 15 Landbrug, gartneri og skovbrug -45 -15 285 80 240 65 Fiskeri -5 0 50 15 45 15 Råstofudvinding -115 -100 125 35 10 -65 2. Industri -450 -370 1.085 310 635 -60 Nærings- og nydelsesmiddelindustri -65 -55 240 70 175 15 Tekstil-, beklædnings- og  

 læderindustri -20 -20 25 10 5 -10 Træ-, papir- og grafisk industri -55 -40 145 40 90 0 Mineralolie-, kemisk- og plastindustri m.v.
-100 -85 225 65 125 -20 Sten-, ler- og glasindustri m.v.
-25 -20 45 10 20 -10 Jern- og metalindustri -160 -130 350 100 190 -30 Møbelindustri og anden industri -25 -20 55 15 30 -5 3. Energi- og vandforsyning -10 -5 65 15 55 10 4. Bygge- og anlægsvirksomhed -85 -60 215 60 130 0 5. Handel-, hotel- og  

 restaurationsvirksomhed -490 -385 980 280 490 -105 Handel med biler, autorep., servicestationer -55 -40 220 65 165 25 Engros- og agenturhandel undt. med biler -335 -270 395 110 60 -160 Detailh. og reparationsvirk. undt. med biler -90 -65 195 55 105 -10 Hotel- og restaurationsvirksomhed m.v.
-10 -10 170 50 160 40 6. Transportvirks., post og  

 telekommunikation -145 -120 1.055 290 910 170 Transportvirksomhed -65 -50 1.005 275 940 225 Post og telekommunikation -80 -70 50 15 -30 -55 7. Finansieringsvirks. m.v.,  

 forretningsservice -740 -590 585 165 -155 -425 Finansierings- og forsikringsvirksomhed -410 -345 110 30 -300 -315 Udlejning og ejendomsformidling -105 -70 160 45 55 -25 Forretningsservice, IT-virksomhed m.v.
-225 -175 315 90 90 -85 8. Offentlige og personlige  

 tjenesteydelser -70 -35 250 70 180 35 Offentlig adm., undervisning, soc. institutioner  

 m.v.
-5 -5 15 5 10 0 Sundhedsvæsen m.v.
-35 -15 90 25 55 10 Foreninger og forlystelser m.v.
-30 -15 145 40 115 25 9. Uoplyst erhverv -55 -45 0 0 -55 -45 I alt -2.210 -1.725 4.695 1.320 2.485 -405 Anm.: ÷ angiver provenutab/lettelse for erhvervet.
Afvigelser  

 i forhold til boks 1 skyldes afrundinger.
1) For industrien medfører  

 omlægningen samlet set en mindre lettelse i gennemsnit over en  

 årrække.
På den ene side får erhvervene en lettelse  

 ved den lavere selskabsskattesats på ca. 370 mill. kr. og på den  

 anden side en belastning på ca. 310 mill. kr. ved de ændrede  

 afskrivningsregler.
Industrien har samlet set høje bruttoinvesteringer,  

 men også pæne skattepligtige indkomster og har i de senere  

 år bidraget med 20-25 pct. af selskabsskatteprovenuet svarende til  

 gennemsnitlig omkring 5 mia. kr. årligt med stigende tendens.
For 1997  

 og 1998 var betalingen gennemsnitlig over 6 mia. kr.
 Råstofudvinding, der primært omfatter  

 aktiviteterne i Nordsøen, opnår en nettolettelse ved  

 omlægningen.
 For bygge- og anlægsvirksomhed er omlægningen  

 samlet set provenuneutral.
Omlægningerne medfører et større  

 skatteprovenu fra landbruget, hvilket for det første skyldes, at  

 landbruget efter de gældende regler drager fordel af de gunstige  

 skattemæssige afskrivninger.
Hertil kommer, at en forholdsvis beskeden  

 andel af landbrugssektoren anvender selskabsformen.
Landbruget anvender i et  

 større omfang reglerne inden for virksomhedsordningen, hvor  

 satsnedsættelsen vil blive modsvaret af større personskat,  

 når de opsparede beløb hæves.
 Virkningen for fiskerisektoren, hvor der er tale om en  

 beskeden merbelastning, skal ses i lyset af et meget beskedent  

 selskabsskatteprovenu for denne sektor de seneste år.
Transportvirksomhed, herunder søtransport, bidrager  

 med nettoskatteprovenu til omlægningen på ca. 225 mill. kr. i  

 gennemsnit over en årrække.
Dette erhverv har forholdsvis store  

 investeringer i forhold til de skattepligtige indkomster.
Sektoren har de  

 seneste år betalt omkring 600 mill. kr. årligt i selskabsskat  

 svarende til 2-3 pct. af det samlede selskabsskatteprovenu.
Forslaget om tabsfradrag straks i salgsåret for  

 driftsmidler med meget kort økonomisk levetid vil imødekomme et  

 behov hos de højteknologiske virksomheder og virksomheder i andre  

 brancher med hurtig forældelse af virksomhedernes aktiver, eller hvor  

 introduktion af nyt udstyr, værktøjer m.v. sker i spring.
Her  

 kan det forekomme, at aktiverne forældes hurtigere, end de afskrives  

 skattemæssigt.
Forslaget indebærer, at der bliver bedre  

 sammenhæng mellem de økonomiske og skattemæssige  

 afskrivninger for disse virksomheder.
Alt i alt vil omlægningen i retning af lavere  

 selskabsskattesats og skattemæssige afskrivninger, der i højere  

 grad bringes på linie med aktivernes faktiske værdiforringelse,  

 give mere lige vilkår mellem de forskellige brancher.
Tidspunktet for  

 omlægningen er gunstigt, da der er forholdsvis god indtjening i store  

 dele af erhvervslivet.
Initiativerne vedrørende generationsskifte vil  

 forøge incitamenterne til at drive selvstændig  

 erhvervsvirksomhed og letter generationsskiftet og virksomhedsovertagelser i  

 erhvervslivet.
Pensionsordningen for tidligere selvstændigt  

 erhvervsdrivende og hovedaktionærer samt den forøgede  

 fradragsværdi ved lånefinansierede køb af aktier som led i  

 virksomhedsovertagelse, vil betyde et positivt ryk i incitamenterne til at  

 blive selvstændigt erhvervsdrivende.
Lovændringerne på  

 generationsskifteområdet indebærer overordnet, at valget af  

 tidspunkt og formen for generationsskiftet i mindre grad vil være  

 styret af skattemæssige hensyn.
Det giver plads til, at f.eks.  

 ledelsesmæssige, forretningsmæssige og familiemæssige  

 hensyn i højere grad kan være afgørende hensyn, når  

 et generationsskifte skal gennemføres.
Ved CFC-forslaget sikres CFC-beskatning ved  

 væsentlige udenlandske skatteudskydelser og fjerner skattemæssige  

 incitamenter til koncerninterne forsikringsselskaber.
Forslaget kan  

 medføre en forøget beskatning af selskaber, der har etableret  

 datterselskaber i lande, hvor beskatningen i væsentlig grad kan  

 udskydes i forhold til danske regler, og forhindrer utilsigtet provenutab som  

 uden lovforslaget skønnes at kunne blive af betydelig størrelse  

 på sigt.
 Provenumæssige konsekvenser af nedsættelse  

 af selskabsskattesatsen til 30 pct.
 Der henvises til afsnit III.
Administrative konsekvenser for skattemyndighederne Lovforslaget skønnes at medføre  

 engangsudgifter på ca. 2 mill. kr. for told- og skattemyndighederne til  

 tilretning af edb-systemer.
Udgifterne fordeler sig på årene  

 2000-2002.
Administrative konsekvenser for erhvervslivet Forslaget har betydning for samtlige selskaber, fonde samt  

 virksomheder omfattet af virksomhedsskatteloven, der betaler henholdsvis  

 selskabs-, fonds- eller virksomhedsskat.
Lovforslaget skønnes ikke at  

 give de berørte virksomheder væsentlige administrative  

 merbelastninger.
Miljømæssige konsekvenser Forslaget har ingen miljømæssige  

 konsekvenser.
Forholdet til EU-retten Lovforslaget skønnes ikke at indeholde EU-retlige  

 aspekter.
Høring Lovforslaget har været i teknisk  

 høring hos Advokatrådet, Erhvervenes Skattesekretariat,  

 Landbrugsraadet, De danske Landboforeninger, Dansk Familielandbrug,  

 Landbrugets Rådgivningscenter, Foreningen af Statsautoriserede  

 Revisorer, Foreningen Registrerede Revisorer, Finansrådet, Forsikring  

 og Pension, Dansk Handel & Service, Det Danske Handelskammer,  

 Håndværksrådet, Dansk Industri, Skatterevisorforeningen,  

 Skattechefforeningen, Arbejderbevægelsens Erhvervsråd,  

 Finansministeriet, Erhvervsministeriet, Erhvervs- og Selskabsstyrelsen,  

 Økonomiministeriet, Ministeriet for Fødevarer, Landbrug og  

 Fiskeri, Justitsministeriet, Told- og Skattestyrelsen, Kommunernes  

 Landsforening, Københavns Kommune, Frederiksberg  

 Kommune og Danmarks Eksportråd.
 I nedenstående skema er i kort form  

 gengivet modtagne høringssvar i det omfang disse er af teknisk  

 karakter samt Skatteministeriets kommentarer hertil.
Organisation/myndighed Bemærkninger Kommentarer Kommunernes Landsforening Landsforeningen ønsker en oversigt over lovforslagets  

 provenuvirkninger for kommunerne.
 Dette er nu indarbejdet i tabel 1.
Dansk Handel & Service Mener ikke, at nedsættelsen af selskabsskattesatsen er  

 tilstrækkelig til at forbedre vidensbaserede virksomheders  

 konkurrenceevne.
Så hellere en reduktion af den marginale personskat  

 for højtlønnede.
Det er med lovforslaget regeringens ønske, at forbedre  

 konkurrenceevnen for dansk erhvervsliv generelt ved at bringe  

 selskabsskattesatsen mere på niveau med vores nabolande.
Dette  

 prioriteres i øjeblikket højere end nedsættelse af  

 personskatterne for de højest lønnede.
De danske Landboforeninger, Landbrugsraadet og Dansk  

 Familielandbrug I et fælles høringsvar opfordrer  

 organisationerne til gennemførelsen af en nedsættelse af  

 beskatningen af andelsselskaber svarende til nedsættelsen af  

 selskabsskatten.
Der er som udgangspunkt ikke nogen naturlig sammenhæng  

 mellem selskabsskattesatsen og andelsskattesatsen.
Andelsskatten er  

 formuebaseret, mens selskabsskatten er indkomstbaseret.
 Der er således ikke noget, der tilsiger, at man skal nedsætte  

 andelsskatten, fordi man nedsætter selskabsskatten.
Foreningen Registrerede Revisorer Foreningen mener, at de ændrede afskrivningsregler  

 kombineret med nedsættelsen af selskabs- og virksomhedsskatten skaber  

 en skævvridning mellem store og små virksomheder.
Der henvises til de pågældende lovforslags  

 almindelige bemærkninger.
Heraf fremgår bl.a., at ændringen  

 af afskrivningsreglerne modvirker en brancherelateret skævvridning,  

 således at de skattemæssige afskrivninger afspejler aktivernes  

 økonomiske levetid.
 Sammenfatning af økonomiske og  

 administrative konsekvenser.
Positive konsekvenser Negative konsekvenser Økonomiske konsekvenser for stat, amter og  

 kommuner Det samlede erhvervsskattekompleks m.v. og  

 generationsskiftebeskatning Set under ét indebærer forslagene betydelige  

 provenumæssige forskydninger mellem de enkelte år.
De  

 ændrede afskrivningsregler fremrykker skattebetalinger, mens  

 generationsskifteforslagene udskyder skattebetalinger.
Set over en  

 længere årrække er forslagene samlet set  

 provenuneutrale.
 CFC-forslaget forhindrer et provenutab, som skønnes at kunne blive  

 af betydelig størrelse på sigt.
Indkomstårsvirkning For indkomståret 2001 skønnes forslagene i alt at  

 medføre en samlet provenugevinst på ca. 2,3 mia. kr., heraf 1,5  

 mia. kr. for staten og 0,8 mia. kr. for kommunerne.
Finansårsvirkning Finansårsvirkningen i 2001 skønnes til ca. 2,2 mia.  

 kr.
Administrative konsekvenser for stat, amter og  

 kommuner Engangsudgifter for told- og skattemyndigederne på ca.  

 2 mill. kr. over årene 2000-2002.
Økonomiske konsekvenser for  

 erhvervslivet Erhvervsskatteforslagene Over en længere årrække lettes erhvervsbeskatningen ved  

 den foreslåede omlægning netto med ca. 0,3 mia. kr.  

 Omlægningen i retning af lavere selskabsskat og ændrede  

 skattemæssige afskrivninger vil reducere forvridningerne af  

 investeringsadfærden og er til fordel for brancher, der er forholdsvis  

 kapitalekstensive.
Det gælder bl.a. handels- og servicesektoren,  

 forretningsservice, IT-branchen og den finansielle sektor.
Industrien  

 opnår samlet set en mindre lettelse ved omlægningen.  

 Omlægningen er samlet set neutral overfor bygge- og  

 anlægsvirksomhed.
En lavere selskabsskattesats er vigtig som signalværdi, når  

 virksomhederne skal vælge lokalisering.
Det gælder ikke mindst  

 med åbningen af Øresundsbroen og den øgede integration i  

 Øresundsregionen.
Generationsskifteforslagene Forslagene letter generationsskifter og virksomhedsovertagelser i  

 erhvervslivet.
Erhvervsskatteforslagene Førsteårsvirkningen af omlægningen vil være en  

 nettobelastning for de fleste erhverv som følge af, at den reducerede  

 saldoafskrivningssats fremrykker virksomhedernes skattepligtige indkomster  

 ekstraordinært de nærmeste år.
Omlægningen i retning  

 af lavere selskabsskat og ændrede skattemæssige afskrivninger er  

 til mindre fordel for kapitalintensive erhverv som landbrug og  

 transportvirksomhed.
Hotel- og restaurationsvirksomhed vil også samlet  

 set have mindre fordel ved omlægningen med baggrund i historiske tal  

 for selskabsskat og investeringsniveau.
CFC-beskatning Forslaget kan medføre forøget beskatning af selskaber, der  

 har etableret datterselskaber i lande, hvor beskatningen i væsentlig  

 grad kan udskydes i forhold til danske regler.
Administrative konsekvenser for  

 erhvervslivet Der henvises til de enkelte forslag Der henvises til de enkelte forslag Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget skønnes ikke at indeholde EU-retlige  

 aspekter Bemærkninger til de enkelte  

 bestemmelser Til § 1 Til nr. 1 Det foreslås at nedsætte  

 selskabsskatteprocenten fra 32 pct. til 30 pct. fra og med indkomståret  

 2001.
 Den foreslåede satsnedsættelse gælder  

 for selskaber og foreninger m.v. omfattet af selskabsskattelovens § 1,  

 stk. 1, nr. 1-2f, 3a-6, og § 3, stk. 7, dvs. blandt andet  

 aktie- og anpartsselskaber, sparekasser, Post Danmark, DSB, elselskaber,  

 Værdipapircentralen og selskabsbeskattede foreninger.
 Ved henvisninger i andre love til satsen i  

 selskabsskattelovens § 17, stk. 1, vil satsnedsættelsen  

 endvidere komme til at gælde for fonde og foreninger m.v. omfattet af  

 fondsbeskatningsloven, kulbrinteskattepligtige efter kulbrinteskatteloven og  

 skat af CFC-indkomst for personer.
Til § 2 Til nr. 1 Der foreslås samme nedsættelse af  

 skatteprocenten for virksomheder drevet i personligt regi omfattet af  

 virksomhedsskatteloven som efter selskabsskattelovens § 17, stk. 1,  

 jf. forslagets § 1, nr. 1. Den foreløbige virksomhedsskattesats  

 foreslås derfor nedsat fra 32 pct. til 30 pct. med virkning fra og med  

 indkomståret 2001.
Til § 3 Til nr. 1 og 2 Det foreslås, at satsen for beskatning af  

 CFC-indkomst i forbindelse med dødsbobeskatning nedsættes fra 34  

 pct. til 30 pct., idet det bemærkes, at satsen fejlagtigt ikke blev sat  

 ned fra 34 pct. til 32 pct. ved lov nr. 910 af 16. december 1998.
Til § 4 Til nr. 1 og 2 Der er tale om konsekvensændringer som følge  

 af lovforslagets § 2, nr. 1.
Ved fastsættelsen af den foreslåede  

 passivpostprocent for indkomstårene efter nedsættelsen af  

 virksomhedsskatteprocenten er der anvendt samme principper som ved  

 fastsættelse af de gældende passivpostprocenter.
Det vil sige, at  

 passivpostprocenten er fastsat som 75 pct. af forskellen mellem 50 pct. og  

 virksomhedsskatteprocenten for det pågældende  

 indkomstår.
Til § 5 Til nr. 1 Det foreslås, at loven træder i kraft 1.  

 januar 2001. Loven har virkning fra og med indkomståret 2001.
Bilag Ændringsforslaget sammenholdt med  

 lovforslaget Gældende formulering Lovforslaget § 1 I lov om indkomstbeskatning af aktieselskaber m.v.  

 (selskabsskatteloven), jf. lovbekendtgørelse nr. 299 af 27. april  

 2000, som ændret senest ved § 1 i lov nr. 452 af 31. maj 2000,  

 foretages følgende ændring:
 § 17. Indkomstskatten for de i § 1, stk. 1, nr. 1-2  

 f, 3 a-6, og § 3, stk. 7, nævnte aktieselskaber og foreninger  

 m.v. udgør 32 pct. af den skattepligtige indkomst.
 1. I § 17, stk. 1, ændres »32 pct.«  

 til: »30 pct.«.
Stk. 2 - 6. - - - § 2 I lov om indkomstbeskatning af selvstændige  

 erhvervsdrivende (virksomhedsskatteloven), jf. lovbekendtgørelse nr.  

 764 af 4. oktober 1999, som ændret ved § 18 i lov nr. 958 af 20.  

 december 1999, foretages følgende ændring:
§ 10. - - - Stk. 2. Overskud efter stk. 1, der ikke overføres  

 til den skattepligtige med virkning for indkomståret, beskattes  

 foreløbigt i indkomståret med en virksomhedsskat på 32  

 pct.
Overskud med fradrag af virksomhedsskat indgår på  

 virksomhedens konto for opsparet overskud.
 1. I § 10, stk. 2, 1. pkt., ændres »32 pct.«  

 til: »30 pct.«.
Stk. 3 - 4. - - - § 3 I lov om beskatning ved dødsfald (dødsboskatteloven), jf.  

 lovbekendtgørelse nr. 47 af 19. januar 2000, som ændret ved  

 § 4 i lov nr. 460 af 31. maj 2000, foretages følgende  

 ændringer:
 § 17. Afdødes CFC-indkomst i mellemperioden beskattes  

 særskilt med 34 pct. § 92, stk. 1 og 2, finder tilsvarende  

 anvendelse.
 1. I § 17 ændres »34 pct.« til: »30 pct.«.
 § 33. Bobeskatningsperiodens CFC-indkomst beskattes  

 særskilt med 34 pct. § 92, stk. 1, 2 og 4, finder tilsvarende  

 anvendelse.
 2. I § 33 ændres »34 pct.« til: »30 pct.«.
§ 4 I lov om afgift af dødsboer og gaver (boafgiftsloven), jfr.  

 lovbekendtgørelse nr. 843 af 4. september 2000, foretages  

 følgende ændringer:
§ 13 a. - - - Stk. 4. I det omfang konto for opsparet overskud overtages  

 efter dødsboskattelovens § 39, stk. 2, beregnes der af  

 indeståendet med tillæg af den hertil svarende virksomhedsskat en  

 passivpost.
Der beregnes dog ikke passivpost for overskud opsparet i  

 indkomstårene 1987-90. Passivposten udgør 9 pct. for overskud  

 opsparet i indkomståret 1991, 12 pct. for overskud opsparet i  

 indkomstårene 1992-98 og 13,5 pct. for overskud opsparet i  

 indkomståret 1999 og senere indkomstår.
 1.§ 13 a, stk. 4, 3. pkt., affattes  

 således:
 »Passivposten udgør 9 pct. for overskud opsparet i  

 indkomståret 1991, 12 pct. for overskud opsparet i indkomstårene  

 1992-98, 13,5 pct. for overskud opsparet i indkomstårene 1999-2000 og  

 15 pct. for overskud opsparet i indkomståret 2001 og senere  

 indkomstår.«.
 2. § 13 a, stk. 5, affattes således:
 Stk. 5. I det omfang konjunkturudligningskonto overtages efter  

 dødsboskattelovens § 39, stk. 3, beregnes der af  

 indeståendet med tillæg af den hertil svarende  

 konjunkturudligningsskat en passivpost på 12 pct. for  

 indkomstårene 1993-98 og på 13,5 pct. for indkomståret 1999  

 og senere indkomstår.
 »Stk. 5. I det omfang konjunkturudligningskonto overtages  

 efter dødsboskattelovens § 39, stk. 3, beregnes der af  

 indeståendet med tillæg af den hertil svarende  

 konjunkturudligningsskat en passivpost på 12 pct. for  

 indkomstårene 1993-98, en passivpost på 13,5 pct. for  

 indkomstårene 1999-2000 og en passivpost på 15 pct. for  

 indkomstårene 2001 og senere indkomstår.«.
