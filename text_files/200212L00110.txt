Fremsat den 11. december 2002 af ministeren  

 for fødevarer, landbrug og fiskeri  

  (Mariann Fischer Boel) Forslag til Lov om ændring af lov om jordbrugets  

 anvendelse af gødning og om plantedække (Forenkling af gødningsplanlægning) § 1 I lov om jordbrugets anvendelse af gødning og om plantedække,  

 jf. lovbekendtgørelse nr. 551 af 2. juli 2002, foretages  

 følgende ændringer:
 1. § 2 affattes således:
»§ 2. Ministeren for fødevarer, landbrug og  

 fiskeri opretter et register over virksomheder, der anvender gødning  

 efter denne lov Stk. 2. Den, der driver virksomhed med planteavl,  

 husdyravl, skovbrug eller kombinationer heraf, jf. lovens bilag 1, skal  

 anmelde sin virksomhed til registrering i det i stk. 1 nævnte register,  

 hvis virksomhedens årlige momsregistrerede omsætning fra  

 planteavl, husdyravl, skovbrug eller kombinationer heraf overstiger 20.000  

 kr., og 1)	virksomhedens samlede husdyrbesætning overstiger 10  

 dyreenheder, 2)	husdyrtætheden overstiger 1,0 dyreenhed pr. ha, eller 3)	virksomheden modtager mere end 25 t husdyrgødning eller anden  

 organisk gødning i planperioden.
 Stk. 3. Andre, der driver virksomhed med planteavl,  

 husdyravl, skovbrug eller kombinationer heraf, jf. lovens bilag 1, kan  

 anmelde sin virksomhed til registrering i det i stk. 1 nævnte register,  

 hvis den årlige momsregistrerede omsætning fra planteavl,  

 husdyravl, skovbrug eller kombinationer heraf overstiger 20.000 kr.
 Stk. 4. Ministeren kan i særlige tilfælde og  

 efter ansøgning tillade, at virksomheder, der er delregistrerede i  

 henhold til lov om merværdiafgift (momsloven), alene registreres for en  

 del af virksomheden i det i stk. 1 nævnte register.
Stk. 5. Til de registrerede virksomheder udstedes et  

 bevis for registreringen.
Beviset benyttes som dokumentation for retten til  

 at købe afgiftsfri gødning.
Som alternativ dokumentation kan  

 benyttes direkte opslag i det i stk. 1 nævnte register, jf. stk. 8.
Stk. 6. Virksomheder, der er registreringspligtige, skal  

 anmeldes til registrering i det i stk. 1 nævnte register senest 21 dage  

 efter registreringspligtens indtræden.
Andre, jf. stk. 3, kan anmelde  

 virksomheden til registrering i løbet af en planperiode, jf. § 4.  

 Registreringerne har virkning for hele planperioden.
Ministeren kan dog i  

 særlige tilfælde registrere virksomheder med virkning for  

 tidligere planperioder.
Stk. 7. Når virksomheden ikke længere har  

 pligt til at være registreret, jf. stk. 2, eller den registrerede ikke  

 længere ønsker sin virksomhed registreret, jf. stk. 3, kan den  

 registrerede anmode om, at virksomheden afmeldes fra registeret med virkning  

 fra førstkommende 1. august.
Ved overdragelse eller ophør af  

 virksomhed skal den registrerede senest 21 dage efter overdragelsen eller  

 ophøret foretage afmeldelse fra registeret.
Ministeren kan afmelde en  

 virksomhed fra registeret fra førstkommende 1. august, hvis  

 virksomhedens momsregistrerede omsætning fra planteavl, husdyravl,  

 skovbrug eller kombinationer heraf falder til under 20.000 kr.  

 årligt.
 Stk. 8. Den, der driver momspligtig handel med  

 gødning, kan få adgang til ved opslag i det i stk. 1  

 nævnte register at konstatere, om en køber er berettiget til at  

 købe afgiftsfri gødning eller ej.
Stk. 9. Ministeren kan fastsætte nærmere  

 regler om registerets opbygning, ajourføring, om anmeldelse til  

 registrering og krav om dokumentation for, at betingelserne for optagelse i  

 registeret er opfyldt, samt fastsætte regler for, hvilke oplysninger en  

 anmeldelse til registrering skal indeholde.
Desuden kan ministeren  

 fastsætte nærmere regler om gødningshandleres adgang til  

 oplysning om købere af afgiftsfri gødning.
Stk. 10. Ministeren fastsætter nærmere regler  

 om, hvordan en dyreenhed skal opgøres.« 2. § 3 affattes således:
»§ 3. Lovens bestemmelser om plantedække, jf. kapitel 3,  

 omfatter virksomheder med planteavl eller husdyravl eller kombinationer  

 heraf, jf. lovens bilag 1, som har en årlig momsregistreret  

 omsætning, der overstiger 20.000 kr. fra planteavl eller husdyravl  

 eller kombinationer heraf, og som har et samlet areal på 10 ha  

 eller derover.
Ved opgørelse af arealet medregnes forpagtede og lejede  

 arealer.« 3. I § 4 ændres »§ 2, stk. 8, 2. pkt.« til: »§ 2, stk.  

 7, 2. pkt.«.
 4. I § 14 indsættes efter stk. 1 som nyt stykke:
»Stk. 2. Afgiftsbelagt kvælstof i handelsgødning, jf.  

 lov om afgift af kvælstof indeholdt i gødninger m.m., anvendt  

 på arealer, der ikke er omfattet af § 6, medregnes ikke i virksomhedens  

 forbrug af kvælstof.« Stk. 2 bliver herefter stk. 3.
 5. § 21 affattes således:
»§ 21. Virksomheder, der er omfattet af § 2, skal for hver  

 planperiode foretage en gødningsplanlægning for dyrkede og  

 udtagne arealer.
Planlægningen skal foretages inden en dato fastlagt af  

 ministeren for fødevarer, landbrug og fiskeri.
Stk. 2. Ministeren fastsætter nærmere regler  

 om planlægningen, herunder dens udformning og indhold.« 6. I § 22, stk. 1, ændres »§ 2, stk. 8,« til:  

 »§ 2, stk. 7,«.
 7. § 22, stk. 2, affattes således:
»Stk. 2. Gødningsregnskabet skal opgøres på  

 grundlag af virksomhedens gødningsplanlægning, jf. § 21, og  

 angive 1)	virksomhedens samlede kvote for kvælstof, jf. §§ 6-9, og  

 virksomhedens samlede forbrug af kvælstof, jf. §§ 10-14, 2)	oplysninger om besætning og det samlede areal med et  

 gødningsbehov, 3)	virksomhedens samlede areal, hvorpå der er etableret et  

 plantedække, og det samlede areal, hvorpå der er etableret  

 efterafgrøder, jf. kapitel 3, og 4)	oplysninger om virksomhedens aftaler om forpagtning til brug for  

 udbringning af husdyrgødning og om virksomhedens  

 husdyrgødningsaftaler.« 8. § 23, stk.1, affattes således:
»Ministeren for fødevarer, landbrug og fiskeri udarbejder skemaer,  

 der skal anvendes til virksomhedens gødningsplanlægning og  

 udarbejdelse af gødningsregnskabet.« 9. § 23, stk. 3, affattes således:
»Stk. 3. Virksomhedens gødningsplanlægning og  

 gødningsregnskabet skal opbevares i mindst 5 år.« 10. § 24 affattes således:
»§ 24. Ministeren for fødevarer, landbrug og fiskeri  

 fastsætter regler om, at virksomheder, som sælger eller afgiver  

 kvælstofholdig gødning, skal indberette, hvortil der er afsat  

 gødning, herunder den afsatte gødningstype og -mængde,  

 samt kvælstofindholdet i den afsatte mængde.
Indberetningen skal  

 omfatte al gødning, der er solgt eller afsat henholdsvis med og uden  

 afgift, jf. lov om afgift af kvælstof indeholdt i gødninger m.m.  

 Ministeren kan endvidere fastsætte regler om, at biogas- og  

 fællesanlæg samt forarbejdningsanlæg skal indberette,  

 hvorfra de modtager gødning, herunder gødningstypen og  

 -mængden, samt kvælstofindholdet i den modtagne  

 gødning.« 11. I § 29, stk. 1,  ændres »§ 2, stk. 2, stk. 3 og  

 stk. 7, 2. pkt., « til: »§ 2, stk. 2 og stk. 6, 1. pkt.,« og »§ 21, stk.  

 1-5,« ændres til: »§ 21, stk. 1,«.
 12. Efter § 26 indsættes:
»§ 26 a.
Ministeren for fødevarer, landbrug og fiskeri  

 kan fastsætte regler om pligt til at anvende digital kommunikation ved  

 jordbrugsvirksomheders ansøgning om at få tildelt en  

 kvælstofkvote til brødhvede i medfør af denne lov.
 Stk. 2. Ministeren kan for de i stk. 1 nævnte  

 ansøgninger fastsætte regler om, at ministeren eller den, som er  

 blevet bemyndiget til at varetage opgaver i henhold til denne bestemmelse,  

 ved henvendelse til jordbrugsvirksomheder alene anvender digital  

 kommunikation.
Stk. 3. Ministeren kan for de i stk. 1 nævnte  

 ansøgninger fastsætte nærmere regler om vilkår og  

 formater for anvendelse af digital kommunikation, herunder om brugen af  

 digital signatur.« 13. I bilag 1, affattes overskriften således:  

 »Momsregistrerede virksomheder omfattet af loven«.
§ 2 Loven træder i kraft den 1. august 2003.
Bemærkninger til lovforslaget Almindelige bemærkninger 1. Indledning Lovforslaget fremsættes med henblik på  

 ændring af lov om jordbrugets anvendelse af gødning og om  

  plantedække, jf. lovbekendtgørelse nr. 551 af 2. juli 2002.
 Om behandlingen af lov nr. 472 af 1. juli 1998 henvises  

 til Folketingstidende 1997-1998, s. 879, s. 2143, s. 2561, A 1516 og 1553, B  

 434 og 714, samt C 494. Om behandlingen af lov nr. 455 af 7. juni 2001  

 henvises til Folketingstidende 2000-2001, s. 8609, s. 8951, s. 9229, A 7337,  

 B 1754 samt C 1112. Om behandling af lov nr. 1085 af 19. december 2001  

 henvises til Folketingstidende 2001-2002 (2. samling), s. 116, s. 319, s.  

 358, A 156 og 160, B 24, samt C 6. Om behandling af lov nr. 370 af 6. juni  

 2002 henvises til Folketingstidende 2001-2002 (2. samling), s. 3265, s. 6424,  

 s. 6537, A 3463 og 3481, B 863, samt C 443.
2. Lovforslagets hovedindhold Lovforslaget fremsættes med henblik på at  

 lette de administrative byrder for jordbrugerne og for at undgå  

 dobbeltarbejde i tilknytning til hektarstøtteordningen og  

 reglerne om anvendelse af gødning og om plantedække.
Forslaget  

 fremsættes som et led i »Regeringens handlingsplan for regelforenkling  

 og administrative lettelser«.
 Ved bl.a. at ændre kravene i § 21 i den  

 gældende lov, således at der ikke længere skal udarbejdes  

 selvstændig markplan og gødningsplan, skabes der mulighed for at  

 kombinere jordbrugsvirksomhedernes indberetninger af markoplysninger i  

 ansøgningen om hektarstøtte med kravene om udarbejdelse af  

 mark- og gødningsplaner i en fælles indberetning indeholdende  

 hektarstøtteansøgning og gødningsplanlægning.  

 Reglerne om jordbrugets anvendelse af gødning og om plantedække  

 videreføres uændret, idet planlægningskravene dog lempes.  

 Jordbrugsvirksomhederne skal imidlertid fortsat indsende  

 gødningsregnskab.
 Ved at genanvende oplysningerne fra  

 jordbrugsvirksomhedernes årlige ansøgninger om  

 hektarstøtte skønnes det, at ca. 51.000 jordbrugsvirksomheder,  

 der indsender ansøgning om hektarstøtte, fremover kan undlade  

 at udarbejde særskilte mark- og gødningsplaner.
Jordbrugsvirksomheder, som ikke producerer eller forbruger  

 husdyrgødning eller forarbejdet husdyrgødning, vil fremover  

 få tilsendt et gødningsregnskab fortrykt med alle  

 nødvendige oplysninger.
Det kan ske ved at udvide de oplysninger, som  

 Fødevareministeriet i dag fortrykker, med oplysning om virksomhedens  

 kvælstofkvote inden gødningsregnskaberne udsendes til  

 jordbrugsvirksomhederne.
Det er hensigten at give husdyrproducenter mulighed for at  

 indberette oplysningerne om husdyrholdet elektronisk forud for indkaldelse af  

 gødningsregnskaberne, eksempelvis i forbindelse med elektronisk  

 indsendelse af den fælles indberetning.
Ved indberetning forud for  

 indkaldelsen af gødningsregnskabet vil de maskinelle beregninger af  

 kvælstof i husdyrgødning give virksomhederne overblik over, hvor  

 meget kvælstof i handelsgødning der kan udbringes inden for  

 virksomhedens kvælstofkvote.
Dertil kommer, at indberetning af  

 oplysninger om husdyrhold forud for indkaldelse af gødningsregnskab  

 også gør det muligt at udsende et fuldstændigt fortrykt  

 gødningsregnskab til husdyrproducenterne.
Da  

 besætningsstørrelsen for mange jordbrugere er forholdsvis  

 konstant, er det endvidere tanken, at jordbrugere på sigt kun skal  

 foretage indberetning, hvis der sker ændringer i besætningens  

 størrelse og/eller sammensætning.
3. Lovforslagets baggrund Fødevareministeriet iværksatte i  

 efteråret 2000 en gennemgang af ministeriets administration, herunder  

 kontrolindsatsen og omkostningsniveauet ved kontrolordningerne.
Gennemgangen  

 blev iværksat med henblik på at sikre, at der løbende sker  

 effektivisering og forenkling af ministeriets administration og kontrollen af  

 erhvervene.
Det skulle bl.a. undersøges, om der er behov og mulighed  

 for at ændre eller tilpasse kontrolområdet.
Plantedirektoratets administration og kontrol blev valgt  

 som det første område, der skulle gennemgås.
Et af  

 punkterne i gennemgangen, som blev foretaget af en arbejdsgruppe sammensat af  

 blandt andre repræsentanter for landbrugserhvervet og  

 Plantedirektoratet, var miljøregulering af jordbruget.
 Arbejdsgruppen foreslog, at miljøoplysningerne  

 skulle integreres i ansøgningen om hektarstøtte, hvorved kravet  

 om udarbejdelse af markplan inden den 1. september og gødningsplan  

 inden den 31. marts kan bortfalde og dermed give jordbrugserhvervet  

 administrative lettelser.
 Lovforslaget bygger på dette arbejde og skal ses som  

 et led i »Regeringens handlingsplan for regelforenkling og administrative  

 lettelser«.
4. Gældende lov Lov om jordbrugets anvendelse af gødning og om  

 plantedække indeholder regler for anvendelse af kvælstof i  

 jordbruget.
Reglerne omfatter jordbrugsvirksomheder, som er optaget i  

 Fødevareministeriets register over virksomheder, der er berettigede  

 til at modtage handelsgødning uden at skulle betale  

 kvælstofafgift (i det følgende benævnt  

 "Fødevareministeriets register for afgiftsfritagelse"). I  

 loven er der fastsat principper for beregning af det maksimalt tilladte  

 forbrug af kvælstof og for beregning af den enkelte virksomheds forbrug  

 af kvælstof i handelsgødning, husdyrgødning, forarbejdet  

 husdyrgødning og anden organisk gødning end  

 husdyrgødning.
 Kvælstofforbruget opgøres efter nærmere  

 regler for indberetning af til- og fraførsel af gødning,  

 lageropgørelse og krav til den andel af det totale  

 kvælstofindhold i husdyrgødning m.v., der skal indgå i  

 beregningen af forbruget af kvælstof.
Efter § 21, stk. 2, i den gældende lov skal  

 jordbrugsvirksomhederne gennemføre mark- og  

 gødningsplanlægning forud for tilførsel af  

 gødning.
Efter de gældende regler skal der senest den 1.  

 september udarbejdes en markplan, hvoraf det bl.a. fremgår hvilke  

 marker, der er plantedækkede i efteråret, jf. kravet i lovens §  

 18 om 65 pct. plantedække.
Endvidere skal der senest den 31. marts  

 udarbejdes en gødningsplan, hvori kvælstofkvoten for  

 virksomhedens arealer opgøres.
Af mark- og gødningsplanen skal  

 det ligeledes fremgå, hvilke arealer der planlægges tilsået  

 med 6 pct. efterafgrøder.
Virksomheden skal endvidere planlægge produktion og  

 anvendelse af husdyrgødning.
Virksomhedens samlede kvælstofkvote  

 fastlægger den maksimale mængde kvælstof, der må  

 tilføres på virksomhedens marker.
 På grundlag af en ajourført mark- og  

 gødningsplan skal virksomhederne efter afslutningen af planperioden  

 udarbejde et gødningsregnskab, der viser virksomhedens forbrug af  

 kvælstof i forhold til virksomhedens samlede kvælstofkvote.  

 Gødningsregnskabet samt virksomhedens mark- og gødningsplan  

 udgør grundlaget for kontrol af, om reglerne er overholdt.
5. Lovforslagets indhold Lovforslagets formål er at lette de administrative  

 byrder for jordbrugsvirksomhederne.
Forslaget er en del af »Regeringens  

 handlingsplan for regelforenkling og administrative lettelser«.
 De væsentligste forenklingselementer, som der ved  

 lovforslaget skabes mulighed for, er:
 Bortfald af gældende tidsfrister for udarbejdelse af mark- og  

 gødningsplaner.
 Bortfald af obligatorisk planlægning af  

 husdyrgødningsproduktion.
 Mulighed for genanvendelse af oplysninger fra  

 hektarstøtteansøgningerne i mark- og  

 gødningsplanlægningen.
 Mulighed for elektronisk beregning af kvælstofkvoten.
 Mulighed for udbygning af de fortrykte oplysninger i  

 gødningsregnskabet.
 Mulighed for overførsel af oplysninger om husdyrhold til det  

 Centrale HusdyrbrugsRegister (CHR).
 Efter de nuværende regler udarbejder  

 jordbrugsvirksomhederne både en markplan i henhold til reglerne om  

 jordbrugets anvendelse af gødning og en markplan i forbindelse med  

 ansøgning om hektarstøtte.
 Kravene i den gældende § 21 om udarbejdelse af  

 selvstændige mark- og gødningsplaner foreslås  

 ophævet for de jordbrugere, der søger om hektarstøtte  

 (ca. 51.000 jordbrugere). Derved skabes der mulighed for at anvende de  

 oplysninger, som jordbrugsvirksomhederne i dag indberetter i  

 hektarstøtteansøgningen i forbindelse med mark- og  

 gødningsplanlægningen, og supplere disse med oplysninger om  

 markernes jordtype og sidste års afgrøde m.m.
På baggrund af oplysningerne i den fælles  

 indberetning bliver det muligt for Fødevareministeriet at beregne  

 kvælstofkvoten for virksomheder, der søger om  

 hektarstøtte.
For jordbrugsvirksomheder, der ikke søger om  

 hektarstøtte, vil det også blive muligt at benytte de  

 elektroniske indberetningsfaciliteter, som Fødevareministeriet stiller  

 til rådighed til beregning af kvælstofkvoten.
Tilsvarende vil der  

 for alle husdyrgødningsproducenter blive stillet faciliteter til  

 rådighed på Internettet til beregning af normproduktionen af  

 kvælstof i husdyrgødning, andelen af kvælstof i  

 husdyrgødning, der skal udnyttes, samt antallet af dyreenheder.
Med den foreslåede ændring af § 21 bortfalder  

 de formelle frister for udarbejdelse af en selvstændig markplan og  

 gødningsplan og kravet om planlægning af  

 husdyrgødningsproduktionen.
Fristen for udarbejdelsen af  

 gødningsplanlægningen vil for alle blive fastsat således,  

 at den svarer til fristen for indsendelse af ansøgning om  

 hektarstøtte.
 Der vil fortsat blive stillet krav om opgørelse af  

 virksomhedens kvælstofkvote og om etablering af 6 pct.  

 efterafgrøder, men lovforslaget åbner mulighed for, at der i  

 medfør af den foreslåede § 21, stk. 2, kan fastsættes  

 bestemmelser om, at denne del af den nuværende mark- og  

 gødningsplanlægning fremover indgår i den fælles  

 indberetning.
Kravet i lovens § 18, stk. 1, om etablering af 65 pct.  

 plantedække opretholdes ligeledes uændret.
Det foreslås  

 imidlertid, at kravet om, at der pr. 1. september skal være udarbejdet  

 en plan, hvoraf det fremgår, hvilke marker der indgår i  

 overholdelsen af reglerne om 65 pct. plantedække, bortfalder.  

 Muligheden for, at markplanen fremover indgår i den fælles  

 indberetning, som følger af den foreslåede ændring af  

 lovens § 21, medfører behov for mindre tilpasninger af de  

 administrativt fastsatte regler om god landbrugspraksis i forbindelse med de  

 miljøvenlige jordbrugsforanstaltninger.
I den nuværende hektarstøtteansøgning  

 skal jordbrugsvirksomhederne angive markens afgrøde ved hjælp af  

 en afgrødekode.
Denne fremgangsmåde vil blive opretholdt.
Som  

 noget nyt vil der til hver afgrødekode blive knyttet en  

 kvælstofnorm.
Ved indsendelse af den fælles indberetning via  

 Internettet vil det være muligt for jordbrugeren at få beregnet  

 kvælstofkvoten automatisk.
Beregningen vil kunne udføres i  

 forbindelse med indtastningen af hektarstøtteansøgningen.  

 Indsendes ansøgningen i papirversion beregnes kvælstofkvoten for  

 jordbrugsvirksomheden efter indtastning af den indsendte  

 ansøgning.
 Efter de gældende regler, der er fastsat ved  

 bekendtgørelse om jordbrugets anvendelse af gødning og om  

 plantedække i planperioden 2002/2003, skal husdyrproducenterne beregne,  

 hvor mange dyreenheder husdyrholdet svarer til, hvor meget kvælstof,  

 der produceres i husdyrgødning og forarbejdet husdyrgødning,  

 samt hvor stor en andel af det totale kvælstofindhold, der skal  

 udnyttes m.m.
Det er hensigten, at Fødevareministeriet fremover i  

 forbindelse med kontrol af gødningsregnskabet vil foretage  

 ovennævnte beregning.
For at kunne gøre dette, foreslås  

 det at ændre § 22, stk. 2, i den gældende lov.
Der vil  

 således blive stillet krav om, at der i gødningsregnskabet  

 indberettes oplysninger om dyrehold og staldsystem samt om lager og  

 overførsler af husdyrgødning til andre jordbrugsvirksomheder.  

 Oplysningerne vil ikke længere indgå som en del af den  

 obligatoriske planlægning, men vil i stedet skulle indberettes som en  

 del af gødningsregnskabet.
Lovforslaget vurderes at give administrative lettelser for  

 ca. 36.000 husdyrproducenter.
Da besætningsstørrelsen for mange  

 jordbrugsvirksomheder er forholdsvis konstant, er det hensigten, at  

 husdyrproducenter på sigt kun behøver at indberette, hvis der  

 sker ændringer i besætningens størrelse og/eller  

 sammensætning.
De ændrede indberetninger om husdyrhold vil  

 endvidere på et senere tidspunkt kunne stilles til rådighed for  

 eksempelvis amter, kommuner, Danmarks Statistik, Told og Skat og  

 Miljøministeriet, således at disse myndigheder ikke  

 længere har behov for at indhente disse oplysninger fra jordbrugeren,  

 men vil kunne få oplysningerne fra det Centrale HusdyrbrugsRegister  

 (CHR). Dette vil kunne give yderligere administrative lettelser for  

 husdyrproducenterne.
Der henvises i denne forbindelse til det  

 igangværende arbejde i arbejdsgruppen »Servicefællesskabet for  

 den offentlige landbrugsforvaltning« vedrørende harmonisering af  

 indberetninger om husdyr til det offentlige.
 Efter den nuværende praksis indkalder  

 Fødevareministeriet hvert år primo december  

 gødningsregnskaber for virksomheder registreret efter lovens § 2.  

 Indkaldelsen sker ved udsendelse af et delvist fortrykt  

 gødningsregnskab, som indeholder oplysninger om blandt andet  

 leverancer af handelsgødning, husdyrgødning, forarbejdet  

 husdyrgødning og anden organisk gødning end  

 husdyrgødning.
Indberetning af mark- og  

 gødningsplanlægningen i ansøgningen om  

 hektarstøtte vil fremover gøre det muligt for  

 Fødevareministeriet at fortrykke virksomhedens kvælstofkvote i  

 gødningsregnskabet.
For så vidt angår de ca. 22.000  

 virksomheder, som ikke anvender husdyrgødning, vil det fortrykte  

 gødningsregnskab fremover blot kunne underskrives og indsendes,  

 medmindre det skal korrigeres på grund af ændrede forhold  

 på virksomheden.
Det er hensigten at tilrettelægge administrationen  

 således, at husdyrproducenterne får mulighed for at indberette  

 oplysninger om husdyrholdet elektronisk forud for Fødevareministeriets  

 indkaldelse af gødningsregnskabet eksempelvis i forbindelse med  

 elektronisk indsendelse af den fælles indberetning.
Anvendes denne  

 mulighed, vil der også for husdyrproducenter være grundlag for,  

 at Fødevareministeriet i gødningsregnskabet fortrykker  

 oplysninger om dyreholdet.
Det er hensigten, at gødningsregnskabet fremover  

 vil blive indkaldt i forbindelse med udsendelse af det fælles  

 indberetningsskema for ansøgning om hektarstøtte og for  

 indberetning af miljøoplysninger.
Hvis jordbrugsvirksomheden  

 indberetter ændringer i oplysningerne, der danner grundlag for  

 hektarstøtteansøgningen, og som indgår i  

 kvoteberegningen, vil ændringerne blive lagt til grund for den  

 beregnede kvælstofkvote i det fortrykte gødningsregnskab.  

 Øvrige ændringer skal kunne dokumenteres, og jordbrugerne skal  

 indarbejde ændringerne i det regnskab, der indsendes.
Registreringen af virksomheder i  

 Fødevareministeriets register for afgiftsfritagelse er hidtil  

 foretaget på SE-nr., svarende til Told og Skats registrering af de  

 samme virksomheder.
Integrationen af mark- og gødningsplanen i  

 ansøgningen om hektarstøtte forudsætter imidlertid, at  

 der anvendes samme virksomhedsbegreb i henhold til gødskningsreglerne  

 og hektarstøttereglerne.
 Registreringen i det i lovens § 2 omhandlede register vil  

 derfor fremover ske på virksomhedens CVR-nr., der er et entydigt  

 identifikationsnummer for en juridisk enhed.
Overgangen til registrering på CVR-nr.  

 medfører, at virksomheder, der under samme CVR-nr. driver flere  

 ejendomme med selvstændige SE-numre, eller har flere driftsgrene som  

 f.eks. markbrug og skovbrug med selvstændige SE-numre, fremover kun  

 skal udarbejde og indsende ét gødningsregnskab.
Tilsvarende vil  

 gælde for virksomheder, der både driver en økologisk enhed  

 og en ikke økologisk enhed.
For disse sidstnævnte virksomheder  

 er der i henhold til økologireglerne behov for at kunne følge  

 gødningsstrømme til og fra den enkelte enhed.
For at kunne  

 sikre den økologiske status på produkter fra disse virksomheder  

 vil der fortsat i økologireglerne blive stillet krav om specificerede  

 oplysninger om gødningen.
Det skønnes, at der er ca. 5.000  

 jordbrugsvirksomheder registreret i det i lovens § 2 nævnte register,  

 som på nuværende tidspunkt er registreret med mere end et SE-nr.  

 på samme CVR-nr.
Disse virksomheder vil fremover være registreret  

 på CVR-nr. og skal således kun indsende ét  

 gødningsregnskab.
I den foreslåede § 2, stk. 4, får ministeren  

 for fødevarer, landbrug og fiskeri hjemmel til i særlige  

 tilfælde og efter ansøgning at tillade, at registreringen alene  

 omfatter en del af en virksomhed.
Hjemlen tænkes anvendt i de  

 tilfælde, hvor kravet om udarbejdelse af gødningsregnskab  

 omfatter virksomheder, der er delregistrerede på SE-numre i henhold til  

 momsloven som gødningsleverandører, og som sideløbende  

 driver jordbrugsvirksomhed.
Herved opnås, at  

 gødningsleverandørernes mange gødningsleverancer holdes  

 uden for gødningsregnskabet.
Gødningsleverancer vil som hidtil  

 efter lovens § 24 blive indberettet særskilt.
 I forbindelse med ændringen af lov om  

 merværdiafgift (momsloven) i foråret 2002 blev  

 momsregistreringsgrænsen forhøjet fra 20.000 kr. til 50.000 kr.  

 Virksomheder med en samlet omsætning på under 50.000 kr.  

 årligt har således ikke længere pligt til at lade sig  

 momsregistrere, men kan dog stadig vælge dette.
 Der har hidtil været sammenfald mellem det  

 momspligtige omsætningskrav, der fremgår af den gældende  

 lovs § 2, stk. 2, og momslovens registreringspligt.
 Det er ikke hensigten, at omsætningsgrænsen i  

 gødskningsloven skal hæves svarende til den nye grænse i  

 momsloven, idet dette vil reducere mulighederne for at kontrollere  

 miljøforholdene på de mindre jordbrugsvirksomheder, der i  

 øvrigt opfylder kravene i lovens § 2, stk. 2. En hævet  

 omsætningsgrænse ville ligeledes have den konsekvens, at  

 jordbrugsvirksomheder, der har en årlig omsætning på mindre  

 end 50.000 kr. ville skulle betale afgift af kvælstof i  

 handelsgødning.
 For at sikre, at virksomheder med en omsætning  

 på under 50.000 kr., som lader sig momsregistrere og i øvrigt  

 opfylder kravet i lovens § 2, stk. 2, fortsat er omfattet af  

 miljøkravene i denne lov, præciseres det med de foreslåede  

 ændringer til § 2, stk. 2, stk. 3 og stk. 7, at omsætningen skal  

 være momsregistreret.
Landbrugets organisationer har ved flere lejligheder  

 fremført ønske om en lempelse af fristen for, hvornår  

 jordbrugsvirksomheder skal registreres for at opnå fritagelse for  

 kvælstofafgift.
I henhold til den nuværende administration af  

 loven, skal en jordbrugsvirksomhed, der ikke er pligtig til at lade sig  

 registrere, foretage anmeldelse til registeret inden starten af den  

 planperiode, hvorfra afgiftsfritagelsen skal gælde.
Med lovforslaget  

 skabes der mulighed for, at disse virksomheder i lighed med de virksomheder,  

 der er pligtige til at lade sig registrere, kan registreres løbende.  

 Dette vil medføre, at virksomhederne kan opnå afgiftsfritagelse  

 fra starten af den planperiode, hvori registrering foretages.
Det foreslås, at ministeren for fødevarer,  

 landbrug og fiskeri bemyndiges til at fastsætte regler om borgernes og  

 jordbrugsvirksomhedernes pligt til at anvende digital kommunikation ved  

 henvendelse til ministeren om jordbrugsvirksomheders ansøgning om at  

 få tildelt en kvælstofkvote til brødhvede, og tilsvarende  

 om ministerens ret til alene at anvende digital kommunikation ved henvendelse  

 til borgerne.
Ministeren får ligeledes hjemmel til at fastsætte  

 nærmere regler om vilkår og formater for anvendelse af digital  

 kommunikation ved ansøgning om at få tildelt en  

 kvælstofkvote til brødhvede, herunder om brugen af digital  

 signatur.
Det vurderes, at et krav om digital kommunikation vil kunne  

 effektivisere administrationen af ordningen til gavn for  

 jordbrugsvirksomhederne.
6. Økonomiske og administrative konsekvenser for  

 stat, amter og kommuner Forslaget medfører i 2003 udgifter i  

 Plantedirektoratet til omlægning af registeret for afgiftsfritagelse  

 fra registrering på SE-numre til registrering på CVR-numre.  

 Desuden forventes afholdt udgifter til udvikling og vedligeholdelse af  

 edb-systemer, der kan håndtere elektronisk indberetning af  

 besætningsoplysninger og  dataoverførsel mellem Direktoratet for  

 FødevareErhverv og Plantedirektoratet.
 Forslaget vil medføre besparelser i  

 Plantedirektoratet som følge af omlægning af kontrollen af  

 markplaner  og gødningsplaner fra 2004, samt på administration.  

 De samlede besparelser i Plantedirektoratet forventes at blive i  

 størrelsesordenen 1,1 mill. kr. i 2005, når integrationen er  

 fuldt gennemført.
Tabel 1: Lovforslagets økonomiske konsekvenser for  

 Plantedirektoratet Mill. kr. faste priser 2003 2004 2005 2006 IT investering 0,5 - - - IT-vedligeholdelse og  

 administration 0,3 0,3 0,3 0,3 Besparelser på gældende  

 ordning - 0,5 - 1,1 - 1,1 - 1,1 - heraf indregnet i FFL  

 2003 - 0,6 0,6 0,6 I alt 0,3 -0,2 - 0,2 - 0,2 Forslaget medfører udgifter i  

 Direktoratet for FødevareErhverv (DFFE) til udbyggelse af den  

 eksisterende elektroniske indberetning af hektarstøtte til også  

 at kunne håndtere beregning af kvælstofkvoter.
Desuden forventes  

 udgifter til datahåndtering og registrering af et øget antal  

 indberetninger.
Den øgede lønudgift i DFFE er beregnet til 0,1  

 mill. kr. i 2003, 0,3 mill. kr. i 2004, 0,2 mill. kr. i 2005 og 0,1 mill. kr.  

 i 2006, svarende til ca. 0,8 HK-årsværk i 2004, hvor den  

 første fælles indberetning indsendes.
I de efterfølgende  

 år reduceres forbruget af årsværk til i 2005 ca. 0,4  

 HK-årsværk og i 2005 ca. 0,2 årsværk.
Der  

 medgår endvidere i 2003 0,2 AC-årsværk til  

 planlægning af implementering af den fælles indberetning.
I de  

 efterfølgende år forventes forbruget af AC-årsværk  

 at omfatte ca. 0,1 årligt.
Tabel 2: Lovforslagets økonomiske konsekvenser for Direktoratet  

 for FødevareErhverv Mill. kr. faste priser 2003 2004 2005 2006 IT investering 0,2 - - - IT-vedligeholdelse og  

 administration 0,1 0,5 0,3 0,3 I alt 0,3 0,5 0,3 0,3 Samlet merudgift i staten er 0,6 mill. kr.,  

 heraf lønsum 0,1 mill. kr. i 2003, 0,3 mill. kr., heraf lønsum  

 0,3 mill. kr. i 2004, 0,1 mill. kr., heraf lønsum 0,2 mill. kr. i 2005  

 og 0,1 mill. kr., heraf lønsum 0,1 mill. kr. i 2006.
 Merudgifterne finansieres inden  

 for Fødevareministeriets samlede ramme.
 Forslaget har ingen økonomiske eller administrative  

 konsekvenser for amter eller kommuner.
7. Erhvervsøkonomiske konsekvenser Lovforslaget ændrer ikke de  

 erhvervsøkonomiske konsekvenser, der er beskrevet i  

 bemærkningerne til den gældende lov.
Forslaget forventes at  

 medføre en lettelse i administrationsomkostningerne for  

 jordbrugsvirksomhederne, idet kravet om udarbejdelse af særskilt  

 markplan og gødningsplan bortfalder.
8. Administrative konsekvenser for erhvervet Samlet set forventes lovforslaget at medføre  

 betydelige lettelser af de administrative byrder for  

 jordbrugsvirksomhederne.
Jordbrugsvirksomheder tilmeldt Fødevareministeriets  

 register for afgiftsfritagelse skal ikke længere udarbejde markplan den  

 1. september, gødningsplan den 31. marts, samt beregne virksomhedens  

 kvælstofkvote.
I stedet vil der i forbindelse med ansøgning om  

 hektarstøtte skulle afgives enkelte nye oplysninger, ud fra hvilke  

 virksomhedens kvælstofkvote vil blive beregnet.
Disse administrative  

 lettelser vedrører alle de ca. 51.000 virksomheder, der i dag  

 søger om hektarstøtte og er omfattet af reglerne om jordbrugets  

 anvendelse af gødning.
For de virksomheder, der ikke søger om  

 hektarstøtte, vil ændringerne også indebære  

 lettelser, idet kravet om udarbejdelse af selvstændig markplan den 1.  

 september bortfalder.
For planteavlsbrug uden anvendelse eller produktion af  

 husdyrgødning eller forarbejdet husdyrgødning, vil der ske  

 yderligere administrative lettelser, idet de vil få tilsendt fortrykte  

 gødningsregnskaber med alle relevante oplysninger.
Det fortrykte  

 gødningsregnskab vil umiddelbart kunne underskrives og indsendes til  

 Fødevareministeriet, medmindre der skal korrigeres som følge af  

 ændrede forhold på virksomheden.
Det skønnes, at  

 lettelserne vil omfatte ca. 22.000 virksomheder med planteavl.
Husdyrproducenterne vil ikke længere skulle beregne  

 produktion af kvælstof i husdyrgødning, antal dyreenheder og  

 andelen af kvælstofindholdet, der skal udnyttes.
Disse beregninger vil  

 fremover blive foretaget af Fødevareministeriet på baggrund af  

 indberetninger om dyrehold og staldsystem som en del af  

 gødningsregnskabet.
Det skønnes, at ca. 36.000 virksomheder vil  

 være omfattet af disse lettelser.
Husdyrproducenterne kan også  

 anvende indberetningssystemet til gødningsplanlægning, og det er  

 samtidig hensigten at give husdyrproducenterne mulighed for at indberette  

 oplysninger om dyreholdet elektronisk forud for indsendelsen.
Benyttes denne  

 mulighed, kan de afgivne oplysninger ligeledes fortrykkes i  

 gødningsregnskabet.
 Der vil i en kort overgangsperiode være behov for,  

 at den enkelte jordbrugsvirksomhed udviser skærpet opmærksomhed i  

 forbindelse med udfyldelse af det ændrede hektarstøtteskema,  

 således at dette afleveres uden fejl og mangler til  

 Fødevareministeriet.
Efter fristen for indsendelse af den fælles  

 indberetning til Fødevareministeriet vil sagsbehandling af  

 hektarstøtteansøgningerne alene blive baseret på de  

 oplysninger i indberetningen, der har betydning for  

 hektarstøtteudbetaling.
Eventuelle fejl i miljøoplysningerne i  

 den fælles indberetning vil således ikke forsinke  

 sagsbehandlingen af hektarstøtteansøgningerne.
Lovforslaget er af Økonomi- og Erhvervsministeriet  

 forelagt et fokuspanel for at belyse de administrative konsekvenser af  

 ændringerne.
Undersøgelsen er baseret på interview med 102  

 virksomheder.
Heraf forventer i alt 90 virksomheder, at de vil blive  

 administrativt berørt af lovforslaget. 96 pct. af disse 90  

 virksomheder forventer helt at undgå administrative byrder ved  

 lovforslaget, mens 2 pct. forventer at få omstillingsbyrder, og 2 pct.  

 forventer løbende byrder. 76 pct. vurderer, at de vil få  

 administrative lettelser som følge af lovforslaget.
Det svarer til, at  

 der på samfundsniveau er 36.000 virksomheder, som får lettelser,  

 og de samlede lettelser kan beregnes til at være i et interval mellem  

 73.000 og 120.000 timer pr. år. 61 pct. af virksomhederne forventer et  

 reduceret behov for ekstern assistance på løbende basis,  

 svarende til i gennemsnit 2.500 kr. årligt.
På samfundsniveau kan  

 lettelserne i virksomhedernes samlede omkostninger beregnes til at være  

 i et interval mellem 31 og 150 mill. kr. pr. år.
Lettelsen er markant  

 større for planteavlere end for husdyrproducenter.
9. Miljømæssige konsekvenser Lovforslaget berører den administrative  

 tilrettelæggelse af den politiske aftale om Vandmiljøplan  

 II.
 I forhold til de elementer, der med aftalen blev  

 iværksat inden for reglerne om jordbrugets anvendelse af  

 gødning, ændrer dette lovforslag kun på de formelle krav  

 til planlægning.
De formelle frister om udarbejdelse af markplan senest 1.  

 september og gødningsplan senest 31. marts ophæves.
Mark- og  

 gødningsplankravet opretholdes, for så vidt angår  

 opgørelse af kvælstofkvote og arealer med 6 pct.  

 efterafgrøder.
Kravet opfyldes fremover ved indsendelse af den  

 fælles indberetning.
For jordbrugsvirksomheder, der ikke søger  

 om hektarstøtte, opfyldes kravet fortsat ved udarbejdelse af en  

 selvstændig gødningsplanlægning.
Med lovforslaget overgår det nugældende  

 obligatoriske krav til planlægning af husdyrgødningsproduktion  

 til at blive et tilbud om planlægning ved, at der stilles  

 planlægningsværktøjer til rådighed.
Det  

 obligatoriske krav om afgivelse af oplysninger om husdyrhold overføres  

 i stedet til gødningsregnskabet.
Omlægningen af indberetningerne af oplysninger om  

 husdyrhold vurderes ikke at have negative konsekvenser for miljøet.  

 Reglerne om jordbrugets anvendelse af gødning er gennem en  

 årrække blevet godt indarbejdet i landbrugserhvervets  

 gødningshåndtering.
Virksomheder, der afsætter  

 husdyrgødning, og virksomheder, der i øvrigt udnytter  

 kvælstofkvoterne, har således indarbejdet rutiner, hvor  

 kvælstofindholdet i husdyrgødning opgøres dels for at  

 undgå situationer, hvor gødningen ikke kan afsættes, og  

 dels for at opgøre, hvor meget handelsgødning, der kan  

 udbringes inden for kvælstofkvoten.
Det vurderes således, at  

 planlægningen af husdyrgødningsproduktionen vil blive  

 opretholdt, selv om den ikke fremover bliver obligatorisk.
 Som en konsekvens af den fælles indberetning  

 ophæves de formelle planlægningskrav til virksomhederne om, at  

 der skal planlægges etablering af plantedække på 65 pct. af  

 de dyrkede og udtagne arealer, hvorimod selve kravet om, at der skal  

 etableres minimum 65 pct. plantedække om efteråret opretholdes.  

 Kontrollen af om virksomhederne etablerer tilstrækkeligt  

 plantedække vil i lighed med i dag foregå ved  

 stikprøvekontrol på virksomhederne.
 Lovforslaget ændrer således ikke ved de  

 nuværende miljøregulerende krav, og den samlede vurdering af  

 lovforslaget er, at det ikke har miljømæssige konsekvenser.
10. Forholdet til EU-retten Lovforslaget indeholder ikke EU-retlige aspekter.
11. Høring Lovforslaget har været til høring hos  

 følgende:
 Landbrugsraadet, Dansk Familielandbrug, Landbrugets  

 Rådgivningscenter, Amtsrådsforeningen, Miljøcenter  

 Fyn/Trekantområdet I/S, Landboforeningerne, Dansk  

 Erhvervsgartnerforening, Landsforeningen for Økologisk Jordbrug,  

 Kommunernes Landsforening, Danske Slagterier, Danmarks  

 Naturfredningsforening, De Samvirkende Danske Frøavlerforeninger,  

 Dansk Fjerkræråd, Dansk Pelsdyravlerforening, Brancheudvalget for  

 Frø, Landsforeningen af Danske Svineproducenter,  

 Skovdyrkerforeningerne, Korn- og Foderstof Kompagniet A/S,  

 Arbejderbevægelsens Erhvervsråd, Dansk Industri, Foreningen for  

 Danske Handelsmøller, Friluftsrådet, Kemira Danmark A/S, Norsk  

 Hydro, Agro Danmark, Dansk Landbrugs Grovvareselskab a.m.b.a., DAKOFO, Den  

 Lokale Andel, Frederiksberg Kommune, Københavns Kommune, Dansk  

 Erhvervsfrugtavl, Dansk Juletræsdyrkerforening, Dansk Skovforening,  

 Skatteministeriet, Økonomi- og Erhvervsministeriet,  

 Miljøministeriet, Finansministeriet, Justitsministeriet og Ministeriet  

 for Videnskab, Teknologi og Udvikling.
12. Vurdering af konsekvenser af lovforslaget Positive konsekvenser/ mindre udgifter Negative konsekvenser/ merudgifter Økonomiske konsekvenser for stat, kommuner og  

 amtskommuner Besparelse i staten på gældende ordning vedr.  

 mark- og gødningsplanlægning.
 I mindre omfang ekstra udgifter for staten til  

 IT-investeringer, -vedligeholdelse og administration.
Administrative konsekvenser for stat, kommuner og  

 amtskommuner Forslaget om fælles indberetning vil medføre, at  

 kontrollen af markplaner bortfalder.
 Den fælles indberetning medfører, at staten skal  

 håndtere flere oplysninger i  

 hektarstøtteansøgningen.
Økonomiske konsekvenser for erhvervslivet Ingen Ingen Administrative konsekvenser for erhvervslivet Forslaget om fælles indberetning vil medføre  

 betydelige administrative lettelser for erhvervet.
Ingen Miljømæssige konsekvenser Ingen Ingen Administrative konsekvenser for borgerne Ingen Ingen Andre konsekvenser Ingen Ingen Forholdet til EU-retten Lovforslaget indeholder ikke EU-retlige aspekter.
Bemærkninger til lovforslagets  

 enkelte bestemmelser Til § 1 Til nr. 1 Det foreslåede § 2, stk. 1 Bestemmelsen er uændret i forhold til den  

 gældende lov.
Det foreslåede § 2, stk. 2 Registreringen af virksomheder, der anvender  

 gødning efter loven, er hidtil sket på basis af virksomhedens  

 SE-nr., jf. lov om merværdiafgift (momsloven).
 Som konsekvens af den fælles indberetning af  

 gødningsplanlægning og ansøgning om hektarstøtte  

 skal registreringen i Fødevareministeriets register for  

 afgiftsfritagelse fremover ske på basis af virksomhedens registrering i  

 Det Centrale Virksomhedsregister (CVR).
 Det foreslås derfor i forslaget til § 2, stk. 2, at  

 hvis der under et CVR-nr. også drives anden virksomhed end jordbrug,  

 f.eks. hovedvirksomhed med fritidslandbrug, eller der er en eller flere  

 delregistrerede produktionsenheder med selvstændige SE-numre, jf.  

 momsloven, er det kun den omsætning, der stammer fra planteavl,  

 husdyravl, skovbrug eller kombinationer heraf, jf. lovens bilag 1, der  

 udløser pligt til registrering i Fødevareministeriets register  

 for afgiftsfritagelse.
Efter den gældende lovs § 2, stk. 2, indtræder  

 pligten til at lade sig registrere i Fødevareministeriets register for  

 afgiftsfritagelse ved en momspligtig omsætning på 20.000 kr.,  

 hvis en af de øvrige betingelser i nr. 1-3 er opfyldt.  

 Beløbsgrænsen for pligt til momsregistrering er imidlertid i  

 momslovgivningen hævet til 50.000 kr., og der er derfor ikke  

 længere sammenfald mellem pligten til at lade sig momsregistrere  

 ifølge momsloven og pligten til at lade sig registrere ifølge  

 gødskningsloven.
Virksomheder med en omsætning på mellem  

 20.000 kr. og 50.000 kr., der ikke er pligtige til at lade sig registrere  

 efter den gældende lovs § 2, stk. 2, kan dog fortsat frivilligt lade  

 sig momsregistrere, og dermed lade sig registrere i  

 Fødevareministeriets register for afgiftsfritagelse, jf. den  

 foreslåede § 2, stk. 3.
Som det fremgår af de almindelige  

 bemærkninger, fastholdes kravet om registrering i  

 Fødevareministeriets register for afgiftsfritagelse ved en  

 omsætning, der overstiger 20.000 kr.
Det er således en  

 forudsætning, at den pågældende virksomhed er tilmeldt  

 momsregisteret.
Det foreslåede § 2, stk. 3 Bestemmelserne i den gældende lovs § 2, stk. 3 og 4,  

 er efter forslaget udgået.
Efter § 2, stk. 3, skal den, der driver  

 flere momspligtige virksomheder omfattet af lovens bilag 1, anmelde  

 virksomhederne til Fødevareministeriets register for  

 afgiftsfritagelse, hvis de har en samlet omsætning, der overstiger  

 20.000 kr. og hvis alle virksomheder under ét opfylder de  

 øvrige betingelser i lovens § 2, stk. 2.
 Efter den gældende lovs § 2, stk. 4, kan  

 virksomheder, jf. stk. 3, der er selvstændigt registrerede efter  

 momsloven, dog registreres hver for sig.
Bestemmelserne vil ikke længere være  

 nødvendige, hvis registrering i Fødevareministeriets register  

 for afgiftsfritagelse fremover sker på CVR-nr.
I det omfang, der i  

 henhold til momsloven sker en delregistrering på flere SE-numre under  

 den enkelte CVR-virksomhed, vil det ikke umiddelbart have indflydelse  

 på registreringspligten, jf. det foreslåede § 2, stk. 2, idet det  

 er den samlede omsætning fra CVR-virksomheden, der stammer fra  

 planteavl, husdyravl, skovbrug eller kombinationer heraf, der er  

 afgørende for registreringspligten.
 Det foreslåede § 2, stk. 3, afløser den  

 gældende lovs § 2, stk. 5, hvorefter virksomheder, som driver erhverv  

 inden for planteavl, husdyravl, skovbrug eller kombinationer heraf, men som  

 ikke opfylder betingelserne i § 2, stk. 2, nr. 1-3, frivilligt kan lade sig  

 registrere, såfremt disse har en samlet årlig momspligtig  

 omsætning, der overstiger 20.000 kr.
Det foreslås, at denne mulighed fortsat skal  

 være gældende for virksomheder, hvor den momsregistrerede  

 omsætning inden for de pågældende områder - det vil  

 sige fra planteavl, husdyravl, skovbrug eller kombinationer heraf -  

 overstiger 20.000 kr.
Der er desuden foretaget en justering som følge  

 af den foreslåede ændring af § 2, stk. 2.
Det foreslåede § 2, stk. 4 Anvendelse af CVR-registrering som virksomhedsidentitet  

 kan for særlige virksomhedstyper få utilsigtede konsekvenser.
Det  

 gælder f.eks. for større gødningsleverandører, der  

 også driver jordbrugsvirksomhed.
Med det foreslåede § 2, stk. 4,  

 kan ministeren i disse særlige tilfælde bestemme, at kun dele af  

 virksomheden skal registreres i Fødevareministeriets register for  

 afgiftsfritagelse med heraf følgende krav om udarbejdelse af  

 særskilt gødningsregnskab m.v.
Herved opnås, at  

 gødningsleverandørernes mange gødningsleverancer holdes  

 uden for gødningsregnskabet, samt at gødningsregnskabet alene  

 omfatter kvælstofforbruget på jordbrugsproduktionsenheden.  

 Gødningsleverancer skal som hidtil efter lovens § 24 indberettes  

 særskilt.
 Registreringen af dele af virksomheden i  

 Fødevareministeriets register for afgiftsfritagelse kan ske efter  

 ansøgning og vil gælde for virksomheder af den ovennævnte  

 type, der er delregistrerede på SE-numre, jf. momsloven.
Det foreslåede § 2, stk. 5 Det foreslåede § 2, stk. 5, er identisk med den  

 gældende lovs § 2, stk. 6. Dog er henvisningen til § 2, stk. 9,  

 konsekvensrettet til § 2, stk. 8, som følge af ændringen af § 2,  

 stk. 9, til § 2, stk. 8.
Det foreslåede § 2, stk. 6 Efter den gældende lovs § 2, stk. 7, skal anmeldelse  

 til registrering i Fødevareministeriets register for afgiftsfritagelse  

 ske inden en dato fastsat af ministeren.
Hvis virksomheden senere bliver  

 registreringspligtig, skal registreringen dog ske senest 21 dage efter, at  

 registreringspligten indtræder.
Af bemærkningerne til den  

 gældende lov fremgår det, at virksomheder, der frivilligt  

 ønsker at tilmelde sig registeret, skal lade sig registrere forud for  

 en planperiodes start.
Efter det foreslåede § 2, stk. 6, der vil  

 afløse den gældende lovs § 2, stk. 7, skal registreringspligtige  

 virksomheder fortsat anmelde virksomheden til registrering senest 21 dage  

 efter, at registreringspligten indtræder.
Registreringen får  

 virkning for den planperiode, hvori registreringen foretages.
Med det  

 foreslåede § 2, stk. 6, bliver det muligt for dem, der frivilligt lader  

 sig registrere i henhold til den foreslåede bestemmelse i § 2, stk. 3,  

 at anmelde virksomheden til registrering i løbet af en planperiode.  

 Den foreslåede bestemmelse medfører, at alle virksomheder, der  

 lader sig registrere i løbet af planperioden, bliver omfattet af  

 lovens krav om gødningsplanlægning samt udarbejdelse af  

 gødningsregnskab for hele planperioden.
Det foreslås endvidere, at ministeren i  

 særlige tilfælde kan registrere virksomheder med virkning for  

 tidligere planperioder.
Bestemmelsen tænkes anvendt i særlige  

 tilfælde og efter en konkret vurdering, hvor der f.eks. ved  

 virksomhedsoverdragelse ikke er foretaget nødvendig ajourføring  

 af Fødevareministeriets register for afgiftsfritagelse, eller hvor  

 virksomheden har modtaget husdyrgødning fra en jordbrugsvirksomhed,  

 der er registreret i registeret.
Bemyndigelsen vil blive brugt i overensstemmelse med den  

 retstilstand, der følger af Landsskatterettens kendelse af 13.  

 december 2000 (TfS 2001,672). Ved denne kendelse bestemte Landsskatteretten,  

 at en virksomhed uanset bestemmelsen i kvælstofafgiftsloven §10, stk.  

 3, skulle have godtgjort kvælstofafgift for allerede afsluttede  

 planperioder.
Begrundelsen for kendelsen var, at dette måtte anses for  

 værende mest rimeligt.
Skatteministeriet er af den opfattelse, at den  

 retstilstand, der skabtes som følge af ovenstående kendelse,  

 fortsat er gældende.
 Virksomheder, der er registreret i  

 Fødevareministeriets register for afgiftsfritagelse, vil således  

 som en følge af retspraksis have en berettiget forventning om at kunne  

 få godtgjort betalt kvælstofafgift af gødning anvendt i  

 virksomheden i allerede afsluttede planperioder.
 Det er en betingelse for godtgørelsen, at kravet  

 ikke er forældet.
Det foreslåede § 2, stk. 7 Bestemmelsen svarer i vidt omfang til den gældende  

 lovs § 2, stk. 8, idet der er foretaget en konsekvensrettelse som  

 følge af den nye virksomhedsregistrering på CVR-nr.  

 Virksomhedens omsætning skal stamme fra planteavl, husdyravl, skovbrug  

 eller kombinationer heraf.
 I det omfang omsætningen fra planteavl, husdyravl,  

 skovbrug eller kombinationer heraf falder til under 20.000 kr., kan  

 ministeren på eget initiativ framelde virksomheden fra  

 Fødevareministeriets register for afgiftsfritagelse.
De foreslåede § 2, stk. 8-10 Bestemmelserne er uændrede i forhold til  

 gældende lovs § 2, stk. 9-11.
Til nr. 2 Den foreslåede § 3 er en konsekvensrettelse, der  

 følger af den nye virksomhedsregistrering på CVR-nr., jf.  

 bemærkningerne til nr. 1. Virksomhedens omsætning skal stamme fra  

 planteavl eller husdyravl eller kombinationer heraf.
Bestemmelsen  

 fastsætter, at reglerne om plantedække i lovens kap. 3  

 gælder for alle virksomheder, der har en momsregistreret  

 omsætning, som overstiger 20.000 kr. fra planteavl eller husdyravl  

 eller kombinationer heraf.
Til nr. 3 Der er tale om en konsekvensændring som følge  

 af de under nr. 1 foreslåede ændringer af § 2.
Til nr. 4 Efter de gældende bestemmelser i lovens § 14 skal  

 virksomhedens forbrug af kvælstof i handelsgødning  

 opgøres på grundlag af gødningsleverandørens  

 angivelse af den totale mængde kvælstof i handelsgødning,  

 der er leveret til virksomheden i planperioden, tillagt et eventuelt lager  

 på virksomheden ved planperiodens begyndelse og fratrukket et eventuelt  

 lager ved planperiodens slutning.
Ved en gødningsleverandør  

 forstås producent, grovvarehandler, detailhandler mv.
Gødningsleverandøren skal for hver  

 virksomhed oplyse om leverancer af handelsgødning til  

 Fødevareministeriet med angivelse af type, mængde samt  

 kvælstofindhold for den leverede handelsgødning.
Desuden skal  

 gødningsleverandøren oplyse, om der er betalt afgift af den  

 leverede handelsgødning, og i hvilket omfang produktet er leveret med  

 henblik på anvendelse til fodring.
Det foreslås i lovforslagets § 1, nr. 4, at der ud  

 over de gældende regler om opgørelse af kvælstofkvote  

 bliver mulighed for i virksomhedens opgørelse af kvælstofforbrug  

 at fratrække kvælstof købt med afgift til brug på  

 arealer, der ikke er omfattet af § 6. Den foreslåede bestemmelse  

 sikrer, at virksomheder, der driver landbrug og f.eks. en golfbane, i  

 gødningsregnskabet kan undlade at medtage kvælstof købt  

 med afgift, som er anvendt på golfbanen.
Den foreslåede  

 bestemmelse er en konsekvens af, at registreringen for afgiftsfritagelse  

 fremover sker på CVR-nr. og ikke som hidtil på SE-nr.  

 Kvælstoffet vil kun kunne fratrækkes i det omfang, det  

 godtgøres, at gødningen er anvendt på arealer, der ikke  

 er omfattet af § 6.
Til nr. 5 Efter den gældende lovs § 21 skal der udarbejdes en  

 markplan og en gødningsplan for dyrkede og udtagne arealer.
Markplanen  

 skal, som det fremgår af den gældende bestemmelse i § 21, stk. 3,  

 for så vidt angår reglerne om 65 pct. plantedække, jf. §  

 18, være udarbejdet senest den 1. september.
Efter den gældende lovs § 21 skal der endvidere  

 udarbejdes en gødningsplan senest den 31. marts i den  

 pågældende planperiode.
Planen skal angive virksomhedens  

 planlagte kvælstofkvote og virksomhedens planlagte forbrug af  

 kvælstof.
 Som det fremgår af de almindelige bemærkninger  

 foreslås det, at disse regler ophæves, således at der ikke  

 længere stilles krav om udarbejdelse af selvstændig mark- og  

 gødningsplan henholdsvis pr. 1. september og pr. 31. marts.
Det er hensigten, at hektarstøtteansøgningen  

 i stedet udbygges til en fælles indberetning, så den indeholder  

 oplysninger, der gør det muligt at beregne virksomhedens  

 kvælstofkvote, herunder de enkelte markers kvælstofkvote, jf.  

 lovens §§ 6-9. Efterafgrøder til overholdelse af kravet om 6 pct.  

 efterafgrøder, jf. lovens § 18, skal ligeledes anføres i den  

 fælles indberetning.
Det foreslås derfor, at § 21 ændres  

 således, at ministeren bemyndiges til at fastsætte nærmere  

 regler om gødningsplanlægningen, herunder dens udformning og  

 indhold.
Der vil dog ikke længere blive stillet krav om, at  

 planlægningen af 65 pct. plantedække, jf. lovens § 18,  

 fremgår af gødningsplanlægningen.
Kontrollen med  

 overholdelse af plantedækkebestemmelsen vil derfor alene foregå  

 ved kontrolbesøg på virksomhederne.
For virksomheder, der ikke søger om  

 hektarstøtte, stilles der fortsat krav om særskilt  

 gødningsplanlægning, som skal opbevares i mindst 5 år.
I  

 denne planlægning skal indgå den samme type oplysninger, som  

 indsendes af de jordbrugsvirksomheder, der søger om  

 hektarstøtte ved den fælles indberetning.
Det er hensigten, at Fødevareministeriet vil  

 beregne kvælstofkvoten elektronisk på baggrund af oplysningerne i  

 den fælles indberetning.
Den beregnede kvote er alene baseret på  

 oplysninger, der afgives af jordbruger.
For virksomheder, som ikke  

 søger om hektarstøtte, er det hensigten at skabe mulighed for  

 en forudgående beregning af kvælstofkvoten evt. via en facilitet  

 på Internettet, hvorved planlægningskravet kan opfyldes.
 Ministeren bemyndiges med forslaget til ny § 21, stk. 1,  

 til at fastsætte en frist for gødningsplanlægningen.  

 Fristen for gødningsplanlægningen vil for alle virksomheder  

 svare til fristen for indsendelse af  

 hektarstøtteansøgningen.
 Efter den gældende lovs § 21, stk. 5, skal  

 ændringer i planerne registreres.
 Efter lovforslaget bliver det sådan, at hvis  

 jordbrugsvirksomheden har indberettet ændringer i oplysninger, der  

 danner grundlag for hektarstøtteansøgningen, og som  

 indgår i kvoteberegningen, så vil ændringerne være  

 lagt til grund for den beregnede kvælstofkvote i det fortrykte  

 gødningsregnskab. Øvrige ændringer skal kunne  

 dokumenteres, og jordbrugerne skal indarbejde disse i det  

 gødningsregnskab, der skal indsendes, jf. § 22.
Til nr. 6 Henvisningerne i § 22, stk. 1, ændres som konsekvens  

 af de i nr. 1 foreslåede ændringer til § 2.
Til nr. 7 Det fremgår af den gældende lovs § 22, at  

 virksomheden hvert år skal udarbejde gødningsregnskab for den  

 afsluttede planperiode og indsende det til ministeren senest den  

 følgende 31. marts, jf. stk. 1.
 Gødningsregnskabet skal efter den gældende  

 lov opgøres på grundlag af virksomhedens mark- og  

 gødningsplan og angive kvælstofkvoten,  

 besætningsstørrelsen opgjort i antal dyreenheder, det samlede  

 areal med gødningsbehov, areal hvorpå der er etableret 65 pct.  

 plantedække og 6 pct. efterafgrøder, samt oplysninger om  

 virksomhedens forpagtnings- og husdyrgødningsaftaler.
 Som følge af den foreslåede  

 gødningsplanlægning i § 21 foreslås det i § 22, stk. 2, at  

 gødningsregnskabet opgøres på grundlag af  

 gødningsplanlægningen.
Efter de gældende regler i § 21, stk. 4, nr. 2, skal  

 virksomhedens samlede forbrug af kvælstof i husdyrgødning  

 fremgå af gødningsplanen.
De foreslåede ændringer  

 til § 21 indebærer, at dette planlægningskrav ophæves.
Med  

 forslaget til § 22, stk. 2, nr. 2, overflyttes denne del af  

 gødningsplanlægningen til gødningsregnskabet.
Ministeren  

 vil i medfør af den eksisterende hjemmel i § 22, stk. 3, til at  

 fastsætte nærmere regler om gødningsregnskabers udformning  

 og indhold fremover stille krav om indberetning af oplysninger om husdyrhold  

 og staldsystem samt lager og overførsler af husdyrgødning til  

 andre jordbrugsvirksomheder.
Hermed undgår jordbrugeren selv at skulle  

 beregne normproduktion af husdyrgødning og hvor stor en andel af det  

 totale kvælstofindhold, der skal udnyttes.
Disse oplysninger vil  

 på baggrund af de indberettede data blive beregnet maskinelt af  

 Fødevareministeriet.
 Det er jordbrugsvirksomhedens ansvar, at alle oplysninger  

 herunder fortrykte oplysninger i det indsendte gødningsregnskab er i  

 overensstemmelse med de faktiske forhold på virksomheden.
 For virksomheder, der indberetter oplysninger om  

 gødningsplanlægning via hektarstøtteansøgningen,  

 vil virksomhedens kvælstofkvote kunne fortrykkes i  

 gødningsregnskabet.
 Efter gældende praksis fortrykkes  

 gødningsregnskaberne med gødningsleverandørernes  

 indberettede oplysninger om indkøbt handelsgødning og anden  

 organisk gødning, forinden regnskabet sendes til virksomheden.
 For virksomheder, der ikke producerer eller anvender  

 husdyrgødning, og som indsender gødningsplanlægningen via  

 hektarstøtteansøgningen, vil det fortrykte  

 gødningsregnskab derfor kunne udgøre et fuldstændigt  

 gødningsregnskab, der blot skal underskrives og indsendes.
Det er hensigten at give husdyrproducenter mulighed for at  

 indberette oplysningerne om husdyrholdet elektronisk forud for indkaldelse af  

 gødningsregnskaberne, eksempelvis i forbindelse med elektronisk  

 indsendelse af den fælles indberetning.
Ved indberetning forud for  

 indkaldelsen af gødningsregnskabet vil de maskinelle beregninger af  

 kvælstof i husdyrgødning give virksomhederne overblik over, hvor  

 meget kvælstof i handelsgødning, der kan udbringes inden for  

 virksomhedens kvælstofkvote.
Dertil kommer, at indberetning af  

 oplysninger om husdyrhold forud for indkaldelse af gødningsregnskab  

 også gør det muligt at udsende et fuldstændigt fortrykt  

 gødningsregnskab til husdyrproducenterne.
 Da besætningsstørrelsen for mange jordbrugere  

 er forholdsvis konstant, er det endvidere tanken, at jordbrugere på  

 sigt kun skal foretage indberetning, hvis der sker ændringer i  

 besætningens størrelse og/eller sammensætning.
Til nr. 8 Det fremgår af den gældende lovs § 21, stk. 1,  

 at mark- og gødningsplanen samt gødningsregnskabet skal  

 udarbejdes på et skema, der er udarbejdet af ministeren for  

 fødevarer, landbrug og fiskeri.
 Ordlyden i bestemmelsen ændres som følge af,  

 at kravet om udarbejdelse af en selvstændig mark- og  

 gødningsplan afløses af et krav om planlægning af  

 gødningsbehovet, og som følge af, at markplanens oplysninger  

 vil fremgå af den fælles indberetning.
Det er hensigten, at planlægningen af  

 gødningsbehovet og gødningsregnskabet skal indberettes på  

 skemaer, der er udarbejdet af ministeren.
Ministeren kan dog som hidtil i  

 medfør af lovens § 23, stk. 2, godkende andre skemaer.
Virksomheder  

 omfattet af lovens § 2, der ikke søger om hektarstøtte, skal  

 ligeledes planlægge gødningsbehovet inden den af ministeren  

 fastsatte frist og opbevare gødningsplanlægningen i mindst 5  

 år.
Til nr. 9 Bestemmelsen foreslås ændret som konsekvens  

 af, at kravet om udarbejdelse af selvstændig mark- og  

 gødningsplan bortfalder, jf. lovforslagets §1, punkt nr. 5.
Til nr. 10 Efter de gældende regler i lovens § 24, skal  

 virksomheder, der sælger eller afgiver afgiftsfri handelsgødning  

 til virksomheder omfattet af lovens § 2, indsende oplysninger til  

 Fødevareministeriet omfattende navn, adresse samt SE-nr. for hver  

 virksomhed, der modtager afgiftsfri handelsgødning, samt det totale  

 indhold af kvælstof i og typen af den handelsgødning, der er  

 solgt eller afgivet til denne virksomhed.
 I henhold til praksis indberetter  

 gødningsleverandørerne en samlet opgørelse over  

 afgiftsfritaget og afgiftsbelagt handelsgødning.
Med den foreslåede overgang til registrering af  

 virksomheder på CVR-nr. ønskes det i lovgivningen  

 præciseret, at gødningsleverandører er forpligtigede til  

 at indsende oplysninger om afgiftsfritaget handelsgødning og  

 handelsgødning solgt med afgift.
Denne indberetning er  

 nødvendig, idet al handelsgødning som udgangspunkt indgår  

 i bedriftens opgørelse af gødningsforbruget.
Af kontrolhensyn  

 vil det derfor være nødvendigt at kunne udskille den  

 handelsgødning, der er købt med afgift, med henblik på at  

 vurdere, om den er anvendt på arealer, der ikke er omfattet af lovens §  

 6, og således kan fratrækkes gødningsforbruget.
Det kunne  

 f.eks. være tilfældet, hvor CVR-virksomheden driver både  

 jordbrugsvirksomhed og en golfbane.
 Praksis vedrørende indberetningen  

 påtænkes i øvrigt opretholdt.
Til nr. 11 Henvisningerne i lovens straffebestemmelser foreslås  

 ændret som konsekvens af lovforslagets øvrige  

 ændringer.
Til nr. 12 Det foreslås, at ministeren bemyndiges til at  

 fastsætte regler om borgernes og jordbrugsvirksomhedernes pligt til at  

 anvende digital kommunikation ved henvendelse til ministeren for  

 fødevarer, landbrug og fiskeri om jordbrugsvirksomheders  

 ansøgning om at få tildelt en kvælstofkvote til  

 brødhvede og tilsvarende om ministerens ret til alene at anvende  

 digital kommunikation ved henvendelse til borgerne.
Ministeren får  

 ligeledes hjemmel til at fastsætte nærmere regler om vilkår  

 og formater for anvendelse af digital kommunikation ved ansøgning om  

 at få tildelt en kvælstofkvote til brødhvede, herunder om  

 brugen af digital signatur.
Der findes i dag ikke nogen generel lovregulering for  

 borgernes henvendelser til den offentlige forvaltning.
Som udgangspunkt  

 må det derfor antages, at borgerne kan rette henvendelse til  

 forvaltningen i den form, som de selv ønsker.
Modsat har borgerne krav  

 på, at enhver afgørelse, som forvaltningen træffer, gives  

 skriftlig.
Det antages normalt, at der med skriftlig her menes i form af et  

 almindeligt brev.
Ved lov nr. 455 af 7. juni 2001 om ændring af lov om  

 jordbrugets anvendelse af gødning og om plantedække blev der som  

 opfølgning på midtvejsevalueringen af Vandmiljøplan II  

 vedtaget en særlig ordning for administration af kvælstofkvote  

 til brødhvede, hvorefter jordbrugsvirksomheder efter ansøgning  

 kan få tildelt en kvælstofkvote til brødhvede.
Det blev  

 samtidigt efter aftale med landbrugets organisationer besluttet, at  

 administrationen af ordningen skulle varetages af Landbrugets  

 Rådgivningscenter.
I forbindelse med administrationen af ordningen har  

 Landbrugets Rådgivningscenter rejst ønske om, at anmodning om  

 deltagelse i den særlige brødhvedeordning alene kan ske  

 digitalt.
Det vurderes, at et krav om digital kommunikation vil kunne  

 effektivisere administrationen af ordningen til gavn for  

 jordbrugsvirksomhederne.
Antallet af ansøgere til  

 brødhvedeordningen har ligget på ca. 1.000 jordbrugsvirksomheder  

 hvert år de sidste 2 år.
Kravet om digital kommunikation skønnes ikke at  

 påføre jordbrugserhvervet ekstra udgifter til investeringer i IT  

 m.v.
Baggrunden herfor er, at udviklingen og anvendelsen af IT i  

 jordbrugserhvervet er på et stadie, hvor jordbrugere, der søger  

 om deltagelse i brødhvedeordningen, enten selv eller via en  

 rådgivningstjeneste eller en aftager af brødhveden har adgang  

 til digital kommunikation, og at denne kommunikationsform i stor  

 udstrækning allerede anvendes.
 Den foreslåede hjemmel for ministeren for  

 fødevarer, landbrug og fiskeri til at fastsætte regler om pligt  

 til at anvende digital kommunikation ved jordbrugsvirksomheders  

 ansøgning til ministeren om at få tildelt en kvælstofkvote  

 til brødhvede i medfør af denne lov, og ministerens ret til  

 alene at benytte digital kommunikation til borgerne og virksomhederne vil  

 således alene blive anvendt i relation til Landbrugets  

 Rådgivningscenters administration af brødhvedeordningen.
Til nr. 13 Overskriften til lovens bilag 1 foreslås  

 ændret som konsekvens af, at »momspligtig« omsætning ændres  

 til »momsregistreret« omsætning.
Til § 2 Det foreslås, at loven træder i kraft den 1.  

 august 2003.
Bilag 1 Lovforslaget sammenholdt med gældende lov Gældende formulering Lovforslaget § 1 I lov om jordbrugets anvendelse af gødning og om plantedække,  

 jf. lovbekendtgørelse nr. 551 af 2. juli 2002, foretages  

 følgende ændringer:
 1. § 2 affattes således:
 § 2. Ministeren for fødevarer, landbrug og fiskeri  

 opretter et register over virksomheder, der anvender gødning efter  

 denne lov.
Stk. 2. Den, der driver momspligtig virksomhed med  

 planteavl, husdyravl, skovbrug eller kombinationer heraf, jf. lovens bilag 1,  

 og har en årlig omsætning, der overstiger 20.000 kr., skal  

 anmelde sin virksomhed til registrering i det i stk. 1 nævnte register,  

 hvis 1)	virksomhedens samlede husdyrbesætning overstiger 10  

 dyreenheder, 2) 	husdyrtætheden overstiger 1,0 dyreenhed pr. ha eller 3)	virksomheden modtager mere end 25 t husdyrgødning eller anden  

 organisk gødning i planperioden.
 »§ 2. Ministeren for fødevarer, landbrug og fiskeri opretter  

 et register over virksomheder, der anvender gødning efter denne  

 lov.
Stk. 2. Den, der driver virksomhed med planteavl,  

 husdyravl, skovbrug eller kombinationer heraf, jf. lovens bilag 1, skal  

 anmelde sin virksomhed til registrering i det i stk. 1 nævnte register,  

 hvis virksomhedens årlige momsregistrerede omsætning fra  

 planteavl, husdyravl, skovbrug eller kombinationer heraf overstiger 20.000  

 kr., og 1)	virksomhedens samlede husdyrbesætning overstiger 10  

 dyreenheder, 2)	husdyrtætheden overstiger 1,0 dyreenhed pr. ha, eller 3)	virksomheden modtager mere end 25 t husdyrgødning eller anden  

 organisk gødning i planperioden.
Stk. 3. Den, der driver flere momspligtige virksomheder  

 med planteavl, husdyravl, skovbrug eller kombinationer heraf, jf. lovens  

 bilag 1, skal anmelde sin virksomhed til registrering i det i stk. 1  

 nævnte register, hvis det for alle virksomhederne under et  

 gælder, at den årlige omsætning overstiger 20.000 kr.  

 og 1)	virksomhedernes samlede husdyrbesætning overstiger 10  

 dyreenheder, 2)	husdyrtætheden overstiger 1,0 dyreenhed pr. ha eller 3)	virksomhederne samlet modtager mere end 25 t husdyrgødning  

 eller anden organisk gødning i planperioden.
 Stk. 4. Hvis virksomhederne, jf. stk. 3, er  

 selvstændigt registrerede efter momsloven, kan virksomhederne dog  

 registreres hver for sig.
 Stk. 5. Andre, der driver momspligtig virksomhed med  

 planteavl, husdyravl, skovbrug eller kombinationer heraf, jf. lovens bilag 1,  

 kan anmelde sin virksomhed til registrering i det i stk. 1 nævnte  

 register, hvis den årlige omsætning overstiger 20.000 kr.
 Stk. 3. Andre, der driver virksomheden med planteavlen,  

 husdyravl, skovbrug eller kombinationer heraf, jf. lovens bilag 1, kan  

 anmelde sin virksomhed til registrering i det i stk. 1 nævnte register,  

 hvis den årlige momsregistrerede omsætning fra planteavl,  

 husdyravl, skovbrug eller kombinationer heraf overstiger 20.000 kr.
 Stk. 4. Ministeren kan i særlige tilfælde og  

 efter ansøgning tillade, at virksomheder, der er delregistrerede i  

 henhold til lov om merværdiafgift (momsloven), alene registreres for en  

 del af virksomheden i det i stk. 1 nævnte register.
Stk. 6. Til de registrerede virksomheder udstedes et  

 bevis for registreringen.
Beviset benyttes som dokumentation for retten til  

 at købe afgiftsfri gødning.
Som alternativ dokumentation kan  

 benyttes direkte opslag i det i stk. 1 nævnte register, jf. stk.  

 9.
Stk. 5. Til de registrerede virksomheder udstedes et  

 bevis for registreringen.
Beviset benyttes som dokumentation for retten til  

 at købe afgiftsfri gødning.
Som alternativ dokumentation kan  

 benyttes direkte opslag i det i stk. 1 nævnte register, jf. stk.  

 8.
Stk. 7. Anmeldelse til registrering skal ske inden en  

 dato fastsat af ministeren.
Hvis virksomheden senere bliver  

 registreringspligtig, skal anmeldelse til registrering dog ske senest 21 dage  

 efter, at registreringspligten indtræder.
Stk. 6. Virksomheder, der er registreringspligtige, skal  

 anmeldes til registrering i det i stk. 1 nævnte register senest 21 dage  

 efter registreringspligtens indtræden.
Andre, jf. stk. 3, kan anmelde  

 virksomheden til registrering i løbet af en planperiode, jf. § 4.  

 Registreringerne har virkning for hele planperioden.
Ministeren kan dog i  

 særlige tilfælde registrere virksomheder med virkning for  

 tidligere planperioder.
Stk. 8. Når virksomheden ikke længere har  

 pligt til at være registreret, jf. stk. 2 og 3, eller den registrerede  

 ikke længere ønsker sin virksomhed registreret, jf. stk. 5, kan  

 den registrerede anmode om, at virksomheden afmeldes fra registeret med  

 virkning fra førstkommende 1. august.
Ved overdragelse eller  

 ophør af virksomhed skal den registrerede inden 21 dage foretage  

 afmeldelse fra registeret.
Ministeren kan afmelde en virksomhed fra  

 registeret fra førstkommende 1. august, hvis virksomhedens  

 omsætning falder til under 20.000 kr. årligt.
Stk. 7. Når virksomheden ikke længere har  

 pligt til at være registreret, jf. stk. 2, eller den registrerede ikke  

 længere ønsker sin virksomhed registreret, jf. stk. 3, kan den  

 registrerede anmode om, at virksomheden afmeldes fra registeret med virkning  

 fra førstkommende 1. august.
Ved overdragelse eller ophør af  

 virksomhed skal den registrerede senest 21 dage efter overdragelsen eller  

 ophøret foretage afmeldelse fra registeret.
Ministeren kan afmelde en  

 virksomhed fra registeret fra førstkommende 1. august, hvis  

 virksomhedens momsregistrerede omsætning fra planteavl, husdyravl,  

 skovbrug eller kombinationer heraf falder til under 20.000 kr.  

 årligt.
 Stk. 9. Den, der driver momspligtig handel med  

 gødning, kan få adgang til ved opslag i det i stk. 1  

 nævnte register at konstatere, om en køber er berettiget til at  

 købe afgiftsfri gødning eller ej.
 Stk. 8. Den, der driver momspligtig handel med  

 gødning, kan få adgang til ved opslag i det i stk. 1  

 nævnte register at konstatere, om en køber er berettiget til at  

 købe afgiftsfri gødning eller ej.
Stk. 10. Ministeren kan fastsætte nærmere  

 regler om registerets opbygning, ajourføring, om anmeldelse til  

 registrering og krav om dokumentation for, at betingelserne for optagelse i  

 registeret er opfyldt, samt fastsætte regler for, hvilke oplysninger en  

 anmeldelse til registrering skal indeholde.
Desuden kan ministeren  

 fastsætte nærmere regler om gødningshandleres adgang til  

 oplysning om købere af afgiftsfri gødning.
Stk. 9. Ministeren kan fastsætte nærmere  

 regler om registerets opbygning, ajourføring, om anmeldelse til  

 registrering og krav om dokumentation for, at betingelserne for optagelse i  

 registeret er opfyldt, samt fastsætte regler for, hvilke oplysninger en  

 anmeldelse til registrering skal indeholde.
Desuden kan ministeren  

 fastsætte nærmere regler om gødningshandleres adgang til  

 oplysning om købere af afgiftsfri gødning.
 Stk. 11. Ministeren fastsætter nærmere regler  

 om, hvordan en dyreenhed skal opgøres.
Stk. 10. Ministeren fastsætter nærmere regler  

 om, hvordan en dyreenhed skal opgøres.« 2. § 3 affattes således:
§ 3. Lovens bestemmelser om plantedække, jf. kapitel 3,  

 omfatter momspligtige virksomheder med en årlig omsætning  

 på over 20.000 kr., som driver virksomhed med planteavl eller husdyravl  

 eller kombinationer heraf, jf. lovens bilag 1, og som har et samlet areal  

 på 10 ha eller derover.
Ved opgørelse af arealet medregnes  

 forpagtede og lejede arealer.
»§ 3. Lovens bestemmelser om plantedække, jf. kapitel 3,  

 omfatter virksomheder med planteavl eller husdyravl eller kombinationer  

 heraf, jf. lovens bilag 1, som har en årlig momsregistreret  

 omsætning, der overstiger 20.000 kr. fra planteavl eller husdyravl  

 eller kombinationer heraf, og som har et samlet areal på 10 ha eller  

 derover.
Ved opgørelse af arealet medregnes forpagtede og lejede  

 arealer.« § 4. Ved planperioden forstås perioden fra den 1. august  

 til den 31. juli.
Dyrkes afgrøder, der skal tilføres  

 kvælstof efter den 31. juli, men inden den 30. september, og som skal  

 høstes eller afgræsses inden den 31. december, forlænges  

 planperioden til den 30. september.
Afmeldes en virksomhed af det i § 2, stk.  

 1, nævnte register efter § 2, stk. 8, 2. pkt., løber  

 planperioden dog kun til dato for afmeldelsens modtagelse.
 3. I § 4 ændres »§ 2, stk. 8, 2. pkt.« til: »§ 2, stk.  

 7, 2. pkt.«.
 § 14. Virksomhedens forbrug af kvælstof i  

 handelsgødning beregnes som leverandørens angivelse af den  

 totale mængde af kvælstof i den handelsgødning, der er  

 leveret til virksomheden i planperioden indtil den 31. juli tillagt  

 planperiodens primolager og fratrukket planperiodens ultimolager af  

 kvælstof i handelsgødning.
 4. I § 14 indsættes efter stk. 1 som nyt  

 stykke:
»Stk. 2. Afgiftsbelagt kvælstof i handelsgødning, jf.  

 lov om afgift af kvælstof indeholdt i gødninger m.m., anvendt  

 på arealer, der ikke er omfattet af § 6, medregnes ikke i virksomhedens  

 forbrug af kvælstof.« Stk. 2.--- Stk. 2 bliver herefter stk. 3.
 5. § 21 affattes således:
 § 21. Virksomheder, der er omfattet af § 2, skal for hver  

 planperiode udarbejde en markplan og en gødningsplan for dyrkede og  

 udtagne arealer.
»§ 21. Virksomheder, der er omfattet af § 2, skal for hver  

 planperiode foretage en gødningsplanlægning for dyrkede og  

 udtagne arealer.
Planlægningen skal foretages inden en dato fastlagt af  

 ministeren for fødevarer, landbrug og fiskeri.
 Stk. 2. Markplanen skal for hver mark angive den  

 planlagte dyrkningsmæssige anvendelse, jf. kapitel 2, og etablering af  

 plantedække, jf. kapitel 3.
Stk. 3. Den del af markplanen, der omfatter marker, hvor  

 der er etableret et plantedække, jf. kapitel 3, eller som er udtaget af  

 driften samt det samlede areal, der planlægges udtaget eller dyrket,  

 skal udarbejdes senest den 1. september i den pågældende  

 planperiode.
Den resterende del af markplanen skal foreligge senest den  

 følgende 31. marts.
Stk. 4. Gødningsplanen skal foreligge senest den  

 31. marts i den pågældende planperiode og angive 1)	virksomhedens planlagte, samlede kvote for kvælstof, herunder  

 de enkelte markers kvote for kvælstof, jf. §§ 6-9, samt de enkelte  

 markers behov for fosfor, 2)	virksomhedens planlagte forbrug af kvælstof i  

 husdyrgødning, forarbejdet husdyrgødning og anden organisk  

 gødning end husdyrgødning, jf. §§ 10-13, og 3)	virksomhedens planlagte forbrug af kvælstof i  

 handelsgødning, jf. § 14.
Stk. 5. Ændringer i planerne, jf. stk. 1-4, som  

 følge af ændret valg af afgrøder,  

 kvælstofprognosen, jf. § 6, eller forhold, der er omfattet af § 9, skal  

 registreres i planerne, inden der disponeres efter disse.
Andre  

 ændringer skal registreres senest 7 dage efter, at de er  

 gennemført.
Dato for udarbejdelse af planen samt ændringer i  

 denne skal fremgå af planen.
 Stk. 6. Ministeren for fødevarer, landbrug og  

 fiskeri fastsætter nærmere regler om mark- og  

 gødningsplanens udformning og indhold.
Stk. 2. Ministeren fastsætter nærmere regler  

 om planlægningen, herunder dens udformning og indhold.« § 22. Virksomheden skal hvert år udarbejde  

 gødningsregnskab for den afsluttede planperiode og indsende en  

 underskrevet kopi heraf til ministeren for fødevarer, landbrug og  

 fiskeri senest den følgende 31. marts.
Ved afmeldelse fra det i § 2,  

 stk. 1, nævnte register, jf. § 2, stk. 8, skal virksomheden senest ved  

 udgangen af den 6. måned efter afmeldelsen udarbejde  

 gødningsregnskab for den forløbne del af planperioden og inden  

 samme dato indsende en underskrevet kopi heraf til ministeren.
 6. I § 22, stk. 1 ændres »§ 2, stk. 8,« til: »§  

 2, stk. 7,«.
 7. § 22, stk. 2, affattes således:
Stk. 2. Gødningsregnskabet skal opgøres  

 på grundlag af virksomhedens mark- og gødningsplan, jf. § 21, og  

 angive 1)	virksomhedens samlede kvote for kvælstof, jf. §§ 6-9, og  

 virksomhedens samlede forbrug af kvælstof, jf. §§ 10-14, 2)	besætningsstørrelse opgjort i antal dyreenheder og det  

 samlede areal med et gødningsbehov, 3)	virksomhedens samlede areal, hvorpå der er etableret et  

 plantedække, og det samlede areal, hvorpå der er etableret  

 efterafgrøder, jf. kapitel 3, og 4)	oplysninger om virksomhedens aftaler om forpagtning til brug for  

 udbringning af husdyrgødning og om virksomhedens  

 husdyrgødningsaftaler.
Stk. 3.- - - »Stk. 2. Gødningsregnskabet skal opgøres på  

 grundlag af virksomhedens gødningsplanlægning, jf. § 21, og  

 angive 1)	virksomhedens samlede kvote for kvælstof, jf. §§ 6-9, og  

 virksomhedens samlede forbrug af kvælstof, jf. §§ 10-14, 2)	oplysninger om besætning og det samlede areal med et  

 gødningsbehov, 3)	virksomhedens samlede areal, hvorpå der er etableret et  

 plantedække, og det samlede areal, hvorpå der er etableret  

 efterafgrøder, jf. kapitel 3, og 4)	oplysninger om virksomhedens aftaler om forpagtning til brug for  

 udbringning af husdyrgødning og om virksomhedens  

 husdyrgødningsaftaler.« 8. § 23, stk.1, affattes således:
 § 23. Mark- og gødningsplanen samt  

 gødningsregnskabet skal udarbejdes på et skema, der er  

 udarbejdet af ministeren for fødevarer, landbrug og fiskeri.
Stk. 2.- - - »Ministeren for fødevarer, landbrug og fiskeri  

 udarbejder skemaer, der skal anvendes til virksomhedens  

 gødningsplanlægning og udarbejdelse af  

 gødningsregnskabet.« 9. § 23, stk. 3, affattes således:
 Stk. 3. Mark- og gødningsplanerne samt  

 gødningsregnskabet skal opbevares i mindst 5 år.
»Stk. 3. Virksomhedens gødningsplanlægning og  

 gødningsregnskabet skal opbevares i mindst 5 år.« 10. § 24 affattes således:
§ 24. Ministeren for fødevarer, landbrug og fiskeri  

 fastsætter regler om, at virksomheder, som sælger eller afgiver  

 kvælstofholdig gødning, skal indberette, hvortil der er afsat  

 gødning, herunder den afsatte gødningstype og  mængde,  

 samt kvælstofindholdet i den afsatte mængde.
Ministeren kan  

 endvidere fastsætte regler om, at biogas- og fællesanlæg  

 samt forarbejdningsanlæg skal indberette, hvorfra de modtager  

 gødning, herunder gødningstypen og -mængden, samt  

 kvælstofindholdet i den modtagne gødning.
»§ 24. Ministeren for fødevarer, landbrug og fiskeri  

 fastsætter regler om, at virksomheder, som sælger eller afgiver  

 kvælstofholdig gødning, skal indberette, hvortil der er afsat  

 gødning, herunder den afsatte gødningstype og  mængde,  

 samt kvælstofindholdet i den afsatte mængde.
Indberetningen skal  

 omfatte al gødning, der er solgt eller afsat henholdsvis med og uden  

 afgift, jf. lov om afgift af kvælstof indeholdt i gødninger m.m.  

 Ministeren kan endvidere fastsætte regler om, at biogas- og  

 fællesanlæg samt forarbejdningsanlæg skal indberette,  

 hvorfra de modtager gødning, herunder gødningstypen og  

  mængden, samt kvælstofindholdet i den modtagne  

 gødning.« § 29. Med bøde straffes den, der overtræder § 2,  

 stk. 2, stk. 3 og stk. 7, 2. pkt., § 5, § 18, stk. 1, § 21, stk. 1-5, § 22,  

 stk. 1 og 2, § 23, stk. 1 og 3, § 24 og § 27, medmindre højere straf  

 er forskyldt efter den øvrige lovgivning.
Stk. 2-5.- - - 11. I § 29, stk. 1, ændres »§ 2, stk. 2, stk. 3 og  

 stk. 7, 2. pkt., « til: »§ 2, stk. 2 og stk. 6, 1. pkt.,« og »§ 21, stk.  

 1-5,« ændres til: »§ 21, stk. 1,«.
 12. Efter § 26 indsættes:
»§ 26 a.
Ministeren for fødevarer, landbrug og fiskeri  

 kan fastsætte regler om pligt til at anvende digital kommunikation ved  

 jordbrugsvirksomheders ansøgning om at få tildelt en  

 kvælstofkvote til brødhvede i medfør af denne lov.
 Stk. 2. Ministeren kan for de i stk. 1 nævnte  

 ansøgninger fastsætte regler om, at ministeren eller den, som er  

 blevet bemyndiget til at varetage opgaver i henhold til denne bestemmelse,  

 ved henvendelse til jordbrugsvirksomheder alene anvender digital  

 kommunikation.
Stk. 3. Ministeren kan for de i stk. 1 nævnte  

 ansøgninger fastsætte nærmere regler om vilkår og  

 formater for anvendelse af digital kommunikation, herunder om brugen af  

 digital signatur.« Bilag 1  

 Momspligtige virksomheder omfattet af loven 13. I bilag 1, affattes overskriften således:  

 »Momsregistrerede virksomheder omfattet af loven«.
§ 2 Loven træder i kraft den 1. august 2003.
