Nr LSF 16 Forslag til Lov om ændring af lov om orlov og lov om  

 arbejdsmarkedsuddannelser (Samordning af godtgørelser i forbindelse med  

 voksen- og efteruddannelse m.v.) Fremsat af arbejdsministeren (Jytte Andersen) den 4. oktober 1995 Vedtaget ved tredjebehandling den 14. december 1995 Lov nr. 1060 af 20/12/1995 § 1 I lov om orlov, jf. lovbekendtgørelse nr. 7 af 9. januar 1995, foretages  

 følgende ændringer:
 1. I § 2 indsættes efter stk. 3 som nyt stykke:
»Stk. 4. Ledige har i de første 26 ugers ledighed i  

 dagpengeperioden alene adgang til sammenlagt 4 ugers uddannelsesorlov,  

 medmindre arbejdsformidlingen skønner, at perioden kan forlænges under  

 hensyntagen til arbejdsmarkedets behov.« Stk. 4 og 5 bliver herefter stk. 5 og 6.
 2. I § 2, stk. 5, som bliver stk. 6, indsættes efter  

 »fastsætte regler«: »efter stk. 4 og«.
 3. § 4 affattes således:
»§ 4. Deltagelse i uddannelse skal dokumenteres.
Det er en  

 forudsætning for, at der kan udbetales ydelse under orlov til uddannelse, at  

 den pågældende deltager aktivt i uddannelsen.
Stk. 2. Arbejdsministeren kan efter forhandling med  

 undervisningsministeren fastsætte nærmere regler efter stk. 1.« 4. § 5 affattes således:
» § 5. For ledige medregnes orlov til uddannelse i  

 ydelsesperioden efter § 55 i lov om arbejdsløshedsforsikring m.v.« 5. Efter § 5 indsættes:
» § 5 a.
Perioder med godtgørelse efter lov om  

 arbejdsmarkedsuddannelser og uddannelsesgodtgørelse efter lov om en aktiv  

 arbejdsmarkedspolitik medregnes i den periode, hvor en person kan anvende  

 orlov til uddannelse.
 Stk. 2. Arbejdsministeren kan fastsætte nærmere regler efter stk.  

 1.
§ 5 b.
Ledige skal i perioder med orlov til uddannelse stå til  

 rådighed for arbejde formidlet af arbejdsformidlingen eller  

 arbejdsløshedskassen, medmindre arbejdsformidlingen har fraveget kravet om  

 rådighed, jf. stk. 2.
Stk. 2. Arbejdsministeren kan fastsætte nærmere regler efter stk.  

 1, herunder om at arbejdsformidlingen kan fravige kravet om rådighed.« 6. Efter § 6 indsættes i kapitel 2:
»§ 6 a.
Arbejdsministeren kan efter forhandling med  

 finansministeren fastsætte nærmere regler om tilskud til deltagerbetalingen  

 ved den uddannelse, der bevilges orlov til.« 7. § 9 affattes således:
 »§ 9. Det er en forudsætning for, at der kan udbetales ydelse  

 under orlov til sabbat, at arbejdsgiveren forpligter sig til at ansætte en  

 ledig i orlovsperioden.
 Stk. 2. Opfylder arbejdsgiveren ikke sin forpligtelse, jf. stk. 1,  

 skal arbejdsgiveren betale orlovsydelsen for den del af orlovsperioden, hvor  

 stillingen ikke er besat.
Stk. 3. I hele orlovsperioden skal stillingen i tilfælde af  

 ledighed straks genbesættes med en ledig.
Sker dette ikke, skal  

 arbejdsgiveren betale orlovsydelsen for den del af orlovsperioden, hvor der  

 ikke har været sikret genbesættelse.
Stk. 4. Den ledige, der skal have mindst 52 ugers forudgående  

 ledighed inden for de seneste 65 uger, skal ansættes med mindst samme timetal  

 som lønmodtageren, der går på orlov.
Arbejdsministeren kan fastsætte nærmere  

 regler om, hvilke ledige der kan ansættes som afløsere i  

 orlovsperioden.« 8. § 10, stk. 1, affattes således:
»Personer med børn i alderen 0-8 år kan opnå orlov til at passe egne  

 børn, jf. §§ 12, 12 a og 12 b.« 9. I § 10 indsættes efter stk. 1 som nyt stykke:
»Stk. 2. Det er en forudsætning for, at der kan udbetales  

 ydelse under orlov til børnepasning, at den pågældende tilbringer orloven  

 sammen med barnet.
Arbejdsministeren kan fastsætte nærmere regler om  

 administrationen af denne bestemmelse.« Stk. 2-4 bliver herefter stk. 3-5.
 10. I § 11, stk. 1, indsættes som 3. pkt.:
»For adoptivbørns vedkommende gælder denne ret uanset barnets alder,  

 jf. dog § 10, stk. 1, indtil der er gået 1 år fra barnets modtagelse i  

 hjemmet.« 11. Efter § 12 indsættes:
» § 12 a.
Ledige, som er berettiget til ydelser efter lov om  

 arbejdsløshedsforsikring m.v. eller modtager kontanthjælp efter lov om social  

 bistand, har ret til orlov til at passe egne børn i en sammenhængende periode  

 på 13 uger.
Der er dog ret til orlov i op til 26 uger, hvis barnet ikke er  

 fyldt 1 år på tidspunktet for orlovens begyndelse.
For adoptivbørns  

 vedkommende gælder denne ret uanset barnets alder, jf. dog § 10, stk. 1,  

 indtil der er gået 1 år fra barnets modtagelse i hjemmet.
 Stk. 2. For ledige, som ønsker børnepasningsorlov ud over de i  

 stk. 1 nævnte perioder, træffer arbejdsformidlingen særskilt afgørelse under  

 hensyntagen til arbejdsmarkedets behov.
 Stk. 3. Orlovsadgangen efter stk. 1 og 2 kan tilsammen højst  

 udgøre 52 uger.
 Stk. 4. Arbejdsministeren kan fastsætte nærmere regler efter stk.  

 1 og 2.
§ 12 b.
Selvstændige erhvervsdrivende har ret til at passe egne  

 børn i sammenhængende perioder af en varighed på mindst 13 uger.  

 Orlovsadgangen kan tilsammen højst udgøre 52 uger.« 12. I § 13 ændres »og 12« til: »12, 12 a og  

 12 b«.
 13. I § 17, stk. 2, udgår », jf. dog stk. 3«.
 14. § 17, stk. 3, ophæves.
 Stk. 4 bliver herefter stk. 3.
 15. I § 17, stk. 4, som bliver stk. 3, udgår »og stk.  

 3«.
 16. Efter § 18 indsættes:
»§ 18 a.
Hvis en person under orloven opfylder betingelserne  

 for at gå på barselorlov, jf. § 7 i lov om ligebehandling af mænd og kvinder  

 med hensyn til beskæftigelse og barselorlov m.v., har den pågældende ret til  

 i stedet at gå på barselorlov på de vilkår, der gælder herfor i  

 ansættelsesforholdet.
 Stk. 2. Hvis en person afskediges under orloven, har den  

 pågældende ret til at afbryde orloven for i stedet at følge de i øvrigt i  

 ansættelsesforholdet gældende løn- og ansættelsesvilkår.
Stk. 3. I alle tilfælde, hvor en orlov efter denne lov afbrydes,  

 bortfalder den resterende del af orlovsperioden.
Den ikke anvendte  

 orlovsperiode henstår, og der kan efter fornyet ansøgning på ny bevilges  

 orlov, hvis betingelserne i øvrigt er opfyldt.
§ 18 b.
Orlov kan ikke bevilges til et dagpengeberettiget medlem  

 af en statsanerkendt arbejdsløshedskasse, hvis den pågældende er omfattet af  

 strejke eller lockout (konflikt), jf. lov om arbejdsløshedsforsikring m.v. §  

 61. Tilsvarende gælder for beskæftigede lønmodtagere, som ikke er  

 dagpengeberettigede.
 Stk. 2. Orlovsydelsen må ikke udbetales til et dagpengeberettiget  

 medlem af en statsanerkendt arbejdsløshedskasse, hvis den pågældende er  

 omfattet af strejke eller lockout (konflikt), jf. lov om  

 arbejdsløshedsforsikring m.v. § 61. Tilsvarende gælder for beskæftigede  

 lønmodtagere, som ikke er dagpengeberettigede.
Stk. 3. Bestemmelsen i stk. 2 finder ikke anvendelse, hvis en  

 orlov er påbegyndt, inden konflikten bryder ud.« 17. I § 19 indsættes efter stk. 8 som nyt stykke:
»Stk. 9. Kommunernes udgifter til orlovsydelse til  

 ikkeforsikrede lønmodtagere og ikkeforsikrede selvstændige erhvervsdrivende  

 refunderes med 100 pct. af staten.« Stk. 9 bliver herefter stk. 10.
 18. I § 19 indsættes efter stk. 9, som bliver stk. 10, som  

 nyt stykke:
»Stk. 11. Arbejdsministeren fastsætter nærmere regler om  

 beregning, udbetaling, administration, refusion, tilsyn, regnskab og revision  

 i forbindelse med kommunernes udbetaling af orlovsydelse.« 19. I § 21, stk. 4, udgår »efter reglerne i §§ 79-82 i  

 lov om arbejdsløshedsforsikring m.v.« 20. I § 21 indsættes efter stk. 4 som nyt stykke:
»Stk. 5. Arbejdsministeren fastsætter nærmere regler om  

 beregning, udbetaling, administration, forskud, refusion, tilsyn, regnskab og  

 revision i forbindelse med arbejdsløshedskassernes udbetaling af  

 orlovsydelse.« Stk. 5-7 bliver herefter stk. 6-8.
 21. I § 21, stk. 7, som bliver stk. 8, indsættes efter  

 »beskæftigelseskravet i § 2 og § 7«: », om selvstændige  

 erhvervsdrivendes adgang til orlov efter § 2 og § 10«.
 22. Overskriften forud for § 21 a ændres til:
 »Klageadgang og straffebestemmelser«.
 23. I § 21 a indsættes som stk. 6 :
»Stk. 6. Arbejdsmarkedets Ankenævn kan se bort fra  

 klagefristen i stk. 1 og 5, når der er særlig grund hertil.« 24. Efter § 21 a indsættes:
» § 21 b.
Tilbagekalder arbejdsformidlingen en bevilling af  

 orlov, jf. § 21, stk. 2, skal arbejdsløshedskassen eller kommunen straks  

 underrettes, og udbetalingen af orlovsydelsen skal standses.
 Stk. 2. For personer, der er medlemmer af en statsanerkendt  

 arbejdsløshedskasse, skal arbejdsløshedskassen træffe afgørelse om eventuel  

 tilbagebetaling og sanktion efter §§ 86 og 87 i lov om  

 arbejdsløshedsforsikring m.v.
 Stk. 3. For personer, der har modtaget orlovsydelse fra kommunen,  

 gælder, at såfremt de har afgivet urigtige oplysninger eller fortiet  

 omstændigheder, som er af betydning for retten til at modtage orlovsydelse,  

 eller i øvrigt mod bedre vidende uberettiget har modtaget orlovsydelse, skal  

 det beløb, der er modtaget med urette, tilbagebetales.
 Stk. 4. For orlovsydelse, som skal tilbagebetales efter stk. 2,  

 finder § 86, stk. 4, i lov om arbejdsløshedsforsikring m.v. om refusion til  

 arbejdsløshedskassen anvendelse.
Stk. 5. For orlovsydelse, som skal tilbagebetales efter stk. 3,  

 har kommunen ikke krav på refusion, jf. § 19, stk. 9 og 10, og udbetalte  

 refusionsbeløb skal tilbagebetales.« § 2 I lov om arbejdsmarkedsuddannelser, jf. lovbekendtgørelse nr. 776 af 20.  

 september 1995, foretages følgende ændringer:
 1. I § 38 indsættes efter stk. 4 som nyt stykke:
»Stk. 5. For unge under 25 år, der med godtgørelse for tab af  

 indtægt eller arbejdsmulighed efter denne lov deltager i aktivering efter lov  

 om en aktiv arbejdsmarkedspolitik § 32 a, udgør godtgørelsen 50 pct. af  

 højeste dagpengebeløb for henholdsvis fuldtidsforsikrede og  

 deltidsforsikrede, jf. lov om arbejdsløshedsforsikring m.v. §§ 47 og 70. For  

 unge under 25 år, der deltager i aktivering efter lov om kommunal aktivering  

 § 10, stk. 1, 1. pkt., udgør godtgørelsen 50 pct. af højeste dagpengebeløb,  

 jf. lov om arbejdsløshedsforsikring m.v. § 47.« Stk. 5 og 6 bliver herefter stk. 6 og 7.
 2. Efter § 40 indsættes:
»§ 40 a.
Ledige skal i perioder med godtgørelse for tab af  

 indtægt eller arbejdsmulighed og elevstøtte efter denne lov stå til rådighed  

 for arbejde formidlet af arbejdsformidlingen eller arbejdsløshedskassen.
 Stk. 2. Arbejdsministeren kan fastsætte nærmere regler efter stk.  

 1, herunder om, at arbejdsformidlingen kan fravige kravet om rådighed, og at  

 unge under 25 år, som deltager i aktivering, ikke skal stå til rådighed for  

 formidlet arbejde.
§ 40 b.
For ledige medregnes perioder med godtgørelse for tab af  

 indtægt eller arbejdsmulighed og elevstøtte efter denne lov i ydelsesperioden  

 ved ledighed efter § 55 i lov om arbejdsløshedsforsikring m.v.« 3. I § 47, nr. 2, ændres »og 40« til: », 40  

 og 40 a«.
 4. I § 47, nr. 3, indsættes efter »39«: »og  

 40 a«.
§ 3 Stk. 1. Loven træder i kraft den 1. januar 1996.
 Stk. 2. Loven har virkning for ansøgninger om orlov, der er  

 modtaget hos arbejdsformidlingen, arbejdsløshedskassen eller kommunen den 1.  

 januar 1996 eller senere.
 Stk. 3. Bestemmelsen i § 5 a i lov om orlov som affattet ved denne  

 lovs § 1, nr. 5, gælder alene perioder med godtgørelse eller støtte efter lov  

 om arbejdsmarkedsuddannelser eller uddannelsesgodtgørelse efter lov om en  

 aktiv arbejdsmarkedspolitik, som er påbegyndt den 1. januar 1996 eller  

 senere.
Stk. 4. For medlemmer, der under ledighed forud for den 4. oktober  

 1995 enten er påbegyndt orlov til uddannelse, eller som har indgivet  

 ansøgning herom og påbegynder orloven senest den 31. januar 1996, medregnes  

 orlovsperioden ikke i dagpengeperioderne efter § 55, stk. 1 og 2, jf. stk. 6,  

 i lov om arbejdsløshedsforsikring m.v.
Det samme gælder perioder med  

 godtgørelse for tab af indtægt eller arbejdsmulighed efter lov om  

 arbejdsmarkedsuddannelser.
 Stk. 5. Bestemmelsen i lov om arbejdsmarkedsuddannelser § 38, stk.  

 5, 2. pkt., som affattet ved denne lovs § 2, nr. 1, har først virkning fra 1.  

 april 1996.
Oprindeligt fremsat forslag § 1 I lov om orlov, jf. lovbekendtgørelse nr. 7 af 9. januar 1995, foretages  

 følgende ændringer:
 1. I § 2 indsættes efter stk. 3 som nyt stykke:
 »Stk. 4. Ledige har i de første 26 ugers ledighed i  

 dagpengeperioden alene adgang til sammenlagt 4 ugers uddannelsesorlov,  

 medmindre Arbejdsformidlingen skønner, at perioden kan forlænges under  

 hensyntagen til arbejdsmarkedets behov.«.
 Stk. 4 og 5 bliver herefter stk. 5 og 6.
 2. I § 2, stk. 5, som bliver stk. 6, indsættes efter  

 »fastsætte regler«: »efter stk. 4 og«.
 3. § 4 affattes således:
»§ 4. Deltagelse i uddannelse skal dokumenteres.
Det er en  

 forudsætning for, at der kan udbetales ydelse under orlov til uddannelse, at  

 den pågældende deltager aktivt i uddannelsen.
 Stk. 2. Arbejdsministeren kan efter forhandling med  

 undervisningsministeren fastsætte nærmere regler efter stk. 1.«.
 4. § 5 affattes således:
 » § 5. For ledige medregnes orlov til uddannelse i  

 ydelsesperioden efter § 55 i lov om arbejdsløshedsforsikring m.v.«.
 5. Efter § 5 indsættes:
» § 5 a.
Perioder med godtgørelse efter lov om  

 arbejdsmarkedsuddannelser og uddannelsesgodtgørelse efter lov om en aktiv  

 arbejdsmarkedspolitik medregnes i den periode, hvor en person kan anvende  

 orlov til uddannelse.
 Stk. 2. Arbejdsministeren kan fastsætte nærmere regler efter stk.  

 1.
§ 5 b.
Ledige skal i perioder med orlov til uddannelse stå til  

 rådighed for arbejde formidlet af Arbejdsformidlingen eller  

 arbejdsløshedskassen, medmindre Arbejdsformidlingen har fraveget kravet om  

 rådighed, jf. stk. 2.
 Stk. 2. Arbejdsministeren kan fastsætte nærmere regler efter stk.  

 1, herunder om at Arbejdsformidlingen kan fravige kravet om rådighed.«.
 6. Efter § 6 indsættes i kapitel 2:
»§ 6 a.
Arbejdsministeren kan efter forhandling med  

 finansministeren fastsætte nærmere regler om tilskud til deltagerbetalingen  

 ved den uddannelse, der bevilges orlov til.«.
 7. § 9 affattes således:
 »§ 9. Det er en forudsætning for, at der kan udbetales ydelse  

 under orlov til sabbat, at arbejdsgiveren forpligter sig til at ansætte en  

 ledig i orlovsperioden.
 Stk. 2. Opfylder arbejdsgiveren ikke sin forpligtelse, jf. stk. 1,  

 skal arbejdsgiveren betale orlovsydelsen for den del af orlovsperioden, hvor  

 stillingen ikke er besat.
Stk. 3. I hele orlovsperioden skal stillingen i tilfælde af  

 ledighed straks genbesættes med en ledig.
Sker dette ikke, skal  

 arbejdsgiveren betale orlovsydelsen for den del af orlovsperioden, hvor der  

 ikke har været sikret genbesættelse.
Stk. 4. Den ledige, der skal have mindst 52 ugers forudgående  

 ledighed inden for de seneste 65 uger, skal ansættes med mindst samme timetal  

 som lønmodtageren, der går på orlov.
Arbejdsministeren kan fastsætte nærmere  

 regler om, hvilke ledige der kan ansættes som afløsere i  

 orlovsperioden.«.
 8. § 10, stk. 1, affattes således:
 »Personer med børn i alderen 0-8 år kan opnå orlov til at passe egne  

 børn, jf. §§ 12, 12 a og 12 b.«.
 9. Efter § 10, stk. 1, indsættes som nyt stykke:
» Stk. 2. Det er en forudsætning for, at der kan udbetales  

 ydelse under orlov til børnepasning, at den pågældende tilbringer orloven  

 sammen med barnet.
Arbejdsministeren kan fastsætte nærmere regler om  

 administrationen af denne bestemmelse.«.
 Stk. 2-4 bliver herefter stk. 3-5.
 10. I § 11, stk. 1, indsættes som 3. pkt. :
 »For adoptivbørns vedkommende gælder denne ret uanset barnets alder,  

 jf. dog § 10, stk. 1, indtil der er gået 1 år fra barnets modtagelse i  

 hjemmet.«.
 11. Efter § 12 indsættes:
» § 12 a.
Ledige, som er berettiget til ydelser efter lov om  

 arbejdsløshedsforsikring m.v. eller modtager kontanthjælp efter lov om social  

 bistand, har ret til orlov til at passe egne børn i en sammenhængende periode  

 på 13 uger.
Der er dog ret til orlov i op til 26 uger, hvis barnet ikke er  

 fyldt 1 år på tidspunktet for orlovens begyndelse.
For adoptivbørns  

 vedkommende gælder denne ret uanset barnets alder, jf. dog § 10, stk. 1,  

 indtil der er gået 1 år fra barnets modtagelse i hjemmet.
 Stk. 2. For ledige, som ønsker børnepasningsorlov ud over de i  

 stk. 1 nævnte perioder, træffer Arbejdsformidlingen særskilt afgørelse under  

 hensyntagen til arbejdsmarkedets behov.
 Stk. 3. Orlovsadgangen efter stk. 1 og 2 kan tilsammen højst  

 udgøre 52 uger.
 Stk. 4. Arbejdsministeren kan fastsætte nærmere regler efter stk.  

 1 og 2.
§ 12 b.
Selvstændige erhvervsdrivende har ret til at passe egne  

 børn i sammenhængende perioder af en varighed på mindst 13 uger.  

 Orlovsadgangen kan tilsammen højst udgøre 26 uger.«.
 12. I § 13 ændres »og 12« til: »12, 12 a og  

 12 b.«.
 13. I § 17, stk. 2, udgår: », jf. dog stk. 3«.
 14. § 17, stk. 3, ophæves.
 Stk. 4 bliver herefter stk. 3.
 15. I § 17, stk. 4, som bliver stk. 3, udgår: »og stk.  

 3«.
 16. Efter § 18 indsættes:
»§ 18 a.
Hvis en person under orloven opfylder betingelserne  

 for at gå på barselsorlov, jf. ligebehandlingslovens § 7, har den pågældende  

 ret til i stedet at gå på barselsorlov på de vilkår, der gælder herfor i  

 ansættelsesforholdet.
 Stk. 2. Hvis en person afskediges under orloven, har den  

 pågældende ret til at afbryde orloven for i stedet at følge de i øvrigt i  

 ansættelsesforholdet gældende løn- og ansættelsesvilkår.
Stk. 3. I alle tilfælde, hvor en orlov efter denne lov afbrydes,  

 bortfalder den resterende del af orlovsperioden.
Den ikke anvendte  

 orlovsperiode henstår, og der kan efter fornyet ansøgning påny bevilges  

 orlov, hvis betingelserne i øvrigt er opfyldt.«.
 17. I § 19 indsættes efter stk. 8 som nyt stykke:
 » Stk. 9. Kommunernes udgifter til orlovsydelse til  

 ikkeforsikrede lønmodtagere og ikkeforsikrede selvstændige erhvervsdrivende  

 refunderes med 100% af staten.«.
 Stk. 9 bliver herefter stk. 10.
 18. Efter § 19, stk. 9, som bliver stk. 10, indsættes som  

 nyt stykke:
 » Stk. 11. Arbejdsministeren fastsætter nærmere regler om  

 beregning, udbetaling, administration, refusion, tilsyn, regnskab og revision  

 i forbindelse med kommunernes udbetaling af orlovsydelse til ikkeforsikrede  

 lønmodtagere og ikkeforsikrede selvstændige erhvervsdrivende.«.
 19. I § 21, stk. 4, udgår: »efter reglerne i §§ 79-82  

 i lov om arbejdsløshedsforsikring m.v.«.
 20. I § 21 indsættes efter stk. 4 som nyt stykke:
 » Stk. 5. Arbejdsministeren fastsætter nærmere regler om  

 beregning, udbetaling, administration, refusion, tilsyn, regnskab og revision  

 i forbindelse med arbejdsløshedskassernes udbetaling af orlovsydelse.«.
 Stk. 5-7 bliver herefter stk. 6-8.
 21. I § 21, stk. 7, som bliver stk. 8, indsættes efter  

 »beskæftigelseskravet i § 2 og § 7«: », om selvstændige  

 erhvervsdrivendes adgang til orlov efter § 2 og § 10«.
 22. Overskriften forud for § 21 a ændres til:  

 »Klageadgang og straffebestemmelser«.
 23. I § 21 a indsættes som stk. 6 :
 » Stk. 6. Arbejdsmarkedets Ankenævn kan se bort fra  

 klagefristen i stk. 1 og stk. 5, når der er særlig grund hertil.«.
 24. Efter § 21 a indsættes:
» § 21 b.
Tilbagekalder Arbejdsformidlingen en bevilling af  

 orlov, jf. § 21, stk. 2, skal arbejdsløshedskassen eller kommunen straks  

 underrettes, og udbetalingen af orlovsydelsen skal standses.
 Stk. 2. For personer, der er medlemmer af en statsanerkendt  

 arbejdsløshedskasse, skal arbejdsløshedskassen træffe afgørelse om eventuel  

 tilbagebetaling og sanktion efter §§ 86 og 87 i lov om  

 arbejdsløshedsforsikring m.v.
 Stk. 3. For personer, der har modtaget orlovsydelse fra kommunen,  

 gælder, at såfremt de har afgivet urigtige oplysninger eller fortiet  

 omstændigheder, som er af betydning for retten til at modtage orlovsydelse,  

 eller i øvrigt mod bedre vidende uberettiget har modtaget orlovsydelse, skal  

 det beløb, der er modtaget med urette, tilbagebetales.
 Stk. 4. For orlovsydelse, som skal tilbagebetales efter stk. 2,  

 finder § 86, stk. 4, i lov om arbejdsløshedshedsforsikring m.v. om refusion  

 til arbejdsløshedskassen anvendelse.
 Stk. 5. For orlovsydelse, som skal tilbagebetales efter stk. 3,  

 har kommunen ikke krav på refusion, jf. § 19, stk. 9 og 10, og udbetalte  

 refusionsbeløb skal tilbagebetales.«.
§ 2 I lov om arbejdsmarkedsuddannelser, jf. lovbekendtgørelse nr. 776 af 20.  

 september 1995, foretages følgende ændringer:
 1. I § 38 indsættes efter stk. 4 som nyt stykke:
 »Stk. 5. For unge under 25 år, der med godtgørelse for tab af  

 indtægt eller arbejdsmulighed efter denne lov deltager i aktivering efter lov  

 om en aktiv arbejdsmarkedspolitik § 32 a, udgør godtgørelsen 50 procent af  

 højeste dagpengebeløb for henholdsvis fuldtidsforsikrede og  

 deltidsforsikrede, jf. lov om arbejdsløshedsforsikring m.v. §§ 47 og 70. For  

 unge under 25 år, der deltager i aktivering efter lov om kommunal aktivering  

 § 10, stk. 1, udgør godtgørelsen 50 procent af højeste dagpengebeløb, jf. lov  

 om arbejdsløshedsforsikring m.v. § 47.«.
 Stk. 5 og 6 bliver herefter stk. 6 og 7.
 2. Efter § 40 indsættes:
»§ 40 a.
Ledige skal i perioder med godtgørelse for tab af  

 indtægt eller arbejdsmulighed efter denne lov stå til rådighed for arbejde  

 formidlet af Arbejdsformidlingen eller arbejdsløshedskassen.
 Stk. 2. Arbejdsministeren kan fastsætte nærmere regler efter stk.  

 1, herunder om, at Arbejdsformidlingen kan fravige kravet om rådighed.
§ 40 b.
For ledige medregnes perioder med godtgørelse for tab af  

 indtægt eller arbejdsmulighed efter denne lov i ydelsesperioden ved ledighed  

 efter § 55 i lov om arbejdsløshedsforsikring m.v.«.
§ 3 Loven træder i kraft den 1. januar 1996.
 Stk. 2. Loven har virkning for ansøgninger om orlov, der er  

 modtaget hos Arbejdsformidlingen, arbejdsløshedskassen eller kommunen den 1.  

 januar 1996 eller senere.
 Stk. 3. Bestemmelsen i § 5 i lov om orlov, som affattet ved denne  

 lovs § 1, nr. 4, gælder alene perioder med godtgørelse eller støtte efter lov  

 om arbejdsmarkedsuddannelser eller uddannelsesgodtgørelse efter lov om en  

 aktiv arbejdsmarkedspolitik, som er påbegyndt den 1. januar 1996 eller  

 senere.
Stk. 4. For medlemmer, der under ledighed forud for den 4. oktober  

 1995 enten er påbegyndt orlov til uddannelse, eller som har indgivet  

 ansøgning herom og påbegynder orloven senest den 31. januar 1996, medregnes  

 orlovsperioden ikke i dagpengeperioderne efter § 55, stk. 1 og 2, jf. stk. 6,  

 i lov om arbejdsløshedsforsikring m.v.
Det samme gælder perioder med  

 godtgørelse for tab af indtægt eller arbejdsmulighed efter lov om  

 arbejdsmarkedsuddannelser.
 Stk. 5. Bestemmelsen i lov om arbejdsmarkedsuddannelser § 38, stk.  

 5, 2. pkt., som affattet ved denne lovs § 2, nr. 1, har først virkning fra 1.  

 april 1996.
Bemærkninger til lovforslaget Almindelige bemærkninger I.
Indledning Lov nr. 435 af 30. juni 1993 om orlov (Folketingstidende 1992-93, FF sp.  

 8340, 8771, 11401 og 12018; tillæg A, sp. 8853; tillæg B, sp. 2021 og 3343;  

 tillæg C, sp. 1815) er senest bekendtgjort ved lovbekendtgørelse nr. 7 af 9.  

 januar 1995.
 Lov nr. 430 af 30. juni 1993 om arbejdsmarkedsuddannelser  

 (Folketingstidende 1992-93, FF sp. 5464, 10302 og 10531; tillæg A, sp. 6339;  

 tillæg B, sp. 1487; tillæg C, sp. 1239) er bekendtgjort ved lovbekendtgørelse  

 nr. 776 af 20. september 1995.
Dette lovforslag skal ses i sammenhæng med de øvrige lovforslag om  

 styrkelse af uddannelser og af arbejdsmarkedet, som regeringen samtidig  

 fremsætter.
De samlede lovforslag har som overordnet målsætning at styrke en  

 aktiv arbejdsmarkedsindsats og forbedre uddannelsesmulighederne for såvel  

 unge som voksne.
 Lovforslaget indeholder en række justeringer og tilpasninger af lov om  

 orlov og lov om arbejdsmarkedsuddannelser, som dels skal styrke voksen- og  

 efteruddannelsesindsatsen, og dels skal samordne, præcisere og smidiggøre  

 ordningerne.
 Som led i den samlede voksen- og efteruddannelsesindsats og den forbedrede  

 uddannelsesindsats for unge vil regeringen senere fremsætte lovforslag, der  

 mere direkte sigter på de nødvendige forandringer i lovgivninger på de  

 enkelte uddannelsesområder.
 Et oplæg om voksen- og efteruddannelsesindsatsen er udarbejdet i det  

 tværministerielle udvalg, hvori Finansministeriet, Arbejdsministeriet,  

 Undervisningsministeriet, Socialministeriet og Statsministeriet har deltaget.  

 Udvalgets arbejde har taget udgangspunkt i den rapport, som 4-partsudvalget  

 om voksen- og efteruddannelse afgav i juli 1994 om den eksisterende og  

 fremtidige voksen- og efteruddannelsesindsats.
 Oplægget indeholder:
- bedre mulighed for at imødekomme efterspørgslen efter uddannelse (frit  

 optag) - fastholdelse af muligheden for 1 års uddannelsesorlov hvert 5. år og  

 udvidede muligheder for uddannelsesstøtte til kortuddannede - særlig målrettede uddannelsestilbud og tilskud til de kortuddannede - større virksomhedsengagement i uddannelses- og personaleplanlægning - kvalitetsudvikling af voksenuddannelserne - bedre tværgående information og vejledning - mere samarbejde mellem - og økonomisk sidestilling af -  

 voksenuddannelserne - bedre samspil i uddannelsesindsatsen for ledige - ligestilling af offentlige og private medarbejderes deltagelse - bred samfundsmæssig finansiering, der ansvarliggør arbejdsmarkedets  

 parter.
Som led i den samlede styrkelse af voksen- og efteruddannelserne foreslås  

 i lovforslaget en harmonisering af vilkårene for lediges deltagelse i  

 uddannelse, så samspillet mellem de forskellige godtgørelsesordninger bliver  

 fornuftigt.
Forslaget indebærer en harmonisering på følgende områder:
 - Fuld rådighed ved lediges deltidsuddannelse med bevarelse af  

 dagpengeretten, passiv rådighed ved lediges fuldtidsuddannelse med  

 uddannelsesorlovsydelse, uddannelsesgodtgørelse eller AMUgodtgørelse.
 - Al uddannelse med uddannelsesorlovsydelse, uddannelsesgodtgørelse eller  

 AMU-godtgørelse bruger af orlovsrettigheder.
 - Al uddannelse med dagpenge, uddannelsesorlovsydelse,  

 uddannelsesgodtgørelse eller AMU-godtgørelse bruger af dagpengeperioden.
 - Hensyn til flaskehalse tilgodeses ved som hovedregel at begrænse lediges  

 ret til uddannelsesorlov inden for de første 26 ugers ledighed.
Finansministeren, arbejdsministeren og undervisningsministeren har den 22.  

 september 1995 indledt en 4-partsdrøftelse om voksen- og efteruddannelse på  

 baggrund af det af regeringen fremlagte oplæg fra det tværministerielle  

 udvalg.
Parternes udtalelse har indgået i overvejelserne om dette lovforslag.
 Forslaget vil umiddelbart efter fremsættelsen i Folketinget blive sendt  

 til høring i Uddannelsesrådet og Landsarbejdsrådet med henblik på, at rådenes  

 udtalelser kan indgå i Folketingets behandling af lovforslaget.
II.
Bemærkninger til ændringerne af lov om orlov Da de tre former for orlov til henholdsvis uddannelse, sabbat og  

 børnepasning blev indført, skete det på forsøgsbasis bl.a. som et led i  

 bekæmpelsen af den daværende meget høje ledighed.
Ved den seneste ændring af orlovsloven, som trådte i kraft den 1. januar  

 1995, blev muligheden for at tage såvel uddannelsesorlov som  

 børnepasningsorlov forlænget ud over 1996 uden udløbsdato.
Sabbatorloven blev  

 forlænget til udgangen af marts 1999. Børnepasningsorloven og  

 uddannelsesorloven har således nu en mere permanent karakter, og må derfor  

 løbende tilpasses de herskende konjunkturer.
Satsen ved børnepasnings- og  

 sabbatorlov nedsættes som tidligere vedtaget pr. 1. april 1997 til 60 pct. af  

 højeste dagpengebeløb.
 Lovforslaget indebærer følgende ændringer:
Uddannelsesorlov Der indføres en ligestilling i lediges og beskæftigedes orlovsret, idet  

 ledige ligesom i dag beskæftigede får ret til orlov i 1 år inden for 5 år mod  

 tidligere 2 år i den 7-årige dagpengeperiode.
Samtidig begrænses lediges  

 adgang til uddannelsesorlov som hovedregel i de første 26 ugers ledighed til  

 4 uger, og der indføres krav om rådighed for formidlet arbejde (passiv  

 rådighed). Arbejdsformidlingen kan på forhånd fravige kravet om passiv  

 rådighed.
Det gælder fx ved forholdsvis stor ledighed inden for den lediges  

 fagområde, hvis Arbejdsformidlingen skønner, at uddannelsen opfylder et behov  

 på arbejdsmarkedet, eller at uddannelsen medvirker til, at den ledige kan  

 opnå fast beskæftigelse, eller hvis uddannelsesorloven er kortvarig.
Forslaget indebærer, at perioder med uddannelsesorlov vil bruge af  

 dagpengeperioden.
I beregningen af den periode, som en person har ret til  

 orlov (1 år inden for 5 år) indgår perioder med AMU-godtgørelse efter lov om  

 arbejdsmarkedsuddannelser og perioder med uddannelsesgodtgørelse efter lov om  

 en aktiv arbejdsmarkedspolitik.
Det understreges nu i loven, at det er en forudsætning for at kunne  

 modtage orlovsydelsen, at uddannelsen skal følges.
Denne bestemmelse vil  

 blive fulgt op i bekendtgørelsesform, hvor de regler, der nu gælder for  

 studieaktivitet, fremmødekontrol osv. på VUS-området, vil blive overført til  

 uddannelsesorloven.
Ligeledes i bekendtgørelsesform vil der ske en ændring med hensyn til  

 uddannelse i udlandet, hvor der hidtil kun har været den begrænsning for  

 uddannelsesorlovens vedkommende, at der skulle være tale om en godkendt  

 offentlig uddannelse.
De regler, der gælder for uddannelse med  

 uddannelsesgodtgørelse i henhold til lov om en aktiv arbejdsmarkedspolitik,  

 vil blive overført til uddannelsesorloven.
Disse regler går i korthed ud på,  

 at uddannelse i udlandet kun kan finde sted, hvis der er tale om en  

 uddannelse, som enten er et led i en uddannelse her i landet, eller ikke  

 findes her i landet, og i øvrigt ville kunne godkendes som SU-berettiget.
 Endelig er det hensigten at tage bekendtgørelsen om uddannelser, hvortil  

 der kan opnås uddannelsesgodtgørelse og orlov til uddannelse (positiv-listen)  

 op til revision i lyset af de erfaringer, der er indhøstet i de seneste par  

 år, og med henblik på at erhvervsrette uddannelsesvalgene i højere grad, end  

 det er tilfældet i dag.
Børnepasningsorlov Med henblik på at ligestille beskæftigede og ledige i relation til  

 børnepasningsorloven indføres det, at Arbejdsformidlingen for ledige særskilt  

 skal godkende den del af børnepasningsorloven, der svarer til den  

 aftalebaserede del for de beskæftigede.
Herefter vil den ledige kun kunne få  

 den sidste del af børnepasningsorloven, hvis det er i overensstemmelse med  

 arbejdsmarkedets behov.
Selvstændige erhvervsdrivende vil efter forslaget  

 alene få ret til 26 ugers børnepasningsorlov svarende til den retmæssige del  

 for såvel beskæftigede som ledige med mindre børn.
Der sker en tydeliggørelse af, at orloven skal tilbringes sammen med  

 barnet.
Dette skal forstås både i helt bogstavelig forstand og i mere  

 overført betydning.
Såfremt en person på børnepasningsorlov rejser til  

 udlandet og efterlader barnet hjemme hos familien, kan orlovsbevillingen  

 tilbagekaldes, og det samme vil være tilfældet, hvis fx en fuldtidsuddannelse  

 følges under en børnepasningsorlov.
Der kan tænkes andre eksempler.
Forældre til adoptivbørn har i visse tilfælde ikke haft mulighed for at  

 benytte børnepasningsorlov i samme omfang som biologiske forældre, hvilket  

 ikke har været tilsigtet.
For at skabe en større grad af ligestilling,  

 udvides adoptivforældres orlovsmulighed nu således, at fristen for retten til  

 at tage 26 ugers orlov regnes fra datoen for barnets modtagelse i hjemmet.
Fælles for uddannelses-, sabbat- og børnepasningsorlov Det har vist sig i praksis, at der kan opstå usikkerhed om beskæftigede  

 lønmodtageres retsstilling, hvis de under en orlovsperiode påbegynder  

 barselsorlov eller bliver afskediget.
For at fjerne denne usikkerhed gives  

 der nu lønmodtageren mulighed for, i de nævnte situationer at vælge at  

 afbryde orloven og vende tilbage til ansættelsesforholdet.
Såfremt denne  

 mulighed benyttes, bortfalder den resterende del af orlovsperioden.
Forslaget indeholder endelig en række mindre ændringer af teknisk og  

 administrativ karakter som følge af de hidtidige erfaringer med  

 orlovsordningerne.
Der henvises til bemærkningerne til de enkelte  

 bestemmelser.
Der er personer, som undlader at holde ferie og i stedet for får udbetalt  

 orlovsydelse for perioder, hvor de alternativt kunne have holdt ferie med  

 feriegodtgørelse.
Regeringen vil derfor undersøge, hvordan det mest  

 hensigtsmæssigt sikres, at orlovsydelsesmodtagere, der har optjent ferie med  

 feriegodtgørelse, afholder denne ferie.
III.
Bemærkninger til ændringerne af lov om  

 arbejdsmarkedsuddannelser Lovforslaget indebærer følgende ændringer:
 Godtgørelsen ved deltagelse i arbejdsmarkedsuddannelserne for unge under  

 25 år, som ikke har en kompetencegivende uddannelse, og som i medfør af lov  

 om en aktiv arbejdsmarkedspolitik eller lov om kommunal aktivering har ret og  

 pligt til aktivering efter kortere tids ledighed, nedsættes til halvdelen af  

 det højeste dagpengebeløb.
 Ledige skal - svarende til forslaget for så vidt angår uddannelsesorlov -  

 for at få godtgørelse stå til rådighed for formidlet arbejde (passiv  

 rådighed). For at ligestille alle perioder med godtgørelse til ledige under  

 uddannelse foreslås det, at perioder med godtgørelse skal bruge af den  

 lediges dagpengeperiode.
Administrative og økonomiske konsekvenser Forslaget vil medføre en administrativ merbelastning hos  

 arbejdsløshedskasserne i forbindelse med at registrere og beregne, hvor meget  

 en person har forbrugt af uddannelsesorlovsrettighederne, når den pågældende  

 har modtaget uddannelsesgodtgørelse eller AMU-godtgørelse.
 Forslaget vil ligeledes medføre en administrativ merbelastning for  

 Arbejdsformidlingen bl.a. med hensyn til administrationen af den del af  

 lediges børnepasningsorlov, som Arbejdsformidlingen skal godkende særskilt  

 under hensyntagen til arbejdsmarkedets behov.
 Som konsekvens af lovforslaget, skal samarbejdet med  

 uddannelsesinstitutionerne udbygges for at sikre rutiner, hvorefter manglende  

 studieaktivitet i forbindelse med udbetaling af uddannelsesorlovsydelse  

 oplyses til Arbejdsformidlingen/arbejdsløshedskassen.
 De øvrige forslag skønnes ikke at have nævneværdige administrative  

 konsekvenser.
 Forslagets samlede økonomiske konsekvenser skønnes at medføre offentlige  

 mindreudgifter på samlet 65 mio. kr. i 1996 og 75 mio. kr. i 1997 og frem.  

 Mindreudgifterne er et resultat af tre forskellige elementer.
 For det første nedsættes AMU-godtgørelsen til ledige under 25 år uden en  

 kompetencegivende uddannelse, som er i aktivering efter lov om aktiv  

 arbejdsmarkedspolitik eller lov om kommunal aktivering til 50 pct. af højeste  

 dagpengebeløb.
Der var i 1994 ca. 75.000 unge under 25 år på AMU, heraf var 40.000  

 ledige.
Dette svarer til ca. 1.500 årselever med godtgørelse.
Ikke hele  

 gruppen vil være omfattet af de særlige regler om aktivering af unge, idet en  

 del vil have under 6 måneders ledighed, ligesom en del vil have en  

 kompetencegivende uddannelse.
Det skønnes på den baggrund, at ca. 1.000  

 årselever på AMU falder ind under målgruppen for unge-pakken, og derved vil  

 få halveret AMU-godtgørelsen.
Konsekvensen heraf skønnes at være en  

 mindreudgift på 65 mio. kr.
For det andet vil den særlige sats på 27 pct. af højeste dagpenge til  

 deltagere i erhvervsforberedende uddannelse blive forhøjet til 50 pct. af  

 højeste dagpenge for så vidt angår målgruppen for unge-pakken.
Det skønnes at  

 ca. 1.200 personer i målgruppen vil få forhøjet satsen med 588 kr. pr. uge  

 for i gennemsnit 3,5 uger pr. år.
På baggrund heraf skønnes merudgiften at  

 udgøre ca. 2,5 mio. kr. årligt.
For det tredje begrænses retten til børnepasningsorlov for beskæftigede  

 selvstændige erhvervsdrivende fra 52 uger til 26 uger.
Det skønnes, at der i  

 gennemsnit vil blive bevilget 95 børnepasningsorlov til selvstændige.  

 Begrænses perioder på 27-52 uger til 26 uger, skønnes det at indebære en  

 mindreudgift på 2,5 mio. kr. i 1996 og 12,5 mio. kr. i 1997 og frem.
De øvrige elementer i lovforslaget skønnes ikke at have væsentlige  

 økonomiske konsekvenser, fordi både begrænsningen af uddannelsesorlov til 4  

 uger i de første 6 måneders ledighed, og det forhold at AMU-godtgørelsen og  

 uddannelsesgodtgørelsen tæller med i perioden med ret til uddannelsesorlov,  

 på kort sigt blot betyder, at mindreudgifterne til orlov modsvares af  

 tilsvarende merudgifter til arbejdsløshedsdagpenge.
På længere sigt kan der  

 dog på grund af det større arbejdsudbud og den deraf følgende påvirkning at  

 løndannelsen forventes mindreudgifter i form af færre ledighed.
Som konsekvens af nedsættelsen af AMU-godtgørelsen for visse grupper af  

 unge ledige under 25 år vil en mindre gruppe kunne blive berettiget til  

 supplerende kontanthjælp.
Det vil kunne medføre en mindre forøgelse af  

 kommunernes udgifter.
Erhvervsøkonomiske konsekvenser Forslaget om en forstærket ungdomsindsats, som nedsættelsen af  

 AMU-godtgørelsen for unge i målgruppen for tidlig aktivering er en del af,  

 indebærer en indirekte erhvervsøkonomisk forbedring, idet initiativerne vil  

 medvirke til at nedbringe strukturledigheden og til forbedring af  

 arbejdskraftens kvalifikationer.
 I øvrigt må det forventes, at en styrket voksen- og  

 efteruddannelsesindsats vil bidrage til forbedring af produktiviteten i  

 erhvervene.
 Da der tilsigtes en yderligere erhvervsretning af uddannelsesorloven med  

 henblik på opkvalificering af arbejdsstyrken, må dette skønnes at kunne få en  

 vis positiv indvirkning på erhvervenes økonomi.
Ligestillingsmæssige konsekvenser Forslaget er dels et led i en styrket voksen- og efteruddannelsesindsats,  

 dels har det til formål at tilpasse orlovsordningen til de ændrede  

 konjunkturer.
 Den del af forslaget, som tager sigte på en styrket voksen- og  

 efteruddannelsesindsats, må anses for ligestillingsmæssigt neutralt.
Den del af forslaget, som retter sig imod en konjunkturtilpasning af  

 orlovsordningerne, har visse ligestillingsmæssige aspekter.
Dette forhold  

 opstår i og med, at orlovsordningen, herunder specielt børnepasningsorloven,  

 anvendes mere af kvinder end af mænd.
Tilpasninger af ordningerne vil derfor,  

 alt andet lige, være mere følelige for kvinder end for mænd.
 Lovforslaget fremmer ikke ligestillingen mellem mænd og kvinder, men  

 såfremt ændringerne af orlovsordningerne medfører, at kvinderne i lidt mindre  

 omfang anvender specielt børnepasningsorloven, vil det kunne bidrage til, at  

 de yngre kvinder lidt lettere vinder fodfæste på arbejdsmarkedet.
 Statistisk set fordeler anvendelsen af orlovordningerne for kvinder og  

 mænd sig således, at i perioden 1. januar til 24. september 1995 har kvinder  

 fået bevilget orlov i 73.197 tilfælde og mænd i 21.930 tilfælde.
 I perioden fik 38.079 kvinder og 17.472 mænd bevilget uddannelsesorlov,  

 33.521 kvinder og 3.766 mænd fik bevilget børnepasningsorlov, og endelig fik  

 1.597 kvinder og 692 mænd bevilget sabbatorlov.
 Lovforslaget har ikke konsekvenser for balancen mellem mænd og kvinder, og  

 det medfører hverken direkte eller indirekte diskrimination.
Forholdet til EU-retten Forslaget indeholder ikke EU-retlige aspekter.
Bemærkninger til lovforslagets enkelte bestemmelser Til § 1 Til nr. 1. (§ 2, stk. 4) For at sikre, at den ledige står fuldt til rådighed i den første del af  

 ledighedsperioden, foreslås det, at lediges adgang til uddannelsesorlov som  

 hovedregel begrænses i de første 26 ugers ledighed i dagpengeperioden til ret  

 til 4 ugers uddannelsesorlov.
Herved sikres samtidig, at beskæftigede ikke  

 siger deres arbejde op for at tage længerevarende uddannelsesforløb på  

 uddannelsesorlov som ledig.
Omvendt har den ledige fortsat mulighed for at  

 deltage i korte forløb op til sammenlagt 4 uger, som kan kvalificere til ny  

 beskæftigelse eller til jobskifte.
De 4 uger medgår i den samlede beregning  

 af adgangen til 1 års orlov inden for 5 år.
Arbejdsformidlingen kan forlænge  

 orlovsperioden for en bestemt uddannelse, som varer ud over 4 uger, hvis  

 dette skønnes i overensstemmelse med arbejdsmarkedets behov, fx som følge af  

 uddannelsens karakter.
Til nr. 2. (§ 2, stk. 6) Bemyndigelsen udvides til også at omfatte nærmere regler om lediges ret  

 til uddannelsesorlov i de første 26 ugers ledighed i dagpengeperioden.
Til nr. 3. (§ 4, stk. 1 og 2) Formålet med tilføjelsen i stk. 1 er at tydeliggøre, at en uddannelse,  

 hvortil der er opnået uddannelsesorlov, skal følges.
Denne forudsætning har  

 naturligvis altid ligget bag ved reglerne om uddannelsesorlov, men har ikke  

 tidligere været udtrykt i lovteksten.
Med ændringen skabes der også hjemmel  

 til, at der i bekendtgørelsesform kan udstedes nærmere regler om  

 studieaktivitet, om fremmødekontrol fra uddannelsesstedets side og om  

 afbrydelse af udbetalingen af orlovsydelse i tilfælde af ophør med  

 uddannelsen.
Det er hensigten at overføre de regler, der i øjeblikket gælder  

 i henhold til Undervisningsministeriets lov om støtte til voksenuddannelse  

 (VUS), til uddannelsesorloven.
 Bemyndigelsen tænkes udnyttet til bl.a. at fastsætte regler om  

 uddannelsesinstitutionernes videregivelse af oplysninger til  

 Arbejdsformidlingen/arbejdsløshedskassen.
Til nr. 4. (§ 5) Ændringen af § 5 medfører, at såfremt ledige vælger at gå på  

 uddannelsesorlov, så medregnes denne i den periode, hvori der kan modtages  

 dagpenge efter § 55 i lov om arbejdsløshedsforsikring m.v. Ændringen skal ses  

 i lyset af de forbedrede konjunkturer og den dalende ledighed.
Bestemmelsen  

 gælder alene ledige og dermed ikke personer, der tager orlov som lønmodtagere  

 eller selvstændige erhvervsdrivende.
Der henvises i øvrigt til forslaget til  

 lov om ændring af lov om arbejdsløshedsforsikring m.v.
Til nr. 5. (§§ 5 a og 5 b) For at imødegå meget lange uddannelsesperioder for ledige, hvor den ledige  

 ikke står fuldt til rådighed for arbejdsmarkedet, foreslås det som § 5 a at  

 indsætte en bestemmelse om, at perioder med AMU-godtgørelse efter lov om  

 arbejdsmarkedsuddannelser og perioder med uddannelsesgodtgørelse efter lov om  

 en aktiv arbejdsmarkedspolitik fragår i retten til 1 års uddannelsesorlov  

 inden for 5 år.
Der vil fortsat ikke være nogen tidsbegrænsning af muligheden  

 for at deltage i en AMU-uddannelse.
Bemyndigelsen i stk. 3 tænkes anvendt til  

 at fastsætte regler om administrationen, idet opgørelsen af forbruget af  

 uddannelsesorlovsadgangen tænkes at skulle ske i arbejdsløshedskasserne på  

 baggrund af perioder med udbetalte ydelser.
 For at imødegå konkrete flaskehalse foreslås det som § 5 b at indføre en  

 bestemmelse med krav om en passiv rådighedsforpligtelse under lediges  

 uddannelsesorlov, således at Arbejdsformidlingen/arbejdsløshedskassen får  

 mulighed for at formidle ledige på uddannelsesorlov til arbejde.
 I forbindelse med formidling af ledige på uddannelsesorlov må det så vidt  

 muligt sikres, at påbegyndte uddannelsesforløb gennemføres (udfra et  

 ressourcehensyn), og at hensynet til de ledige, der - måske på opfordring af  

 Arbejdsformidlingen - er påbegyndt en uddannelse, får en vis vægt.
 Der skal derfor handles fleksibelt i forbindelse med formidling og tages  

 hensyn til den lediges situation.
Det skal indgå i vurderingen, at der foretrækkes en ledig, der ikke er i  

 gang med et uddannelsesforløb, hvis der findes en med de efterspurgte  

 kvalifikationer.
Det skal endvidere indgå, hvor lang tid den ledige har  

 tilbage af uddannelsen, og om den lediges varige beskæftigelsesmuligheder  

 øges betydeligt mere ved at gennemføre uddannelsen end ved at tage det  

 formidlede arbejde.
Endelige skal varigheden af det ordinære arbejde ses i  

 forhold til den uddannelse, den ledige tages ud af.
Bemyndigelsen i stk. 2 tænkes udnyttet til at fastsætte nærmere regler om  

 rådighedspligten under uddannelsesorlov, bl.a. under uddannelse i udlandet,  

 og konsekvenser af at afslå formidlet arbejde.
Desuden vil der blive fastsat  

 regler om, at Arbejdsformidlingen på grundlag af et skøn kan fravige kravet  

 om rådighed for formidlet arbejde (passiv rådighed) under uddannelsesorloven.  

 Det gælder, hvis rådighedskravet som følge af den lediges fagområde ikke  

 skønnes at få betydning, hvis uddannelsesorloven er af kortere varighed, fx  

 ikke over 4 uger, eller hvis Arbejdsformidlingen skønner, at uddannelsen  

 opfylder et behov på arbejdsmarkedet, eller at uddannelsen medvirker til, at  

 den ledige kan opnå fast beskæftigelse.
Til nr. 6. (§ 6 a) Som led i styrkelsen af voksen- og efteruddannelsesindsatsen afsættes en  

 pulje til finansiering af kursusafgiften for de kortuddannede.  

 Deltagerstøtten sigter mod at fjerne økonomiske barrierer for de  

 kortuddannedes deltagelse i voksen- og efteruddannelse.
 Arbejdsministeren fastsætter efter forhandling med finansministeren  

 nærmere regler om afgrænsning af målgruppen for deltagerstøtten, hvilke  

 kursusgebyrer, der kan opnås deltagerstøtte til, og administrationen af  

 deltagerstøtten.
Til nr. 7. (§ 9, stk. 1) I den hidtidige affattelse af bestemmelserne om ansættelse af vikar i en  

 periode, hvor en medarbejder er på sabbatorlov, har det været uklart, om der  

 kunne tages sanktioner i anvendelse over for den arbejdsgiver, der ikke  

 besætter stillingen ved sabbatorlovens begyndelse trods løfte herom.  

 Ændringen tilsigter at klargøre, at der skal ansættes en vikar ved orlovens  

 start, og at der kan blive tale om sanktioner i form af, at arbejdsgiveren  

 kommer til at betale orlovsydelsen, såfremt stillingen ikke besættes og  

 holdes besat i hele perioden.
Til nr. 8. (§ 10, stk. 1) Den ændrede affattelse af bestemmelsen er en konsekvens af, at reglerne om  

 orlovens varighed for de forskellige persongrupper nu findes i §§ 12, 12 a og  

 12 b.
Til nr. 9. (§ 10, stk. 2) Der er tale om en tydeliggørelse af de forudsætninger for at afholde  

 børnepasningsorlov, som hele tiden har ligget bag ved reglerne, men som nu  

 udtrykkes klart i selve lovteksten.
Der skabes hjemmel til i  

 bekendtgørelsesform at udstikke nærmere retningslinier, herunder at præcisere  

 nøjere, hvilke muligheder børnepasningsorloven giver, og hvad der ligger uden  

 for forudsætningerne.
Det er ikke hensigten at foretage en egentlig kontrol  

 med, at forældre og børn er sammen konstant, da dette hverken ville være  

 muligt eller rimeligt.
Derimod er det meningen, at der skal kunne ske en  

 stikprøvekontrol, således at det fx kan kontrolleres, om en person på  

 børnepasningsorlov er rejst til udlandet uden at tage barnet med, eller om  

 den pågældende er i gang med en fuldtidsuddannelse eller lignende.
I sådanne  

 situationer kan orlovsbevillingen blive tilbagekaldt af Arbejdsformidlingen,  

 og det vil være op til henholdsvis arbejdsløshedskassen eller kommunen at  

 tage stilling til, om der skal ske tilbagebetaling af orlovsydelsen samt evt.  

 yderligere sanktioner.
Til nr. 10. (§ 11, stk. 1) Baggrunden for at udvide adoptivforældres adgang til orlov er, at disse  

 kan have svært ved at nå at udnytte retten til at tage 26 ugers orlov, da det  

 er et krav, at orloven i så tilfælde skal påbegyndes inden barnet fylder et  

 år.
Særlig i de tilfælde, hvor der er tale om adoptioner fra udlandet af lidt  

 ældre børn, stiller adoptionsmyndighederne ofte krav om, at forældrene har  

 mulighed for at være hjemme i en længere periode, og her vil den udvidede  

 adgang til orlov være nyttig.
Generelt tilstræber bestemmelsen en højere grad  

 af ligestilling mellem biologiske forældre og adoptivforældre.
Til nr. 11. (§§ 12 a og 12 b) Bestemmelsen i § 12 a indebærer, at Arbejdsformidlingen særskilt skal tage  

 stilling til lediges adgang til den del af børnepasningsorloven, som ligger  

 ud over den del, der for de beskæftigede er en ret.
Hermed sker der en større  

 grad af ligestilling mellem beskæftigede og ledige, idet  

 børnepasningsorlovens første del også for de ledige får karakter af en ret,  

 mens den sidste del beror på en særlig godkendelse fra Arbejdsformidlingen  

 under hensyntagen til arbejdsmarkedets behov.
Bemyndigelsen forudsættes  

 udnyttet til at fastsætte så vidt muligt objektive regler for  

 Arbejdsformidlingens bevilling af den aftalebaserede del af  

 børnepasningsorloven for ledige.
Endvidere vil der blive fastsat regler om  

 lediges forhold i forbindelse med overtagelse af og ophør med formidlet  

 arbejde efter ansøgning om børnepasningsorlov.
Da der allerede findes regler, som for lønmodtageres vedkommende begrænser  

 retten til børnepasningsorlov, og da tilsvarende regler foreslås indført for  

 ledige, forekommer det rimeligt også at begrænse adgangen til  

 børnepasningsorlov for de selvstændige erhvervsdrivendes vedkommende.
En  

 ganske parallel ordning som for de øvrige grupper vil det ikke være muligt at  

 indføre, da der ikke findes nogen naturlig aftalepartner for de selvstændiges  

 vedkommende.
Derfor foreslås i § 12 b en generel begrænsning af adgangen til  

 børnepasningsorlov til 26 uger.
Dette modsvarer den retsbestemte  

 børnepasningsorlov til de mindste børn for de øvrige gruppers vedkommende,  

 men giver til gengæld de selvstændige ret til også at tage 26 ugers orlov til  

 de større børn, hvor de øvrige grupper kun har ret til 13 uger.
Til nr. 12. (§ 13) Der er tale om en konsekvensændring.
Til nr. 13-15. (§ 17, stk. 2-4) Som nævnt ovenfor må orlovsordningerne tilpasses de bedrede konjunkturer,  

 og desuden tilstræbes der fremover en større ligestilling mellem beskæftigede  

 og ledige med hensyn til ordningerne.
Derfor ophæves bestemmelsen om, at  

 ledige har mulighed for at tage uddannelsesorlov i 2 år, og bestemmelsen om,  

 at der kun kan tages orlov til uddannelse (og for de beskæftigede tillige  

 sabbat) i samlet 1 år inden for 5 år, kommer nu til at gælde for alle.
Til nr. 16. (§ 18 a) Det har givet anledning til tvivl, hvordan retsstillingen var særligt for  

 beskæftigede lønmodtagere, hvis de i en orlovsperiode enten blev afskediget  

 eller påbegyndte barselsorlov.
Det har desuden fra flere sider været  

 kritiseret, at der kan spekuleres i at afskedige medarbejdere på orlov, fordi  

 der så ikke skal betales løn i opsigelsesperioden.
For at fjerne uklarheder  

 og imødegå kritikken fastsætter § 18 a, at der i disse to situationer er  

 valgfrihed imellem at fortsætte orloven, eller at afbryde den og vende  

 tilbage til de i øvrigt i ansættelsesforholdet gældende løn- og  

 ansættelsesvilkår.
Hvis dette vælges, bortfalder den resterende del af  

 orloven.
Det er naturligvis en betingelse for at vende tilbage til de  

 gældende løn- og ansættelsesvilkår, at både rettigheder og pligter følges,  

 herunder gældende varsler over for arbejdsgiveren i forbindelse med fx  

 barselsorlov.
 Det bemærkes, at i tilfælde, hvor en orlov må afbrydes på grund af sygdom,  

 er der mulighed for at overgå til sygedagpenge efter reglerne i lov om  

 dagpenge ved sygdom eller fødsel.
Bestemmelsen i stk. 3 tager sigte på de situationer, hvor en orlov  

 afbrydes enten definitivt eller af længere varighed.
En beslutning om at  

 afbryde en orlov bør overvejes grundigt, og er beslutningen først truffet, er  

 den bindende i den forstand, at såfremt orloven ønskes genoptaget, må  

 betingelserne for at gå på orlov for det første være opfyldt, og for det  

 andet må der indgives fornyet ansøgning til Arbejdsformidlingen.
En kortere  

 afbrydelse af orloven, fx på grund af en uges ferie eller sygdom af kort  

 varighed, medfører ikke, at der skal indgives ny ansøgning.
Til nr. 17. (§ 19, stk. 9) Da der i sin tid blev indført bestemmelser om, at også de ikkeforsikrede  

 lønmodtagere og ikkeforsikrede selvstændige erhvervsdrivende kunne få  

 børnepasningsorlov, og at kommunerne skulle udbetale orlovsydelsen, var det  

 en klar forudsætning, at kommunerne kun fungerede som udbetalingsorgan for en  

 statslig ydelse, som kommunerne ikke selv, men derimod staten fuldt ud skulle  

 betale.
Dette ses også af, at udgifterne som følge af orlovsloven er en  

 lovbunden udgift på finansloven.
Imidlertid har dette ikke stået klart  

 udtrykt i orlovsloven.
Af ordens- og overskuelighedshensyn indsættes der nu  

 en bestemmelse, som klart tilkendegiver, at kommunerne skal have refusion fra  

 staten af udgifterne til orlovsydelse.
Til nr. 18. (§ 19, stk. 11) Bestemmelsen er en konsekvens af formaliseringen af, at kommunerne har  

 krav på refusion af udgifterne til orlovsydelsen til ikkeforsikrede  

 lønmodtagere og ikkeforsikrede selvstændige erhvervsdrivende.
Desuden skabes  

 grundlag for udstedelse af nærmere regler i bekendtgørelsesform i lighed med  

 de regler, som gælder for arbejdsløshedskassernes udbetaling af orlovsydelse.
Til nr. 19 og 20. (§ 21, stk. 4 og 5) Der tilsigtes ikke nogen realitetsændring med fjernelsen af henvisningen  

 til §§ 79-82 i lov om arbejdsløshedsforsikring m.v. i § 21, stk. 4, og  

 indførelsen af en selvstændig adgang til regelfastsættelse i § 21, stk. 5.  

 Reglerne for regnskabsaflæggelse, revision, tilsyn osv. vil forblive stort  

 set uændrede, men da Arbejdsmarkedsstyrelsen er den ansvarlige myndighed  

 vedrørende udbetaling af orlovsydelse, forekommer det naturligt at skabe  

 hjemmel til udstedelse af en bekendtgørelse på området med direkte hjemmel i  

 orlovsloven i stedet for som hidtil at anvende et regelsæt, der forudsætter  

 Direktoratet for Arbejdsløshedsforsikringen som ansvarlig myndighed.
Til nr. 21. (§ 21, stk. 7) Med udvidelsen af bemyndigelsesbestemmelsen er det hensigten at skabe en  

 klarere hjemmel for de administrativt fastsatte regler, som sikrer, at  

 selvstændige erhvervsdrivende ikke fortsat bidrager til den selvstændige  

 virksomhed under orloven.
Til nr. 22. (Overskriften forud for § 21 a) Ændringen er redaktionel.
Til nr. 23. (§ 21 a, stk. 6) Arbejdsmarkedets Ankenævn har ønsket, at der i lighed med anden  

 lovgivning, hvorefter der kan klages til ankenævnet, indsættes en bestemmelse  

 om, at ankenævnet i særlige tilfælde kan se bort fra klagefristen på 4 uger.  

 Dette ønske imødekommes med det nye stk. 6.
Til nr. 24. (§ 21 b) Bestemmelsen har til formål at præcisere, at i tilfælde af, at  

 betingelserne eller forudsætningerne for bevilling af orlov ikke længere er  

 opfyldt, skal Arbejdsformidlingen kalde bevillingen tilbage, og  

 arbejdsløshedskassen eller kommunen skal sørge for, at udbetalingen af  

 orlovsydelse standses.
Arbejdsløshedskassen eller kommunen skal derefter tage  

 stilling til, om allerede udbetalt orlovsydelse skal tilbagebetales, og om  

 der evt. foreligger så graverende forhold, at yderligere sanktioner skal  

 tages i anvendelse.
For arbejdsløshedskassernes vedkommende har dette hele  

 tiden været tilfældet, og hjemmelen til det findes i lov om  

 arbejdsløshedsforsikring m.v., mens der for kommunerne ikke har eksisteret en  

 egentlig hjemmel til at rejse tilbagebetalingskrav osv. ud over, hvad der  

 indeholdes i almindelige retsgrundsætninger.
Stk. 2 indebærer, at  

 arbejdsløshedskassen også kan træffe afgørelse om tilbagebetaling i konkrete  

 tilfælde, hvor Arbejdsformidlingen ikke har tilbagekaldt hele bevillingen.
En  

 bestemmelse svarende til stk. 3 er gældende for godtgørelse på AMU-området.
Til § 2 Til nr. 1. (§ 38, stk. 5) For at forhindre skævvridninger mellem unges brug af SU-berettigende  

 uddannelser og AMU-uddannelser indføres en særlig godtgørelse til unge i  

 aktivering efter lov om en aktiv arbejdsmarkedspolitik eller lov om kommunal  

 aktivering, som er under 25 år, og som ikke har en erhvervskompetencegivende  

 uddannelse, der berettiger til optagelse i en arbejdsløshedskasse.
Den  

 særlige godtgørelse udbetales ved unges deltagelse i alle  

 arbejdsmarkedsuddannelser, herunder erhvervsintroducerende uddannelser.  

 Bestemmelsen gælder dog ikke godtgørelse til deltagere i uddannelse under  

 Træningsskolen for unge, hvor der gælder særlige godtgørelsesprincipper.  

 Ydelsen svarer til halvdelen af højeste dagpengebeløb.
Der kan evt. ydes  

 supplerende kontanthjælp efter reglerne i lov om social bistand.
Til nr. 2. (§ 41 a og b) For at imødegå konkrete flaskehalse foreslås det at indføre krav om en  

 passiv rådighedsforpligtelse under lediges deltagelse i  

 arbejdsmarkedsuddannelser, således at  

 Arbejdsformidlingen/arbejdsløshedskassen får mulighed for at formidle ledige,  

 der deltager i arbejdsmarkedsuddannelser, til arbejde.
 Det forudsættes, jf. bemærkningerne til § 1, nr. 5, at der handles  

 fleksibelt i forbindelse med formidling og tages hensyn til den lediges  

 situation.
Bemyndigelsen i stk. 2 tænkes udnyttet til at fastsætte nærmere regler om  

 rådighedspligten og konsekvenserne af at afslå formidlet arbejde, samt om  

 Arbejdsformidlingens fravigelse af rådighedspligten.
Der henvises til  

 bemærkningerne til § 1, nr. 5.
For at opnå en ligestilling af alle uddannelsesydelser til ledige  

 (uddannelsesorlovsydelse, dagpenge efter arbejdsløshedsforsikringslovens § 62  

 a, uddannelsesgodtgørelse og AMU-godtgørelse) foreslås det, at også perioder  

 med AMU-godtgørelse til ledige fragår i dagpengeperioden.
Der vil fortsat  

 ikke være nogen tidsbegrænsning af muligheden for at deltage i AMUuddannelse.  

 Bestemmelsen gælder alene ledige.
Der henvises i øvrigt til forslaget til lov  

 om ændring af lov om arbejdsløshedsforsikring m.v.
Til § 3 Med overgangsbestemmelserne sikres, at lovændringerne alene har virkning  

 for orlovsansøgninger, der er modtaget efter 1. januar 1996. Ansøgningen skal  

 derfor, for at bevilling kan ske efter de hidtil gældende regler, være  

 registreret som modtaget hos Arbejdsformidlingen, arbejdsløshedskassen eller  

 kommunen senest den 31. december 1996.
 Samtidig sikres, at perioder med AMU-godtgørelse eller  

 uddannelsesgodtgørelse, som ligger forud for lovens ikrafttræden, ikke får  

 indflydelse på retten til uddannelsesorlov.
 Med hensyn til forbruget af dagpengeperioderne er indsat en  

 overgangsbestemmelse, der fuldt ud svarer til overgangsbestemmelsen i  

 forslaget til ændring af lov om arbejdsløshedsforsikring m.v.
 Reglerne om halv AMU-godtgørelse til unge i aktivering efter de særlige  

 regler for kontanthjælpsmodtagere uden en konpetencegivende uddannelse har  

 først virkning fra 1. april 1996, hvor de ændrede regler om  

 aktiveringsindsatsen for denne gruppe af unge træder i kraft.
Efter 2. behandling den 12. december 1995 § 1 I lov om orlov, jf. lovbekendtgørelse nr. 7 af 9. januar 1995, foretages  

 følgende ændringer:
 1. I § 2 indsættes efter stk. 3 som nyt stykke:
»Stk. 4. Ledige har i de første 26 ugers ledighed i  

 dagpengeperioden alene adgang til sammenlagt 4 ugers uddannelsesorlov,  

 medmindre arbejdsformidlingen skønner, at perioden kan forlænges under  

 hensyntagen til arbejdsmarkedets behov.« Stk. 4 og 5 bliver herefter stk. 5 og 6.
 2. I § 2, stk. 5, som bliver stk. 6, indsættes efter  

 »fastsætte regler«: »efter stk. 4 og«.
 3. § 4 affattes således:
»§ 4. Deltagelse i uddannelse skal dokumenteres.
Det er en  

 forudsætning for, at der kan udbetales ydelse under orlov til uddannelse, at  

 den pågældende deltager aktivt i uddannelsen.
Stk. 2. Arbejdsministeren kan efter forhandling med  

 undervisningsministeren fastsætte nærmere regler efter stk. 1.« 4. § 5 affattes således:
» § 5. For ledige medregnes orlov til uddannelse i  

 ydelsesperioden efter § 55 i lov om arbejdsløshedsforsikring m.v.« 5. Efter § 5 indsættes:
» § 5 a.
Perioder med godtgørelse efter lov om  

 arbejdsmarkedsuddannelser og uddannelsesgodtgørelse efter lov om en aktiv  

 arbejdsmarkedspolitik medregnes i den periode, hvor en person kan anvende  

 orlov til uddannelse.
 Stk. 2. Arbejdsministeren kan fastsætte nærmere regler efter stk.  

 1.
§ 5 b.
Ledige skal i perioder med orlov til uddannelse stå til  

 rådighed for arbejde formidlet af arbejdsformidlingen eller  

 arbejdsløshedskassen, medmindre arbejdsformidlingen har fraveget kravet om  

 rådighed, jf. stk. 2.
Stk. 2. Arbejdsministeren kan fastsætte nærmere regler efter stk.  

 1, herunder om at arbejdsformidlingen kan fravige kravet om rådighed.« 6. Efter § 6 indsættes i kapitel 2:
»§ 6 a.
Arbejdsministeren kan efter forhandling med  

 finansministeren fastsætte nærmere regler om tilskud til deltagerbetalingen  

 ved den uddannelse, der bevilges orlov til.« 7. § 9 affattes således:
 »§ 9. Det er en forudsætning for, at der kan udbetales ydelse  

 under orlov til sabbat, at arbejdsgiveren forpligter sig til at ansætte en  

 ledig i orlovsperioden.
 Stk. 2. Opfylder arbejdsgiveren ikke sin forpligtelse, jf. stk. 1,  

 skal arbejdsgiveren betale orlovsydelsen for den del af orlovsperioden, hvor  

 stillingen ikke er besat.
Stk. 3. I hele orlovsperioden skal stillingen i tilfælde af  

 ledighed straks genbesættes med en ledig.
Sker dette ikke, skal  

 arbejdsgiveren betale orlovsydelsen for den del af orlovsperioden, hvor der  

 ikke har været sikret genbesættelse.
Stk. 4. Den ledige, der skal have mindst 52 ugers forudgående  

 ledighed inden for de seneste 65 uger, skal ansættes med mindst samme timetal  

 som lønmodtageren, der går på orlov.
Arbejdsministeren kan fastsætte nærmere  

 regler om, hvilke ledige der kan ansættes som afløsere i  

 orlovsperioden.« 8. § 10, stk. 1, affattes således:
»Personer med børn i alderen 0-8 år kan opnå orlov til at passe egne  

 børn, jf. §§ 12, 12 a og 12 b.« 9. I § 10 indsættes efter stk. 1 som nyt stykke:
»Stk. 2. Det er en forudsætning for, at der kan udbetales  

 ydelse under orlov til børnepasning, at den pågældende tilbringer orloven  

 sammen med barnet.
Arbejdsministeren kan fastsætte nærmere regler om  

 administrationen af denne bestemmelse.« Stk. 2-4 bliver herefter stk. 3-5.
 10. I § 11, stk. 1, indsættes som 3. pkt.:
»For adoptivbørns vedkommende gælder denne ret uanset barnets alder,  

 jf. dog § 10, stk. 1, indtil der er gået 1 år fra barnets modtagelse i  

 hjemmet.« 11. Efter § 12 indsættes:
» § 12 a.
Ledige, som er berettiget til ydelser efter lov om  

 arbejdsløshedsforsikring m.v. eller modtager kontanthjælp efter lov om social  

 bistand, har ret til orlov til at passe egne børn i en sammenhængende periode  

 på 13 uger.
Der er dog ret til orlov i op til 26 uger, hvis barnet ikke er  

 fyldt 1 år på tidspunktet for orlovens begyndelse.
For adoptivbørns  

 vedkommende gælder denne ret uanset barnets alder, jf. dog § 10, stk. 1,  

 indtil der er gået 1 år fra barnets modtagelse i hjemmet.
 Stk. 2. For ledige, som ønsker børnepasningsorlov ud over de i  

 stk. 1 nævnte perioder, træffer arbejdsformidlingen særskilt afgørelse under  

 hensyntagen til arbejdsmarkedets behov.
 Stk. 3. Orlovsadgangen efter stk. 1 og 2 kan tilsammen højst  

 udgøre 52 uger.
 Stk. 4. Arbejdsministeren kan fastsætte nærmere regler efter stk.  

 1 og 2.
§ 12 b.
Selvstændige erhvervsdrivende har ret til at passe egne  

 børn i sammenhængende perioder af en varighed på mindst 13 uger.  

 Orlovsadgangen kan tilsammen højst udgøre 52 uger.« 12. I § 13 ændres »og 12« til: »12, 12 a og  

 12 b«.
 13. I § 17, stk. 2, udgår », jf. dog stk. 3«.
 14. § 17, stk. 3, ophæves.
 Stk. 4 bliver herefter stk. 3.
 15. I § 17, stk. 4, som bliver stk. 3, udgår »og stk.  

 3«.
 16. Efter § 18 indsættes:
»§ 18 a.
Hvis en person under orloven opfylder betingelserne  

 for at gå på barselorlov, jf. § 7 i lov om ligebehandling af mænd og kvinder  

 med hensyn til beskæftigelse og barselorlov m.v., har den pågældende ret til  

 i stedet at gå på barselorlov på de vilkår, der gælder herfor i  

 ansættelsesforholdet.
 Stk. 2. Hvis en person afskediges under orloven, har den  

 pågældende ret til at afbryde orloven for i stedet at følge de i øvrigt i  

 ansættelsesforholdet gældende løn- og ansættelsesvilkår.
Stk. 3. I alle tilfælde, hvor en orlov efter denne lov afbrydes,  

 bortfalder den resterende del af orlovsperioden.
Den ikke anvendte  

 orlovsperiode henstår, og der kan efter fornyet ansøgning på ny bevilges  

 orlov, hvis betingelserne i øvrigt er opfyldt.
§ 18 b.
Orlov kan ikke bevilges til et dagpengeberettiget medlem  

 af en statsanerkendt arbejdsløshedskasse, hvis den pågældende er omfattet af  

 strejke eller lockout (konflikt), jf. lov om arbejdsløshedsforsikring m.v. §  

 61. Tilsvarende gælder for beskæftigede lønmodtagere, som ikke er  

 dagpengeberettigede.
 Stk. 2. Orlovsydelsen må ikke udbetales til et dagpengeberettiget  

 medlem af en statsanerkendt arbejdsløshedskasse, hvis den pågældende er  

 omfattet af strejke eller lockout (konflikt), jf. lov om  

 arbejdsløshedsforsikring m.v. § 61. Tilsvarende gælder for beskæftigede  

 lønmodtagere, som ikke er dagpengeberettigede.
Stk. 3. Bestemmelsen i stk. 2 finder ikke anvendelse, hvis en  

 orlov er påbegyndt, inden konflikten bryder ud.« 17. I § 19 indsættes efter stk. 8 som nyt stykke:
»Stk. 9. Kommunernes udgifter til orlovsydelse til  

 ikkeforsikrede lønmodtagere og ikkeforsikrede selvstændige erhvervsdrivende  

 refunderes med 100 pct. af staten.« Stk. 9 bliver herefter stk. 10.
 18. I § 19 indsættes efter stk. 9, som bliver stk. 10, som  

 nyt stykke:
»Stk. 11. Arbejdsministeren fastsætter nærmere regler om  

 beregning, udbetaling, administration, refusion, tilsyn, regnskab og revision  

 i forbindelse med kommunernes udbetaling af orlovsydelse.« 19. I § 21, stk. 4, udgår »efter reglerne i §§ 79-82 i  

 lov om arbejdsløshedsforsikring m.v.« 20. I § 21 indsættes efter stk. 4 som nyt stykke:
»Stk. 5. Arbejdsministeren fastsætter nærmere regler om  

 beregning, udbetaling, administration, forskud, refusion, tilsyn, regnskab og  

 revision i forbindelse med arbejdsløshedskassernes udbetaling af  

 orlovsydelse.« Stk. 5-7 bliver herefter stk. 6-8.
 21. I § 21, stk. 7, som bliver stk. 8, indsættes efter  

 »beskæftigelseskravet i § 2 og § 7«: », om selvstændige  

 erhvervsdrivendes adgang til orlov efter § 2 og § 10«.
 22. Overskriften forud for § 21 a ændres til:
 »Klageadgang og straffebestemmelser«.
 23. I § 21 a indsættes som stk. 6 :
»Stk. 6. Arbejdsmarkedets Ankenævn kan se bort fra  

 klagefristen i stk. 1 og 5, når der er særlig grund hertil.« 24. Efter § 21 a indsættes:
» § 21 b.
Tilbagekalder arbejdsformidlingen en bevilling af  

 orlov, jf. § 21, stk. 2, skal arbejdsløshedskassen eller kommunen straks  

 underrettes, og udbetalingen af orlovsydelsen skal standses.
 Stk. 2. For personer, der er medlemmer af en statsanerkendt  

 arbejdsløshedskasse, skal arbejdsløshedskassen træffe afgørelse om eventuel  

 tilbagebetaling og sanktion efter §§ 86 og 87 i lov om  

 arbejdsløshedsforsikring m.v.
 Stk. 3. For personer, der har modtaget orlovsydelse fra kommunen,  

 gælder, at såfremt de har afgivet urigtige oplysninger eller fortiet  

 omstændigheder, som er af betydning for retten til at modtage orlovsydelse,  

 eller i øvrigt mod bedre vidende uberettiget har modtaget orlovsydelse, skal  

 det beløb, der er modtaget med urette, tilbagebetales.
 Stk. 4. For orlovsydelse, som skal tilbagebetales efter stk. 2,  

 finder § 86, stk. 4, i lov om arbejdsløshedsforsikring m.v. om refusion til  

 arbejdsløshedskassen anvendelse.
Stk. 5. For orlovsydelse, som skal tilbagebetales efter stk. 3,  

 har kommunen ikke krav på refusion, jf. § 19, stk. 9 og 10, og udbetalte  

 refusionsbeløb skal tilbagebetales.« § 2 I lov om arbejdsmarkedsuddannelser, jf. lovbekendtgørelse nr. 776 af 20.  

 september 1995, foretages følgende ændringer:
 1. I § 38 indsættes efter stk. 4 som nyt stykke:
»Stk. 5. For unge under 25 år, der med godtgørelse for tab af  

 indtægt eller arbejdsmulighed efter denne lov deltager i aktivering efter lov  

 om en aktiv arbejdsmarkedspolitik § 32 a, udgør godtgørelsen 50 pct. af  

 højeste dagpengebeløb for henholdsvis fuldtidsforsikrede og  

 deltidsforsikrede, jf. lov om arbejdsløshedsforsikring m.v. §§ 47 og 70. For  

 unge under 25 år, der deltager i aktivering efter lov om kommunal aktivering  

 § 10, stk. 1, 1. pkt., udgør godtgørelsen 50 pct. af højeste dagpengebeløb,  

 jf. lov om arbejdsløshedsforsikring m.v. § 47.« Stk. 5 og 6 bliver herefter stk. 6 og 7.
 2. Efter § 40 indsættes:
»§ 40 a.
Ledige skal i perioder med godtgørelse for tab af  

 indtægt eller arbejdsmulighed og elevstøtte efter denne lov stå til rådighed  

 for arbejde formidlet af arbejdsformidlingen eller arbejdsløshedskassen.
 Stk. 2. Arbejdsministeren kan fastsætte nærmere regler efter stk.  

 1, herunder om, at arbejdsformidlingen kan fravige kravet om rådighed, og at  

 unge under 25 år, som deltager i aktivering, ikke skal stå til rådighed for  

 formidlet arbejde.
§ 40 b.
For ledige medregnes perioder med godtgørelse for tab af  

 indtægt eller arbejdsmulighed og elevstøtte efter denne lov i ydelsesperioden  

 ved ledighed efter § 55 i lov om arbejdsløshedsforsikring m.v.« 3. I § 47, nr. 2, ændres »og 40« til: », 40  

 og 40 a«.
 4. I § 47, nr. 3, indsættes efter »39«: »og  

 40 a«.
§ 3 Stk. 1. Loven træder i kraft den 1. januar 1996.
 Stk. 2. Loven har virkning for ansøgninger om orlov, der er  

 modtaget hos arbejdsformidlingen, arbejdsløshedskassen eller kommunen den 1.  

 januar 1996 eller senere.
 Stk. 3. Bestemmelsen i § 5 a i lov om orlov som affattet ved denne  

 lovs § 1, nr. 5, gælder alene perioder med godtgørelse eller støtte efter lov  

 om arbejdsmarkedsuddannelser eller uddannelsesgodtgørelse efter lov om en  

 aktiv arbejdsmarkedspolitik, som er påbegyndt den 1. januar 1996 eller  

 senere.
Stk. 4. For medlemmer, der under ledighed forud for den 4. oktober  

 1995 enten er påbegyndt orlov til uddannelse, eller som har indgivet  

 ansøgning herom og påbegynder orloven senest den 31. januar 1996, medregnes  

 orlovsperioden ikke i dagpengeperioderne efter § 55, stk. 1 og 2, jf. stk. 6,  

 i lov om arbejdsløshedsforsikring m.v.
Det samme gælder perioder med  

 godtgørelse for tab af indtægt eller arbejdsmulighed efter lov om  

 arbejdsmarkedsuddannelser.
 Stk. 5. Bestemmelsen i lov om arbejdsmarkedsuddannelser § 38, stk.  

 5, 2. pkt., som affattet ved denne lovs § 2, nr. 1, har først virkning fra 1.  

 april 1996.
