Fremsat den 6. december 2002 af  

 skatteministeren (Svend Erik Hovmand) Forslag til Lov om ændring af tips- og lottoloven og  

 klasselotteriloven og  

 om ophævelse af væddeløbsloven (Medtagelse af hestevæddeløbssporten på  

 fordelingsnøglen for tips- og lottomidler) § 1 I lov om visse spil, lotterier og væddemål, jf.  

 lovbekendtgørelse nr. 287 af 8. maj 2002, foretages følgende  

 ændringer:
 1. §§ 1 og 2 ophæves, og i stedet  

 indsættes:
 »§ 1. Skatteministeren  

 bemyndiges til at meddele bevilling til udbud af spil, lotterier og  

 væddemål mod betaling af afgift til staten.
 Stk. 2. Skatteministeren kan ikke efter denne lov meddele  

 bevilling til spil på duekapflyvninger og cykelløb på  

 bane, udbud af et klasselotteri og lign., etablering af spillekasinoer,  

 gevinstgivende spilleautomater eller gevinstopsparing.
 Stk. 3. Bevillingshaveren kan med skatteministerens  

 godkendelse fastsætte regler for frembringelse af  

 erstatningsresultater, som om fornødent kan anvendes som grundlag i  

 forbindelse med de spil og væddemål, som er omfattet af  

 stk. 1.
§ 1 A.
Af de spil og væddemål, der er omfattet af  

 § 1, stk. 1, betales en afgift til staten på 16 pct. af  

 indskudssummen, jf. dog stk. 2-4.
 Stk. 2. Af bookmakerspil (væddemål med faste odds)  

 betales en afgift til staten på 30 pct. af det beløb, hvormed  

 indskudssummen overstiger gevinsterne (bruttospilleindtægten).
 Stk. 3. Af totalisatorspil (væddemål med  

 løbende odds) på heste- og hundevæddeløb betales en  

 månedlig afgift til staten på 11 pct. af det beløb,  

 hvormed indskudssummen overstiger gevinsterne (bruttospilleindtægten),  

 og en tillægsafgift på 19 pct. af den del af den månedlige  

 bruttospilleindtægt, der overstiger 16,7 mio. kr.
 Stk. 4. Af spil, der foregår på  

 Færøerne, betales ikke afgift efter stk. 1-3.
§ 2. Bevilling efter § 1 må kun gives til ét  

 selskab.
Bevilling til væddemål som nævnt i § 1 A,  

 stk. 3, kan dog gives til et selskab, hvis aktiekapital tegnes af det i  

 1. pkt. nævnte selskab.
 Stk. 2. Bevilling kan gives for indtil 5 år ad gangen.  

 Fornyelse af bevilling kræver godkendelse af Folketingets  

 Finansudvalg.
Stk. 3. De i stk. 1 nævnte selskaber skal  

 organiseres som aktieselskaber.
Aktieselskabsloven finder anvendelse på  

 selskaberne, medmindre andet følger af denne lov.
Selskabernes  

 vedtægter og eventuelle ændringer i disse skal godkendes af  

 finansministeren.« 2. I § 3, stk. 1, ændres »selskabet« til:  

 »det i § 2, stk. 1, 1. pkt., nævnte selskab«.
 3. I § 3, stk. 2, 2. og 5. pkt., ændres, og  

 i § 3, stk. 3, ændres »skatteministeren« til:  

 »finansministeren«.
 4. Efter § 3 indsættes:
»§ 3 A.  

 Hestevæddeløbssportens Finansieringsfond, der i det  

 følgende benævnes fonden, har til formål at tilføre  

 dansk hestevæddeløbssport midler og dermed gøre det  

 muligt for de i § 2, stk. 1, nævnte selskaber at udbyde  

 væddemål på hestevæddeløbssportens baner.  

 Fonden skal endvidere tildele hundevæddeløbssporten midler, i  

 det omfang hundevæddeløb finder sted på  

 hestevæddeløbssportens baner.
Det overskud, der dannes ved  

 totalisatorspil på den enkelte hestevæddeløbsbane,  

 tilfalder denne bane.
 Stk. 2. Fondens administrations- og sekretariatsudgifter  

 afholdes af fonden.
Stk. 3. Fonden ledes af en bestyrelse bestående af en  

 formand og 4 medlemmer.
Dansk Galop og Dansk Travsports Centralforbund  

 udpeger hver 1 medlem.
Kulturministeren udpeger de resterende 3 medlemmer,  

 heriblandt formanden.
Bestyrelsen udnævnes for en periode af 4  

 år, og genudnævnelse kan finde sted.
Stk. 4. Bestyrelsen aflægger årligt regnskab og  

 beretning til kulturministeren.« 5. § 4 affattes således:
»§ 4. Skatteministeren  

 fører tilsyn og kontrol med de i § 2, stk. 1, nævnte  

 selskabers virksomhed.
Nærmere regler herom kan fastsættes i  

 bevillingen.
Omkostningerne ved tilsynet og kontrollen bæres af  

 selskaberne, og skatteministeren kan fastsætte regler om gebyrer til  

 dækning af disse omkostninger.« 6. I § 6, stk. 1, indsættes efter  

 »gevinster,«: »undtaget gevinster fra totalisatorspil på heste- og  

 hundevæddeløb,«.
 7. § 6 A affattes således:
»§ 6 A.
Det overskud, jf.  

 dog stk. 2-5, der fremkommer efter udredelsen af statsafgiften,  

 gevinsterne og udgifterne til administration, afskrivning, henlæggelser  

 m.v. samt dividende, fordeles således:
1)	65,85 pct. til Kulturministeriet, 2)	12,56 pct. til Undervisningsministeriet, 3)	3,36 pct. til Miljøministeriet, 4)	10,33 pct. til Socialministeriet, 5)	2,92 pct. til Indenrigs- og Sundhedsministeriet, 6)	0,39 pct. til Ministeriet for Videnskab, Teknologi og Udvikling, 7)	3,71 pct. til Finansministeriet og 8)	0,88 pct. til Grønland.
Stk. 2. Det i stk. 1 nævnte overskud omfatter ikke  

 overskud af spil, der foregår på Færøerne.
Dette  

 overskud tilfalder Færøerne, jf. § 6 I.
Stk. 3. Overstiger det i stk. 1 nævnte overskud et  

 beløb svarende til overskuddet for regnskabsåret 2003 tillagt 20  

 mio. kr., jf. dog stk. 5, fordeles halvdelen af forskellen mellem dette  

 beløb og overskudsbeløbet til de i stk. 1, nr. 1-8,  

 nævnte overskudsmodtagere.
Det resterende beløb tilfalder  

 staten.
 Stk. 4. Er det i stk. 1 nævnte overskud mindre end  

 det i stk. 3 nævnte beløb svarende til overskuddet for  

 regnskabsåret 2003 tillagt 20 mio. kr., udbetaler staten halvdelen af  

 forskellen mellem disse to beløb til de i stk. 1, nr. 1-8,  

 nævnte overskudsmodtagere efter de i samme bestemmelse anførte  

 fordelingsprocenter.
Stk. 5. Beløbet svarende til overskuddet for  

 regnskabsåret 2003 tillagt 20 mio. kr., jf. stk. 3, reguleres  

 årligt svarende til den procent, hvormed reguleringstallet efter  

 personskattelovens § 20 er ændret i forhold til reguleringstallet  

 for 2003. Procenten beregnes med én decimal.
Det således  

 regulerede beløb afrundes opad til nærmeste kronebeløb,  

 der kan deles med en million.
 Stk. 6. Finansministeren og skatteministeren afgiver inden  

 udgangen af folketingsåret 2007-08 en redegørelse med henblik  

 på en eventuel revision af ordningen for udlodning, jf.  

 stk. 3-5.
 Stk. 7. Midler, som de i stk. 1, nr. 1-7, nævnte  

 ministerier ikke anvender i de enkelte år, henlægges til  

 særlige fonde under de pågældende ministeriers  

 bestyrelse.
Stk. 8. De i stk. 1, nr. 1-6, nævnte ministerier  

 kan henlægge tilsynet med organisationers fordeling af midler i  

 medfør af §§ 6 B-6 G til Finansstyrelsen.« 8. § 6 B, stk. 1, affattes således:
 »§ 6 B.  

 Kulturministeriets midler anvendes således:
1)	7,59 pct. til Team Danmark, 2)	25,07 pct. til Danmarks Idræts-Forbund, 3)	22,86 pct. til Danske Gymnastik- og Idrætsforeninger, 4)	3,41 pct. til Dansk Firmaidrætsforbund, 5)	7,30 pct. til Lokale- og Anlægsfonden, 6)	8,20 pct. til Hestevæddeløbssportens Finansieringsfond  

 og 7)	25,57 pct. til kulturelle formål.« 9. § 6 C, stk. 1, affattes således:
 »§ 6 C.  

 Undervisningsministeriets midler anvendes således:
1)	63,30 pct. til støtte af ungdomsformål, 2)	24,08 pct. til de landsdækkende oplysningsforbund m.fl. og 3)	12,62 pct. til undervisning og folkeoplysning.« 10. § 6 E affattes således:
 »§ 6 E.  

 Socialministeriets midler anvendes således:
1)	46,97 pct. til handicaporganisationer og -foreninger, 2)	14,98 pct. til ældreorganisationer, 3)	30,04 pct. til landsdækkende frivillige sociale organisationer  

 og 4)	8,01 pct. til særlige sociale formål.« 11. § 6 H, stk. 1, affattes således:
 »§ 6 H.  

 Finansministeriets midler anvendes således:
1)	76,12 pct. til landsdækkende almennyttige formål og 2)	23,88 pct. til andre almennyttige formål.« 12. I § 7, stk. 1, 1. pkt., ændres  

 »Selskabet« til: »Det i § 2, stk. 1, 1. pkt., nævnte  

 selskab«, og »bortset fra overskuddet fra bookmakerspil på heste- og  

 hundevæddeløb« udgår.
 13. § 7 A ophæves.
 14. I § 7 B indsættes efter »private  

 organisationer«: »m.v.«.
 15. I § 8, stk. 1, ændres »Selskabet« til:  

 »Selskaberne, jf. § 2, stk. 1,«.
 16. I § 8, stk. 2, ændres »selskabet« til:  

 »selskaberne«, og »dette« ændres til: »disse«.
 17. § 9 ophæves.
 18. §§ 10 , 11 og 12 affattes således:
»§ 10. Med bøde  

 eller fængsel indtil 6 måneder straffes den, der forsætligt  

 eller groft uagtsomt 1)	udbyder spil, lotterier eller væddemål her i landet uden  

 at have bevilling efter § 1, 2)	formidler deltagelse i spil, lotterier eller væddemål,  

 der ikke er omfattet af en bevilling efter § 1.
 Stk. 2. Under skærpende omstændigheder, herunder  

 navnlig ved gentagelse eller når lovovertrædelsen har haft  

 særlig omfattende karakter, kan straffen efter stk. 1 stige til  

 fængsel i 1 år.
Stk. 3. Med bøde straffes den, der forsætligt  

 eller groft uagtsomt 1)	i erhvervsmæssigt øjemed formidler deltagelse i  

 bevillingshaverens spil, lotterier og væddemål uden  

 bevillingshaverens godkendelse, 2)	udbyder nogen form for spil, lotterier, væddemål eller  

 konkurrence ved benyttelse af bevillingshavers spillekuponer,  

 spilleresultater, materiel m.v. uden bevillingshaverens tilladelse, 3)	reklamerer for spil, lotterier eller væddemål, der ikke  

 er omfattet af en bevilling efter § 1.
 Stk. 4. Det staten unddragne afgiftsbeløb, jf. § 1  

 A, bliver at erstatte.
 Stk. 5. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
 § 11. Skønnes en overtrædelse ikke at ville  

 medføre en højere straf end bøde, kan skatteministeren  

 eller den, som ministeren bemyndiger dertil, tilkendegive, at sagen kan  

 afgøres uden retslig forfølgning, såfremt den  

 pågældende erkender sig skyldig i overtrædelsen og  

 erklærer sig rede til inden for en nærmere angivet frist, der  

 efter begæring kan forlænges, at betale en i tilkendegivelsen  

 angivet bøde.
 Stk. 2. Med hensyn til den i stk. 1 nævnte  

 tilkendegivelse finder bestemmelsen om tiltalerejsning i retsplejelovens  

 § 831 tilsvarende anvendelse.
 Stk. 3. Betales bøden i rette tid, eller bliver den  

 efter vedtagelse inddrevet eller afsonet, bortfalder videre  

 forfølgning.
§ 12. Ransagning i sager om overtrædelse af bestemmelser  

 i denne lov sker i overensstemmelse med retsplejelovens regler om ransagning  

 i sager, der efter loven kan medføre frihedsstraf.« 19. § 17 affattes således:
»§ 17. Lovens §§ 11 og  

 12 gælder ikke for Grønland og Færøerne.« § 2 I lov om Det Danske Klasselotteri A/S, jf. lov nr. 235 af 8. april 1992,  

 foretages følgende ændringer:
 1. I § 1, stk. 5 og 7, ændres  

 »skatteministeren« til: »finansministeren«.
 2. § 4 affattes således:
»§ 4. Skatteministeren  

 fører tilsyn og kontrol med selskabets virksomhed.
Nærmere  

 regler herom kan fastsættes i bevillingen.
Omkostningerne ved tilsynet  

 og kontrollen bæres af selskabet, og skatteministeren kan  

 fastsætte regler om gebyrer til dækning af disse  

 omkostninger.
Stk. 2. Skatteministeren kan give selskabet påbud med  

 henblik på at sikre overholdelsen af denne lov og bevillingen samt  

 bestemmelser udstedt i medfør af denne lov.« § 3 Lov om væddeløb i forbindelse med heste- og  

 hundevæddeløb, jf. lov nr. 454 af 31. maj 2000, som ændret  

 ved lov nr. 1029 af 22. november 2000, ophæves.
§ 4 Stk. 1. Loven træder i kraft dagen efter  

 bekendtgørelse i Lovtidende, jf. dog stk. 2 og 3.
 Stk. 2. Tips- og lottolovens § 1 A, stk. 4, jf.  

 denne lovs § 1, nr. 1, træder i kraft den 1. august 2003.
 Stk. 3. § 1, nr. 7 og 13, træder i kraft den 1.  

 januar 2004.
§ 5 Stk. 1. Beregning af de udlodninger, der efter lovens  

 ikrafttrædelse vil ske i 2003 til de berettigede modtagere, vil blive  

 foretaget således, at den samlede udlodning for 2003 vil være i  

 overensstemmelse med fordelingsprocenterne i tips- og lottolovens § 6 A,  

 stk. 1, jf. denne lovs § 1, nr. 7, og fordelingsprocenterne i  

 § 1, nr. 8-11, for det overskud, jf. dog stk. 2, på indtil  

 1.560 mio. kr., der fremkommer efter udredelsen af statsafgiften, gevinsterne  

 og udgifterne til administration, afskrivning, henlæggelse m.v. samt  

 dividende.
 Stk. 2. Det i stk. 1 nævnte overskud omfatter ikke  

 overskud af spil, der foregår på Færøerne i 2003.  

 Dette overskud tilfalder Færøerne, som fordeler overskuddet til  

 almennyttige formål.
 Stk. 3. Acontobeløbet på 1,65 mio. kr.  

 vedrørende 1. kvartal 2003, som udbetales til Færøerne  

 primo januar 2003 efter tips- og lottolovens hidtil gældende § 6  

 A, stk. 1, tilfalder Færøerne.
Bemærkninger til lovforslaget Almindelige bemærkninger 1. Lovforslagets formål Formålet med lovforslaget er dels at  

 afbøde virkningerne for hestevæddeløbssporten af, at  

 garantiordningen med Dansk Tipstjeneste er udløbet og dermed medvirke  

 til at fastholde en sport, der giver attraktive spilobjekter, dels at  

 modvirke en udhuling af Tipstjenestens spillegrundlag gennem en modernisering  

 af forbud mod formidling og markedsføring af ulovlige spil.
Disse formål er i overensstemmelse med et udbredt  

 ønske blandt de organisationer, som i dag modtager tips- og  

 lottomidler.
Organisationerne har ønsket at bidrage økonomisk  

 med midler til hestevæddeløbssporten gennem en omfordeling af  

 tips- og lottomidlerne, således at der fortsat kan drives  

 hestevæddeløbssport   men inden for en snævrere  

 økonomisk ramme end da Tipstjenesten i 2000 købte aktiviteterne  

 i hestevæddeløbssportens spilleselskab DanToto.
 Regeringen har lyttet til organisationerne, og  

 lovforslaget er i overensstemmelse med forslag, som er kommet fra  

 organisationerne.
 Det vurderes, at de foreslåede regler vil kunne  

 medvirke til, at hestevæddeløbssporten kan fortsætte som  

 en bæredygtig aktivitet i Danmark.
 Efter forslaget sker dette ved, at  

 hestevæddeløbssporten medtages i fordelingen af tips- og  

 lottomidlerne.
 Formålet med lovforslaget er endvidere at  

 modernisere straffebestemmelserne vedrørende formidling og udbud af  

 spil, således at der blandt andet også tages hensyn til  

 udviklingen vedrørende udbud af ulovlige spil over internettet.
 Der er desuden forslag om at samle myndighedsopgaver i  

 ToldSkat.
2. Lovforslagets indhold For det første foreslås, at det  

 overskud, der i dag dannes ved væddemål på  

 hestevæddeløb, vil blive tilført overskuddet i Dansk  

 Tipstjeneste A/S (i det følgende benævnt Tipstjenesten) og  

 udloddet sammen med de øvrige tips- og lottomidler.
 For det andet foreslås dog, at den enkelte  

 hestevæddeløbsbane beholder det overskud, der dannes ved  

 totalisatorspil på denne bane.
For det tredje foreslås, at  

 hestevæddeløbssporten tilføres yderligere midler fra  

 Tipstjenestens overskud.
Disse yderligere midler foreslås finansieret  

 dels ved en omfordeling inden for Kulturministeriets,  

 Undervisningsministeriets og Miljøministeriets puljer, dels ved, at  

 Færøerne ikke længere skal modtage midler fra  

 Tipstjenestens overskud.
 For det fjerde foreslås, at  

 Færøerne får overskuddet fra spillene på  

 øerne uden dansk statsafgift.
 For det femte foreslås en ny model for  

 beregning af udlodningen til Tipstjenestens overskudsmodtagere, således  

 at de opnår større sikkerhed for det fremtidige  

 udlodningsniveau.
 For det sjette foreslås, at lov om  

 væddemål i forbindelse med heste- og hundevæddeløb  

 sammenskrives med lov om visse spil, lotterier og væddemål.  

 Førstnævnte lov benævnes i det følgende  

 væddeløbsloven, og sidstnævnte lov benævnes tips- og  

 lottoloven.
 For det syvende foreslås, at  

 straffebestemmelserne vedrørende formidling og udbud af spil  

 moderniseres i forbindelse med sammenskrivningen af de to love.
 For det ottende er medtaget forslag, der skaber det  

 legale grundlag for at fastholde Tipstjenestens, DanTotos og Klasselotteriets  

 betaling for kontrollen med afvikling af spillene efter flytning af  

 kontrollen.
Efter forslaget indføres den nye  

 fordelingsnøgle for 2003 og følgende år.
Den  

 øvrige del af lovforslaget får virkning ved lovens  

 ikrafttræden senere i 2003. Statsafgiften af spil på  

 Færøerne ophæves den 1. august 2003, og den nye model for  

 beregning af udlodning til Tipstjenestens overskudsmodtagere træder i  

 kraft den 1. januar 2004.
Baggrund I maj 2000 vedtog Folketinget lovgivning, som var  

 nødvendig for, at hestevæddeløbssporten og Tipstjenesten  

 kunne gennemføre en handel, hvorved Tipstjenesten købte  

 aktiviteterne i hestevæddeløbssportens spilleselskab, DanToto  

 A/S (DanToto), og dermed overtage rettigheden til at udbyde spil i  

 forbindelse med hestevæddeløb.
 Tipstjenestens betaling for spilleselskabet og for  

 rettigheden til at udbyde spil på hestevæddeløb skete dels  

 ved en engangssum, dels løbende i form af overskudsandel fra  

 DanToto.
 Med ovennævnte lovgivning fik Tipstjenestens nye  

 datterselskab med virkning fra 1. juli 2000 bevilling til at udbyde nationale  

 væddemål i forbindelse med heste- og hundevæddeløb  

 på både danske og udenlandske væddeløbsbaner.
I overensstemmelse med den nye lovgivning oprettedes  

 Hestevæddeløbssportens Finansieringsfond.
Denne fond fordeler  

 den årlige betaling til væddeløbsbanerne, til avlsarbejde,  

 uddannelser m.v.
Den afgift, som Tipstjenestens datterselskab skulle betale  

 til staten, blev fastsat til 11 pct. af hele den månedlige  

 bruttospilleindtægt og en tillægsafgift på 19 pct. af den  

 månedlige bruttospilleindtægt over 16,7 mill. kr.
Afgiften af  

 bruttospilleindtægten indtil 16,7 mill. kr. svarede til afgiftsniveauet  

 for den daværende totalisatorafgift i forbindelse med  

 hestevæddeløb.
Afgiften på i alt 30 pct. af  

 bruttospilleindtægten over 16,7 mill. kr. svarede til afgiften af  

 Tipstjenestens bookmakerspil.
Som et led i handelen blev der etableret en ordning med et  

 garanteret beløb fra Tipstjenestens side.
Denne ordning skulle  

 gælde for en 2-årig periode og udløb med udgangen af 1.  

 halvår 2002.
 Udviklingen i indtægterne fra spil på  

 hestevæddeløb har vist sig at være mindre end forventet,  

 da Tipstjenesten overtog DanToto i 2000.
 Efter de gældende regler sker udlodningen af midler  

 fra Tipstjenesten på grundlag af selskabets overskud, og udlodningen  

 maksimeres til et loft på i alt 1.250 mill. kr. (1995-niveau). Dette  

 beløb reguleres årligt med stigningen i reguleringstallet efter  

 personskattelovens § 20.
 Tipstjenestens overskud fordeles mellem flere  

 ressortministerier.
 Herudover er midler til Færøerne og  

 Grønland omfattet af fordelingsnøglen.
 Den gældende fordelingsnøgle fremgår af  

 tabel 4 og 5 nedenfor.
 Det foreslås, at hestevæddeløbssporten  

 skal modtage midler via fordelingsnøglen, og at midlerne til denne  

 sport fordeles af Kulturministeriet via Hestevæddeløbssportens  

 Finansieringsfond.
Midler til hestevæddeløbssporten Det vurderes, at hestevæddeløbssporten samlet  

 har behov for et beløb på ca. 90 mill. kr.
Tabel 1 nedenfor  

 viser, at ca. 15 mill. kr. af dette beløb skønsmæssigt  

 vil kunne henføres til overskuddet ved spil på banerne, og at de  

 resterende ca. 75 mill. kr. skal komme fra tips- og lottomidlerne.
Da de  

 foreslåede regler om fordelingsnøglen skal have virkning fra og  

 med 1. januar 2003, vil den nye fordelingsnøgle således have  

 virkning for hele 2003 og efterfølgende år.
 Tabel 1. Midler til  

 hestevæddeløbssporten.
 Mill. kr.
2001-niveau Overskud fra baneomsætningen 15 Beløb fra tips- og lottomidlerne 75 I alt 90 Af de ca. 75 mill. kr., som  

 hestevæddeløbssporten skal modtage fra tips- og lottomidlerne,  

 kommer ca. 35 mill. kr. fra DanTotos overskud, ca. 16 mill. kr. fra de  

 midler, som hestevæddeløbssporten modtager i dag via  

 Kulturministeriets midler til kulturelle formål og ca. 24 mill. kr. fra  

 nogle af de øvrige tips- og lottomodtagere, jf. tabel 2.
 Tabel 2. Finansiering af  

 hestevæddeløbssporten.
 Mill. kr.
2001-niveau DanTotos overskud til fordeling på Tips- og lottoloven 35 Nuværende tips- og lottomidler 16 Beløb fra øvrige tips- og  

 lottomodtagere 24 I alt 75 Omfordeling af tips- og lottomidler De forøgede midler til  

 hestevæddeløbssporten finansieres ved en omfordeling inden for  

 Kulturministeriets, Undervisningsministeriets og Miljøministeriets  

 puljer og ved, at Færøernes pulje bortfalder.
 Der foreslås følgende omfordeling af tips- og  

 lottomidlerne:
 Tabel 3. Omfordeling af tips- og lottomidler  

 (Finansieringselementer).
 Mill. kr.
2001-niveau Kulturministeriet - Danmarks Idræts-Forbund (DBU) 5,00 - Danske Gymnastik- og Idrætsforeninger  

 (Skytteforeningerne m.fl.) 7,00 - Hestevæddeløbssportens andel af puljen til  

 kulturelle formål 1) 15,60 - Kulturelle formål 5,65 Undervisningsministeriet - Ungdomsformål (Dansk Ungdoms  

 Fællesråd) 3,00 Miljøministeriet - Friluftsrådet 2,00 Færøerne 6,80 I alt 45,05 1) Tilgår hestevæddeløbssporten i dag, og  

 skal ikke finansieres, men omfordeles.
Desuden fjernes begrænsningerne  

 vedrørende anvendelsen af midlerne.
Af den samlede omfordeling skal  

 hestevæddeløbssporten modtage ca. 40 mill. kr.
De resterende  

 midler tilfalder Kulturministeriets pulje og skal anvendes til andre  

 kulturelle formål.
Den nye fordelingsnøgle Forslaget til ændring af tips- og lottolovens  

 fordelingsnøgle er udarbejdet på baggrund af 2001-regnskabstal,  

 der er det senest afsluttede regnskabsår.
Fastsættelsen af de  

 foreslåede fordelingsprocenter er vist i tabel 4.  

 Hestevæddeløbssporten er her placeret med sin egen pulje under  

 Kulturministeriet.
Forslaget medfører en stigning i  

 udlodningsbeløbet som følge af, at  

 hestevæddeløbssporten medbringer ca. 35 mill. kr. til fordeling.  

 Procenterne for de overskudsmodtagere, der ikke skal bidrage til  

 finansieringen af hestevæddeløbssporten, er korrigeret  

 således, at de vil modtage det samme beløb sammenlignet med, at  

 overskuddet fra hestevæddeløbssporten ikke blev udloddet via  

 Tipstjenesten.
De oprindelige overskudsmodtagere får generelt set  

 lavere tildelingsprocenter med enkelte undtagelser.
Eksempelvis stiger  

 tildelingsprocenten for »Landsdækkende oplysningsforbund m.fl.« og  

 »Undervisning og folkeoplysning« under Undervisningsministeriet, hvilket  

 skyldes finansieringsbidraget til hestevæddeløbssporten fra  

 »Ungdomsformål (Dansk Ungdoms Fællesråd)«, jf. tabel 3.
 Da hestevæddeløbssporten placeres under  

 Kulturministeriet, stiger ministeriets samlede tildelingsprocent, men som  

 følge af, at hestevæddeløbssporten tildeles flere midler,  

 jf. tabel 3, vil de øvrige overskudsmodtagere under Kulturministeriet  

 opleve et fald i tildelingsprocenten efter den nye  

 fordelingsnøgle.
 Tabel 4. Den ændrede fordelingsnøgle på  

 grundlag af 2001.
Gældende regler Forslag1) 2001 2001 Pct.
 Mill. kr.
 Pct.
 Mill. kr.
Kulturministeriet 64,1 867,9 65,85 914,7 - Team Danmark 8,0 69,4 7,59 69,4 - Danmarks Idræts-Forbund 27,0 234,3 25,07 229,3 - Danske Gymnastik- og Idrætsforeninger 24,9 216,1 22,86 209,1 - Dansk Firmaidrætsforbund 3,6 31,2 3,41 31,2 - Lokale- og anlægsfonden 7,7 66,8 7,30 66,8 - Hestevæddeløbssporten - - 8,20 75,0 - Kulturelle formål2) 28,8 250,0 25,57 233,9 Undervisningsministeriet 13,1 177,4 12,56 174,5 - Ungdomsformål 63,9 113,4 63,30 110,5 - Landsdækkende oplysningsforbund m.fl.
23,7 42,0 24,08 42,0 - Undervisning og folkeoplysning 12,4 22,0 12,62 22,0 Miljøministeriet 3,6 48,7 3,36 46,7 Socialministeriet 10,6 143,5 10,33 143,5 - Handicaporganisationer og  foreninger 47,0 67,4 46,97 67,4 - Ældreorganisationer 15,0 21,5 14,98 21,5 - Landsdækkende frivillige organisationer 30,0 43,1 30,04 43,1 - Særlige sociale formål 8,0 11,5 8,01 11,5 Indenrigs- og Sundhedsministeriet 3,0 40,6 2,92 40,6 Ministeriet for Videnskab, Teknologi og  

 Udvikling 0,4 5,4 0,39 5,4 Finansministeriet 3,8 51,5 3,71 51,5 - Landsdækkende almennyttige organisationer 76,1 39,2 76,12 39,2 - Andre almennyttige formål 23,9 12,3 23,88 12,3 Grønland 0,9 12,2 0,88 12,2 Færøerne 0,5 6,8 0,00 0,0 Udlodning i alt3) 100,0 1.354,0 100,00 1.389,0 Anm.: Som følge af afrunding kan enkelte elementer  

 afvige fra totalen.
 1)	Inkl. overskud fra DanToto.
 2)	Kulturministeriet bidrager med 5,65 mill. kr. fra kulturelle  

 formål foruden 15,6 mill. kr., som hestevæddeløbssporten  

 får i dag, samt modtager en ekstra tildeling på 5,05 mill. kr.  

 Nettovirkningen er ca. 16 mill. kr.
 3)	Tipstjenestens overskud til udlodning er inkl. rentekompensation  

 på maksimalt 20 mill. kr., der udbetales i året efter  

 regnskabsåret.
Rentekompensationen dækker over det  

 rentetab, som overskudsmodtagerne kan få i forbindelse med  

 Tipstjenestens halvårlige acontobetalinger til staten.
Kompensationen  

 ydes med op til 20 mill. kr., dog således at den samlede udlodning ikke  

 overstiger udlodningsloftet på 1.250 mill. kr. (1995-niveau) reguleret  

 med personskattelovens § 20. Kompensationen indgår i reguleringen  

 af overskuddet til modtagerne efter regnskabsårets afslutning.
 I tabel 5 er vist udviklingen i tips- og lottomidlerne for  

 perioden 1999-2003 inkl. de foreslåede fordelingsprocenter for  

 2003.
 Med udgangspunkt i Tipstjenestens budgetterede overskud  

 for 2002 forventes overskuddet til fordeling i 2002 at blive ca. 1,3 mia. kr.  

 Det samlede overskud til udlodning i 2003 er skønsmæssigt  

 anslået til knap 1,4 mia. kr., svarende til niveauet for 2002  

 korrigeret for, at hestevæddeløbssporten indgår på  

 fordelingsnøglen, og at Tipstjenestens garantiforpligtigelse samt  

 overskud af spil, der foregår på Færøerne,  

 bortfalder.
Tabel 5. Udlodning af tipsmidler.
Gældende regler  

 1999-2002. Forslag 2003 Gældende regler Forslag 1999 2000 2001 20021) 20031) Pct.
 Mill. kr.
 Pct.
 Mill. kr.
Kulturministeriet 64,1 839,8 906,4 867,9 846,1 65,85 905,4 - Team Danmark 8,0 67,2 72,5 69,4 67,7 7,59 68,7 - Danmarks Idræts-Forbund 27,0 226,7 244,7 234,3 228,4 25,07 227,0 - Danske Gymnastik- og Idrætsforeninger 24,9 209,1 225,7 216,1 210,7 22,86 207,0 - Dansk Firmaidrætsforbund 3,6 30,2 32,6 31,2 30,5 3,41 30,9 - Lokale- og anlægsfonden 7,7 64,7 69,8 66,8 65,1 7,30 66,1 - Hestevæddeløbssporten - - - - - 8,20 74,2 - Kulturelle formål 28,8 241,9 261,1 250,0 243,7 25,57 231,5 Undervisningsministeriet 13,1 171,6 185,3 177,4 172,9 12,56 172,7 - Ungdomsformål 63,9 109,7 118,4 113,4 110,5 63,30 109,3 - Landsdækkende oplysningsforbund m.fl.
23,7 40,7 43,9 42,0 41,0 24,08 41,6 - Undervisning og folkeoplysning 12,4 21,3 23,0 22,0 21,4 12,62 21,8 Miljøministeriet 3,6 47,2 50,9 48,7 47,5 3,36 46,2 Socialministeriet 10,6 138,9 149,9 143,5 139,9 10,33 142,0 - Handicaporganisationer og  foreninger 47,0 65,3 70,5 67,4 65,8 46,97 66,7 - Ældreorganisationer 15,0 20,8 22,5 21,5 21,0 14,98 21,3 - Landsdækkende frivillige organisationer 30,0 41,7 45,0 43,1 42,0 30,04 42,7 - Særlige sociale formål 8,0 11,1 12,0 11,5 11,2 8,01 11,4 Indenrigs- og Sundhedsministeriet 3,0 39,3 42,4 40,6 39,6 2,92 40,2 Ministeriet for Videnskab, Teknologi og  

 Udvikling 0,4 5,2 5,7 5,4 5,3 0,39 5,4 Finansministeriet 3,8 49,8 53,7 51,5 50,2 3,71 51,0 - Landsdækkende almennyttige organisationer 76,1 37,9 40,9 39,2 38,2 76,12 38,8 - Andre almennyttige formål 23,9 11,9 12,8 12,3 12,0 23,88 12,2 Grønland 0,9 11,8 12,7 12,2 11,9 0,88 12,1 Færøerne 0,5 6,6 7,1 6,8 6,6 0,00 0,0 Udlodning i alt2) 100,0 1.310,1 1.414,1 1.354,0 1.320,0 100,00 1.375,0 Anm.: Som følge af afrunding kan enkelte elementer  

 afvige fra totalen.
 1)	Skøn / budgettal.
 2)	Tipstjenestens overskud til udlodning er inkl. rentekompensation  

 på maksimalt 20 mill. kr., der udbetales i året efter  

 regnskabsåret.
 Overordnet er der en beskeden vækst i  

 udlodningerne set over perioden fra 1999 til 2003 for overskudsmodtagerne med  

 enkelte undtagelser.
 Det skønnes, at hovedparten af overskudsmodtagerne  

 fra 2002 til 2003 vil få en beskeden stigning i beløbet fra  

 tips- og lottomidlerne som følge af væksten i Tipstjenestens  

 overskud.
Færøerne Færøerne udgår af  

 fordelingsnøglen i loven.
Dermed bortfalder et beløb på  

 skønsmæssigt 6,5-7 mill. kr.
Færøerne beholder efter forslaget overskuddet  

 fra spillene på Færøerne samtidig med, at statsafgiften  

 for disse spil ophæves.
Samlet skønnes dette at medføre  

 et årligt beløb til Færøerne i  

 størrelsesordenen 6 mill. kr.
Derudover påtænkes  

 skrabespillet indført i nær fremtid, hvilket kan medføre  

 flere midler til øerne.
Det nye loft for udlodning Organisationerne har i forbindelse med ændringen af  

 fordelingsnøglen i tips- og lottoloven foreslået, at  

 udlodningsloftet også ændres således, at tips- og  

 lottomodtagerne i dårlige tider får suppleret  

 tipsoverskuddet med midler fra statskassen, mens de i gode tider  

 skal aflevere en del af overskuddet til statskassen.
På denne baggrund  

 foreslås, at:
 1.	Udlodningen til Tipstjenestens overskudsmodtagere fastsættes  

 med udgangspunkt i Tipstjenestens faktiske overskud i 2003, tillagt et  

 beløb på 20 mill. kr. svarende til den forventede  

 rentekompensation i 2003. Dette loft reguleres årligt med udviklingen i  

 reguleringstallet efter personskattelovens § 20.
2.	Forskellen mellem det fastsatte beløb og Tipstjenestens  

 realiserede overskud vil blive opgjort for 2004 og efterfølgende  

 år.
Hvis Tipstjenestens overskud er mindre end det fastsatte  

 beløb, kompenseres overskudsmodtagerne med 50 pct. af forskellen via  

 finansloven, mens de modtager 50 pct. af forskellen, hvis Tipstjenestens  

 overskud overstiger det fastsatte beløb.
De gældende regler i tips- og lottoloven  

 fastsætter et loft for udlodning til modtagerne af Tipstjenestens  

 overskud inkl. rentekompensation.
Loftet udgør 1.560 mill. kr. i 2003.  

 Hvis Tipstjenestens overskud overstiger loftet, tilfalder det overskydende  

 beløb staten.
I perioden 1999-2003 er forskellen mellem  

 udlodningsbeløbet og udlodningsloftet blevet forøget, jf. tabel  

 6.
 Tabel 6. Udviklingen i Tipstjenestens overskud,  

 rentekompensationen og udlodningsloft 1999-2003.
 Mill. kr.
1999 2000 2001 2002 2003 Tipstjenestens overskud 1.295 1.402 1.334 1.3001) 1.3551) Rentekompensation 15 12 202) 202) 202) Udlodning i alt 1.310 1.414 1.354 1.320 1.375 Udlodningsloft 1.365 1.414 1.463 1.508 1.560 1)	Skøn baseret på Tipstjenestens budget for  

 2002.
2)	Maksimal rentekompensation.
Rentekompensationen blev indført  

 fra og med regnskabsåret 1999 og udbetales i året efter  

 regnskabsåret.
 Det foreslås, at beregningsgrundlaget  

 for udlodningen af Tipstjenestens overskud fra og med 2004 fastsættes  

 med udgangspunkt i overskuddet for regnskabsåret 2003 tillagt et  

 beløb på 20 mill. kr. svarende til den forventede  

 rentekompensation for 2003. Dette beløb, der i det følgende  

 benævnes udlodningsloft, reguleres årligt med udviklingen i  

 reguleringstallet efter personskattelovens § 20.
 Forslaget betyder, at rentekompensationen fra og med 2004  

 er indregnet i det fremtidige udlodningsloft.
 Finansministeren og skatteministeren afgiver inden  

 udgangen af folketingsåret 2007-08 en redegørelse med henblik  

 på en eventuel revision af det nye loft for udlodning.
Modernisering af straffebestemmelser I forbindelse med sammenskrivningen af  

 hestevæddeløbsloven med tips- og lottoloven er der behov for at  

 præcisere og modernisere forbudet mod udbud og formidling af deltagelse  

 i ulovlige spil.
 Den tekniske udvikling har i de senere år gjort, at  

 spillerne uden større anstrengelse på internettet kan deltage i  

 spil, som ikke er underlagt kontrol af de danske myndigheder.
Ændringen af straffebestemmelsen skal derfor sikre,  

 at loven også i fremtiden kan hindre udbredelsen af ludomani og den  

 økonomiske kriminalitet, der ofte følger med udbud af spil om  

 penge.
Herudover skal loven beskytte forbrugerne mod deltagelse i spil, der  

 ikke er underlagt de samme krav om sikkerhed, præmieindbetaling m.m.  

 som de tilladte spil.
Tilsyn og kontrol med afvikling af spil 1. Tipstjenesten og DanToto Efter den gældende § 4 i tips- og lottoloven  

 drager skatteministeren omsorg for fornødent tilsyn og kontrol med  

 Tipstjenestens afvikling af spil, lotterier og væddemål.
Til at  

 udøve dette tilsyn har skatteministeren nedsat Statskontrollen, der  

 ligeledes har det tilsvarende tilsyn med DanTotos afvikling af  

 væddemål på heste- og hundevæddeløb, jf.  

 § 7 i væddeløbsloven.
Statskontrollens opgave er at varetage statens og  

 spillernes interesser ved afviklingen af spillene.
Opgaven løses i  

 korte træk ved at:
1.	udøve kontrol med fordelingen af indskud og  

 præmiebeløb, således at det sikres, at spillene er i  

 overensstemmelse med lovgivningen, 2.	foretage overvågning af alle lodtrækninger i forbindelse  

 med afvikling af spillene, herunder udtrækning af  

 erstatningsresultater, 3.	foretage afgørelser vedrørende protester fra spillerne  

 om præmieudbetalingen.
Statskontrollen er fysisk placeret i Tipstjenestens  

 ejendom, og udgifterne til dens virke, herunder aflønning af  

 medarbejderne, afholdes fuldt ud og direkte af Tipstjenesten og DanToto.
Det  

 er regeringens opfattelse, at dette på længere sigt ikke er  

 optimalt for at sikre kontrollens fornødne uafhængighed af  

 Tipstjenesten og DanToto.
 Det er derfor regeringens opfattelse, at Statskontrollen  

 bør flyttes fra Tipstjenesten.
Med den nye lov på spilleautomatområdet har  

 Skatteministeriet med virkning fra 1. januar 2001 oprettet en enhed i  

 ToldSkat, Spillemyndigheden, der i første omgang skal varetage  

 administrationen med udstedelse af tilladelser til og kontrol med  

 spilleautomatområdet.
Der er således etableret en særlig  

 enhed, der har fokus på spillemarkedet.
Det er regeringens opfattelse, at det er  

 hensigtsmæssigt at samle de kontrolopgaver, der ligger i  

 Spillemyndigheden og Statskontrollen, under ét i Spillemyndigheden, da  

 der derved kan opbygges en fælles ekspertise, hvor bl.a. kontrollen med  

 store dele af spillemarkedet kan ses i sammenhæng.
En sådan  

 samling ligger også i forlængelse af, at Statskontrollen allerede  

 i dag er under instruktion af Spillemyndigheden.
Omkostningerne for Statskontrollens virke betales som  

 nævnt fuldt ud af Tipstjenesten og DanToto.
Det er hensigten, at dette  

 stadig skal være gældende efter en flytning af Statskontrollen  

 til Spillemyndigheden.
Dette er baggrunden for forslaget om, at  

 skatteministeren kan fastsætte gebyrer for kontrol og tilsyn med  

 afviklingen af spil, lotterier og væddemål i Tipstjenesten og  

 DanToto.
 De nuværende medarbejdere i Statskontrollen vil med  

 forslaget skulle ansættes i ToldSkat, hvilket vil ske efter reglerne i  

 lov om lønmodtageres retsstilling ved virksomhedsoverdragelse, jf.  

 lovbekendtgørelse nr. 710 af 20. august 2002.
2. Klasselotteriet I § 4 i lov om Det Danske Klasselotteri A/S er det  

 bestemt, at skatteministeren fører tilsyn og kontrol med selskabets  

 virksomhed.
Ledelse og tilsyn med Det Danske Klasselotteris  

 trækninger foretages af kontrollanter   Tilsynet   fra ToldSkat.  

 Tilsynet overværer og kontrollerer, at trækningsprogrammet  

 anvendes og indlæses i trækningssystemet, og at de af Tilsynet  

 fra Notarialkontoret modtagne trækningscifre indtastes.
Når  

 trækningen er gennemført, får Tilsynet udleveret diverse  

 kontrollister.
Herudover udarbejder en ekstern konsulent efterfølgende  

 en analyse af trækningen.
Analysen sendes til Tilsynet.
 På tilsvarende vis som for Statskontrollen afholdes  

 udgifterne til dette tilsyn fuldt ud og direkte af Klasselotteriet.
Det er hensigten at placere ansvaret for varetagelsen af  

 disse opgaver i Spillemyndigheden, og at udgiften fortsat skal afholdes af  

 Klasselotteriet.
Dette er baggrunden for forslaget om, at skatteministeren  

 kan fastsætte gebyrer for kontrol og tilsyn med afviklingen af  

 klasselotteriet.
I modsætning til medarbejderne i Statskontrollen er  

 medarbejderne i Tilsynet allerede ansat i ToldSkat.
Det bemærkes i den  

 forbindelse, at omfanget af tilsynsopgaven ikke svarer til  

 fuldtidsbeskæftigelse.
3. Økonomiske konsekvenser for stat, amter og kommuner Lovforslaget skønnes at medføre et  

 årligt provenutab på ca. 2,5 mill. kr.
For 2003 vedrører  

 provenutabet både bortfald af statsafgiften på Tipstjenestens  

 spil på Færøerne pr. 1. august og et acontobeløb  

 til Færøerne på 1,65 mill. kr., der bliver endeligt.
For  

 2004 og efterfølgende år vedrører provenutabet alene  

 statsafgiften.
Desuden skønnes lovforslaget at medføre et  

 årligt rentetab i størrelsesordenen en halv til en hel million  

 kroner som følge af bl.a. acontoudbetalingerne til  

 hestevæddeløbssporten.
 For finansåret 2003 skønnes lovforslaget at  

 medføre et provenutab i størrelsesordenen 3 mill. kr.
 Provenuvirkningen for staten af forslaget om  

 fastsættelse af et nyt udlodningsloft fra og med 2004 vil afhænge  

 af udviklingen i Tipstjenestens overskud og udviklingen i reguleringstallet  

 efter personskattelovens § 20. Hvis overskuddet stiger mere end  

 udviklingen i reguleringstallet efter personskattelovens § 20, vil  

 forslaget medføre en provenugevinst for staten, mens forslaget vil  

 kunne medføre et provenutab, hvis overskuddet er mindre end det nye  

 fastsatte udlodningsloft, jf. tabel 7, der viser regneeksempler for  

 udviklingen i Tipstjenestens overskud i årene fra 2003 til 2005.  

 Reguleringen af det foreslåede udlodningsloft er i regneeksemplet  

 fastsat til 3,5 pct. årligt.
Det bemærkes, at den endelige regulering af  

 beløbene til overskudsmodtagerne fra Tipstjenestens overskud  

 foregår i året efter regnskabsåret.
Eksempelvis vil den  

 endelige regulering af overskuddet i 2004 ske i 2005.
Tabel 7 Regneeksempler for provenu ved nyt udlodningsloft  

 og udvikling i Tipstjenestens overskud Mill. kr.
Nyt udlodnings- loft1) Stigning i Tipstjenestens overskud 2) Bortfald af rentekompensation Samlet provenuvirkning i forhold til  

 gældende regler 0 pct.
 2 pct.
 4 pct.
0 pct.3) 2 pct. 3) 4 pct. 3) 2003 - 1.355 1.355 1.355 - - - - 2004 1.424 1.355 1.382 1.409 - - - - 2005 1.473 1.355 1.410 1.466 20 -15 -1 13 2006 - - - - 20 -39 -12 16 Anm.: ¸  

 =provenutab 1) Inklusiv rentekompensation på 20 mill. kr.
Loftet er reguleret  

 med 3,5 pct. årligt.
 2) Med udgangspunkt i Tipstjenestens budget for 2002 inkl. overskud fra  

 hestevæddeløbssporten mv. (ekskl. rentekompensation).
 3) Provenuvirkning ved forskellige stigningsprocenter for Tipstjenestens  

 overskud.
 Hvis Tipstjenestens overskud er uændret  

 fra 2003 til 2005 vil staten i det viste regnestykke få et provenutab i  

 2005 og i efterfølgende år, da staten skal finansiere halvdelen  

 af forskellen mellem det faktiske overskud og det nye udlodningsloft.
 Såfremt overskuddet i Tipstjenesten stiger med 4  

 pct. årligt, vil staten få et merprovenu i 2005 på ca. 13  

 mill. kr. stigende til ca. 16 mill. kr. i 2006.
4. Administrative konsekvenser for stat, amter og kommuner En flytning af Statskontrollen til Spillemyndigheden  

 skønnes at ville medføre et øget ressourcetræk  

 på op mod 10 årsværk svarende til ca. 3,5 mill. kr. i  

 lønudgifter samt overhead på 1 mill. kr. eller i alt ca. 4,5
mill. kr.
Hertil kommer særlige løbende udgifter til edb  

 m.v. på ca. 1,3 mill. kr. årligt.
De samlede løbende  

 merudgifter for ToldSkat skønnes således at ville udgøre  

 5,8 mill. kr. årligt, hvilket beløb vil blive søgt  

 optaget som løbende årlige udgifter på forslag til  

 finanslov for 2004 under § 09.21.01. ToldSkat.
I det omfang det er  

 muligt at skønne over udviklingsomkostninger samt andre  

 engangsomkostninger, vil disse udgifter ligeledes blive optaget på  

 finanslovsforslaget.
 Udviklingsomkostninger samt andre engangsomkostninger, som  

 det ikke er muligt at skønne over på forhånd, vil blive  

 indarbejdet i Skatteministeriets rammer på de efterfølgende  

 årlige finanslovsforslag.
 Det forventes, at Statskontrollen overføres til  

 ToldSkat pr. 1. juli 2003, hvorfor et beløb på 2,9 mill.  

 kr. vil blive søgt optaget på forslag til lov om  

 tillægsbevilling for 2003.
 Udgifterne til tilsyn og kontrol med Klasselotteriet  

 skønnes at ville udgøre ca. 0,1 mill. kr. årligt, hvilket  

 beløb vil blive søgt optaget som løbende årlige  

 udgifter på forslag til finanslov for 2004.
 Dette tilsyn forventes overtaget med virkning fra starten  

 af et nyt lotteri og formentlig pr. september/oktober 2003. Under hensyn til  

 beløbets størrelse vil der ikke blive søgt optaget et  

 beløb på forslag til lov om tillægsbevilling for 2003.
Tidspunktet for omlægningen af Statskontrollen og  

 kontrollen med Klasselotteriet vil blive fastsat efter nærmere  

 drøftelse med de berørte selskaber.
Sker overførslen  

 på andre tidspunkter end nævnt ovenfor, vil udgifter til  

 optagelse på lov om tillægsbevilling for 2003 blive korrigeret  

 tilsvarende.
 Det er hensigten at fastsætte gebyrer for  

 Tipstjenesten, DanToto og Klasselotteriet, der svarer til de udgifter, som  

 kontrollen med de enkelte selskaber udløser i ToldSkat, og disse  

 gebyrindtægter vil blive søgt optaget under Skatteministeriet  

 på henholdsvis forslag til finanslov for 2004 og forslag til lov om  

 tillægsbevilling for 2003.
Det er endvidere hensigten at fastsætte gebyrerne  

 for en 2-årig periode.
Første gang vil perioden dog løbe  

 fra overtagelsen af kontrollen til 31. december 2004. Ved fastsættelsen  

 af gebyrerne for perioden 1. januar 2004 til 31. december 2005 vil der blive  

 reguleret for mer- eller mindreudgifter i den forudgående periode, og  

 tilsvarende vil der ved fastsættelsen af gebyrerne fra 1. januar 2006  

 blive reguleret for udgifterne i forhold til gebyrerne i den  

 forudgående periode.
Der er således tale om, at betalingerne vil  

 fungere som acontobetalinger.
I det omfang udgifterne i ToldSkat i den løbende  

 periode afviger væsentlig fra de fastsatte gebyrer, vil det  

 påhvile ToldSkat at drøfte mer- eller mindreudgifterne med det  

 berørte selskab.
Herved sikres, at selskaberne har et løbende  

 indblik i det faktiske kontrol- og tilsynsomfang.
 For så vidt angår de for kontrollen  

 nødvendige udviklingsomkostninger og andre engangsomkostninger, som  

 det ikke er muligt at skønne over på forhånd, vil disse  

 blive afholdt af ToldSkat og efterfølgende pålagt  

 selskaberne.
 Den endelige fastsættelse af gebyrerne vil ske efter  

 forhandlinger med selskaberne.
 De øvrige forslag skønnes ikke at have  

 administrative konsekvenser for stat, amter og kommuner.
5. Økonomiske konsekvenser for erhvervslivet Det forventes, at forslaget om at tilføre midler  

 til hestevæddeløbssporten ved at medtage den på  

 fordelingsnøglen for tips- og lottomidler vil bidrage til, at  

 hestevæddeløbssporten kan få vendt den negative udvikling  

 således, at der også i fremtiden kan udbydes et attraktivt  

 totalisatorspil til gavn for de danske trav- og galopbaner, trænere og  

 opdrættere m.v.
Et attraktivt totalisatorspil vil også kunne  

 bidrage til en fortsat udvikling af Tipstjenestens overskud til gavn for de  

 øvrige overskudsmodtagere.
Omlægningen af kontrollen og udmøntning af  

 forslaget om fastsættelse af gebyrer for tilsyn og kontrol med  

 udøvelsen af virksomhed i Tipstjenesten, DanToto og Klasselotteriet  

 betyder i sig selv ikke ændrede omkostninger for selskaberne, da det  

 som udgangspunkt er den nuværende kontrol, der overføres til  

 ToldSkat.
Således har Tipstjenesten og DanToto for 2002 budgetteret med  

 udgifter på 6,0 mill. kr. og for 2003 med 5,6 mill. kr.
Hertil kommer årlige afskrivninger på 3,3  

 mill. kr., men selskaberne vil ikke fremover skulle foretage de  

 investeringer, der ligger til grund for afskrivningerne.
Disse udgifter vil i  

 stedet skulle afholdes af ToldSkat, men selskaberne vil blive pålagt at  

 betale et tilsvarende gebyr.
 Hertil kommer omkostninger i forbindelse med kontrol af  

 nyudviklede spil, som der ikke kan skønnes over for de kommende  

 år, men hvor selskaberne også vil blive pålagt at betale et  

 tilsvarende gebyr.
 Endvidere afholder Tipstjenesten og DanToto omkostningerne  

 ved flytning af Statskontrollen fra Tipstjenesten til ToldSkat.
 Klasselotteriets udgifter beløber sig i 2002 til  

 ca. 75.000 kr., svarende til de skønnede fremtidige udgifter ved  

 kontrollen med Klasselotteriet.
6. Administrative konsekvenser for erhvervslivet Lovforslaget har ingen administrative konsekvenser for  

 erhvervslivet.
7. Administrative konsekvenser for borgerne Lovforslaget har ingen administrative konsekvenser for  

 borgerne.
8. Miljømæssige konsekvenser Lovforslaget har ingen miljømæssige  

 konsekvenser.
9. Forholdet til EU-retten EF-domstolen har i en række domme fastslået,  

 at der på grund af de særlige forhold, der gør sig  

 gældende vedrørende udbud af spil, tilkommer de nationale  

 myndigheder et skøn, når der lovgives på området.  

 Dette skøn omfatter fastsættelsen af de fornødne  

 forskrifter til beskyttelse af deltagerne i spillet og mere generelt af  

 samfundsordenen under hensyn til hver enkelt medlemsstats socialt og  

 kulturelt betingede særegenheder.
Skønnet gælder  

 både de nærmere bestemmelser om tilrettelæggelsen af  

 spillene og omfanget af indsatserne og anvendelsen af det udbytte, de  

 afkaster.
Det tilkommer således ikke alene de nationale myndigheder at  

 afgøre, om det er nødvendigt at begrænse spil, men  

 også om de skal forbydes   dog under forudsætning af, at  

 sådanne begrænsninger ikke er diskriminerende.
Der henvises til  

 EF-domstolens domme i Schindler-sagen (sag C-275/92), i  

 Läärä-sagen (sag C124/97) og i Zenatti-sagen (sag  

 C-67/98).
 Disse domme indebærer, at selv om virksomhed, der  

 består i at give personer mulighed for mod betaling at deltage i  

 pengespil, er omfattet af EF-traktatens bestemmelser om fri udveksling af  

 tjenesteydelser, og national lovgivning om lotterier og andre pengespil  

 derfor skal være i overensstemmelse med EF-traktatens artikel 49 om  

 forbud mod restriktioner i den fri udveksling af tjenesteydelser mellem  

 medlemsstaterne, kan national lovgivning, der begrænser eller forbyder  

 lotterier og pengespil være lovlig, når den er begrundet i de  

 hensyn, EF-domstolen har anerkendt i dommene, og ikke er diskriminerende.
 Det foreslåede forbud mod udbud, formidling af  

 deltagelse i og markedsføring af spil, lotterier og  

 væddemål, der ikke lovligt kan udbydes her i landet, omfatter  

 ethvert spil, der ikke har opnået bevilling, uden hensyn til udbyderens  

 nationalitet eller spillets hjemsted, og forbudet indeholder derfor ikke  

 elementer af diskrimination.
Det overordnede formål med det foreslåede  

 forbud er at begrænse udbredelsen af ludomani og den økonomiske  

 kriminalitet, der ofte er forbundet med spil om penge, og at beskytte  

 forbrugerne mod at deltage i spil, der ikke er underlagt de samme krav om  

 sikkerhed og gevinstudbetaling, som de spil, der har opnået bevilling.  

 Endvidere tager forbudet sigte på at beskytte de tilladte spil, der er  

 underlagt krav om udlodning til almennyttige formål, mod konkurrence  

 fra rent kommercielle spil, der ikke er underlagt tilsvarende krav.
Disse  

 hensyn kan efter EF-domstolens praksis lovligt varetages ved  

 fastsættelsen af nationale regler på området, og  

 lovforslaget vurderes derfor at være i overensstemmelse med  

 EU-retten.
10. Samlet vurdering af konsekvenserne af lovforslaget I nedenstående oversigt gives en samlet vurdering af  

 konsekvenserne af lovforslaget.
Vurdering af konsekvenser af lovforslag Positive konsekvenser/mindreudgifter Negative konsekvenser/merudgifter Økonomiske konsekvenser for stat, kommuner og  

 amtskommuner Lovforslaget skønnes at medføre et årligt  

 provenutab i størrelsesordenen 3 mill. kr. som følge af, at  

 bl.a. statsafgiften ophæves for spil på Færøerne, og  

 et rentetab vedrørende acontoudbetalingerne til  

 hestevæddeløbssporten.
Dertil kommer en provenuvirkning  

 vedrørende det foreslåede udlodningsloft, der vil afhænge  

 af udviklingen i udlodningsloftet og Tipstjenestens overskud.
Provenutabet  

 vedrører alene staten.
 Finansårsvirkningen for 2003 skønnes til i  

 størrelsesordenen 3 mill. kr.
Administrative konsekvenser for stat, kommuner og  

 amtskommuner Et øget ressourceforbrug i staten, der dækkes af  

 gebyrindtægter.
Økonomiske konsekvenser for  

 erhvervslivet Forslaget forventes at kunne bidrage positivt til  

 hestevæddeløbssportens udvikling, så der også i  

 fremtiden kan udbydes et attraktivt totalisatorspil til gavn for både  

 hestevæddeløbssporten og de øvrige  

 overskudsmodtagere.
 Fastsættelse af gebyrer for tilsyn og kontrol med  

 udøvelsen af virksomhed i Tipstjenesten, DanToto og Klasselotteriet  

 medfører ikke i sig selv ændrede omkostninger for selskaberne,  

 da det som udgangspunkt er den nuværende kontrol, der overføres  

 til ToldSkat.
 Tipstjenesten og DanToto afholder omkostninger ved flytningen af  

 Statskontrollen fra Tipstjenesten til ToldSkat.
Administrative konsekvenser for  

 erhvervslivet Ingen Miljømæssige konsekvenser Ingen Administrative konsekvenser for borgerne Ingen Forholdet til EU-retten Lovforslagets forbud mod udbud og formidling af deltagelse i  

 spil, der ikke har bevilling efter dansk lovgivning, er omfattet af  

 EF-Domstolens bestemmelser om fri udveksling af tjenesteydelser.
Forbudet  

 indeholder dog ikke elementer af diskrimination og forfølger tvingende  

 almene hensyn, som er anerkendt af EF-Domstolen.
Forbudet er derfor i  

 overensstemmelse med EU-retten.
Bemærkninger til lovforslagets  

 enkelte bestemmelser Til § 1 Til nr. 1 Efter forslaget ophæves §§ 1 og 2 i lov om  

 visse spil, lotterier og væddemål (tips- og lottoloven), jf.  

 lovbekendtgørelse nr. 287 af 8. maj 2002.
 I stedet foreslås indsat nye §§ 1, 1 A og 2,  

 der er en sammenskrivning af de gældende regler i tips- og lottolovens  

 §§ 1 og 2 og §§ 1 og 2 i lov om væddemål i forbindelse  

 med heste- og hundevæddemål (væddeløbsloven), jf.  

 lov nr. 454 af 31. maj 2000, som ændret ved lov nr. 1029 af 22.  

 november 2000.
 Der foreslås ingen ændring af satserne for  

 afgift til staten, som i dag er fastsat i tips- og lottoloven og  

 væddeløbsloven.
Efter forslaget vil afgiftssatsen for spil, lotterier og  

 væddemål således fortsat udgøre 16 pct. af  

 indskudssummen.
Som efter de gældende regler er der dog undtagelser  

 herfra.
 Af bookmakerspil betales en afgift på 30 pct. af det  

 beløb, hvormed indskudssummen overstiger gevinsterne  

 (bruttospilleindtægten).
 Af væddemål på heste- og  

 hundevæddeløb betales en månedlig afgift på 11 pct.  

 af det beløb, hvormed indskudssummen overstiger gevinsterne  

 (bruttospilleindtægten), og en tillægsafgift på 19 pct. af  

 den del af den månedlige bruttospilleindtægt, der overstiger 16,7  

 mill. kr.
 Det foreslås, at der ikke skal betales statsafgift  

 til Danmark af spil, der foregår på Færøerne.  

 Forslaget skal ses i sammenhæng med forslaget om, at  

 Færøerne ikke længere skal være på  

 fordelingsnøglen for tips- og lottomidlerne, men at overskuddet af  

 spil, der foregår på Færøerne, i stedet tilfalder  

 Færøerne, jf. lovforslagets § 1, nr. 7.
Efter forslaget vil der som efter de gældende regler  

 kun kunne gives bevilling til ét selskab.
Bevillingen er givet til  

 Dansk Tipstjeneste A/S (Tipstjenesten). Udover de i stk. 2 nævnte  

 begrænsninger er der ingen begrænsninger i, hvilke spil selskabet  

 kan meddeles bevilling til.
Bevilling til væddemål på heste- og  

 hundevæddeløb kan gives til et datterselskab af  

 hovedbevillingshaveren.
Denne bevilling har DanToto A/S (DanToto) i dag.
Efter forslaget er det ikke et krav, at bevillingen til  

 væddemål på heste- og hundevæddeløb skal gives  

 til et datterselskab af Tipstjenesten.
Gives bevillingen imidlertid til et  

 andet selskab end Tipstjenesten, skal dette selskab være organiseret  

 som et datterselskab af Tipstjenesten.
 Efter forslaget vil Tipstjenesten således kunne  

 vælge at nedlægge DanToto og selv overtage bevillingen til at  

 udbyde væddemål på heste- og  

 hundevæddeløb.
Til nr. 2 Der er tale om en redaktionel konsekvensændring som  

 følge af sammenskrivningen af tips- og lottoloven med  

 væddeløbsloven.
Til nr. 3 Efter forslaget overføres kompetencen til at  

 udnævne formanden for bestyrelsen i det selskab (Tipstjenesten), der  

 har bevilling til at udbyde spil, lotterier og væddemål, fra  

 skatteministeren til finansministeren.
Kompetencen til at udpege en  

 næstformand blandt medlemmerne af bestyrelsen overføres  

 ligeledes fra skatteministeren til finansministeren.
Endelig foreslås  

 kompetencen til at fastsætte størrelsen af formandens og  

 bestyrelsesmedlemmernes vederlag overført fra skatteministeren til  

 finansministeren.
 Dette er konsekvensændringer som følge af, at  

 ejerskabet til Tipstjenesten er overgået fra skatteministeren til  

 finansministeren.
 Efter forslaget udnævner skatteministeren fortsat et  

 af bestyrelsens medlemmer.
Til nr. 4 Den foreslåede § 3 A vedrører  

 Hestevæddeløbssportens Finansieringsfond, der skal fordele  

 midlerne til hestevæddeløbssporten.
Hestevæddeløbssportens Finansieringsfond har  

 til formål at tilføre dansk hestevæddeløbssport  

 midler med henblik på, at Tipstjenesten og DanToto kan udbyde  

 væddemål på hestevæddeløbssportens baner.  

 Fonden skal endvidere tildele hundevæddeløbssporten midler, i  

 det omfang hundevæddeløb finder sted på  

 hestevæddeløbssportens baner.
Fondens administrations- og  

 sekretariatsudgifter afholdes af fonden.
Fonden ledes af en bestyrelse bestående af en  

 formand og 4 medlemmer.
Dansk Galop og Dansk Travsports Centralforbund  

 udpeger hver 1 medlem.
Efter forslaget skal kulturministeren udpege de  

 resterende 3 medlemmer, heriblandt formanden.
Bestyrelsen udnævnes for  

 en periode af 4 år.
Bestyrelsesmedlemmerne kan genudnævnes.  

 Bestyrelsen aflægger årligt regnskab og beretning til  

 kulturministeren.
 Affattelsen af § 3 A svarer som udgangspunkt til de  

 gældende regler i væddeløbslovens §§ 5 og 6. Der  

 foreslås dog følgende ændringer:
 1.	Det overskud, der dannes ved totalisatorspil på den enkelte  

 hestevæddeløbsbane, tilfalder denne bane.
 2.	Skatteministerens kompetence til at udnævne  

 bestyrelsesmedlemmer i Hestevæddeløbssportens Finansieringsfond  

 overføres til kulturministeren.
 3.	Kulturministeren er ikke forpligtet til at udnævne et  

 bestyrelsesmedlem fra Tipstjenestens administration.
Bevillingshaveren til spil og væddemål  

 på heste- og hundevæddeløb er i dag DanToto, som er et  

 datterselskab af Tipstjenesten.
I væddeløbslovens §§ 3 og 4  

 findes de gældende regler om, hvorledes DanToto skal ledes.
Efter de gældende regler skal DanToto ledes af en  

 bestyrelse bestående af en formand og 5 medlemmer.
Skatteministeren  

 udnævner efter indstilling fra Tipstjenestens bestyrelse 2 af DanTotos  

 bestyrelsesmedlemmer, hvoraf det ene medlem skal være formand, og 2  

 medlemmer skal være fra Tipstjenestens administration.
Skatteministeren  

 udnævner endvidere 2 medlemmer efter indstilling fra Dansk Travsports  

 Centralforbund og Dansk Galop.
Bestyrelsen udnævnes for en periode af 4  

 år, og bestyrelsesmedlemmerne kan genudnævnes.
I  

 vedtægterne skal det være bestemt, at DanToto skal  

 opløses, hvis bevillingen til at udbyde væddemål  

 ophører.
Det foreslås, at de gældende regler i  

 væddeløbslovens §§ 3 og 4 ikke videreføres.
Det vil  

 herefter være bestyrelsen i Tipstjenesten, der træffer beslutning  

 om sammensætningen af bestyrelsen i DanToto.
Dette svarer til den  

 konstruktion, der er gældende for Tipstjenestens andet datterselskab,  

 Dansk Automatspil.
Forslaget skal ses på baggrund af, at  

 hestevæddeløbssporten efter den foreslåede omlægning  

 vil få hovedparten af sine midler fra Tipstjenestens overskud via  

 fordelingsnøglen.
Det er også i overensstemmelse med, at det af  

 forslaget til affattelse af tips- og lottolovens § 2, stk. 1, jf.  

 lovforslagets § 1, nr. 1, fremgår, at Tipstjenesten kan  

 vælge at nedlægge DanToto og selv overtage bevillingen til spil  

 og væddemål på hestevæddeløb, men at selskabet  

 dog skal være et datterselskab af Tipstjenesten, hvis det  

 fortsætter med at have væddemålsbevillingen.
Til nr. 5 I de gældende bestemmelser om tilsyn og kontrol med  

 Tipstjenesten og DanToto er anført, at skatteministeren fører  

 tilsyn og kontrol ikke blot med selskabernes virksomhed, men også med  

 deres regnskaber.
Denne del af de gældende bestemmelser er ikke  

 medtaget i den foreslåede nye bestemmelse.
Det skyldes, at statens  

 ejerskab til Tipstjenesten, og dermed også pligten til at føre  

 et overordnet økonomisk tilsyn med selskabet, er overgået til  

 finansministeren.
Det er i de gældende bevillinger til såvel  

 Tipstjenesten som DanToto anført, at kontrollen med selskabernes spil,  

 lotterier og væddemål varetages af Statskontrollen.
Samtidig med  

 flytning af Statskontrollen til ToldSkat vil kontrollen blive integreret med  

 Spillemyndighedens øvrige opgaver.
Der er ikke hermed umiddelbart  

 tilsigtet nogen væsentlig ændring af kontrollen, og Folketingets  

 Finansudvalg vil derfor ikke blive forelagt et nyt udkast til bevilling som  

 følge af nærværende lovforslag.
Til nr. 6 Der er tale om en redaktionel konsekvensændring af  

 sammenskrivningen af de to love.
Efter de gældende regler skal vinderne  

 af gevinster betale en afgift på 15 pct. af den del af  

 gevinstbeløbet, der overstiger 200 kr.
Dog er gevinster fra  

 totalisatorspil på heste- og hundevæddeløb fritaget for en  

 sådan afgift.
Med forslaget indarbejdes denne undtagelse for gevinster  

 ved heste- og hundevæddeløb i § 6, stk. 1.
Til nr. 7 Ny fordelingsnøgle Efter forslaget indarbejdes den nye fordelingsnøgle  

 i tips- og lottoloven.
Det foreslås, at det overskud, der fremkommer  

 efter udredelsen af statsafgiften, gevinsterne og udgifterne til  

 administration, afskrivning, henlæggelser m.v. samt dividende, fordeles  

 således:
1)	65,85 pct. til Kulturministeriet, 2)	12,56 pct. til Undervisningsministeriet, 3)	3,36 pct. til Miljøministeriet, 4)	10,33 pct. til Socialministeriet, 5)	2,92 pct. til Indenrigs- og Sundhedsministeriet, 6)	0,39 pct. til Ministeriet for Videnskab, Teknologi og Udvikling, 7)	3,71 pct. til Finansministeriet og 8)	0,88 pct. til Grønland.
 Miljøministeriets midler, jf. nr. 3 ovenfor, skal  

 anvendes til støtte af friluftslivet og fordeles af  

 Friluftsrådet svarende til de gældende regler, jf. lovens  

 § 6 D.
Ovennævnte overskud omfatter ikke overskud af spil,  

 der foregår på Færøerne.
Dette overskud tilfalder  

 Færøerne, jf. nærmere herom nedenfor.
Det nye loft for udlodning Det foreslås, at der fastsættes et  

 udlodningsgrundlag med udgangspunkt i Tipstjenestens overskud for  

 regnskabsåret 2003 tillagt 20 mill. kr.
Det tillagte beløb  

 på 20 mill. kr. er fastsat med udgangspunkt i den skønnede  

 rentekompensation for 2003. Uanset størrelsen af den faktiske  

 rentekompensation for 2003 vil det tillagte beløb dog udgøre 20  

 mill. kr.
Det således fremkomne beløb reguleres med udviklingen  

 i reguleringstallet efter personskattelovens § 20.
Hvis Tipstjenestens overskud for et senere  

 regnskabsår overstiger overskuddet for regnskabsåret 2003 tillagt  

 20 mill. kr., reguleret efter personskattelovens § 20, fordeles  

 halvdelen af forskellen mellem dette beløb og overskudsbeløbet  

 til overskudsmodtagerne.
Det resterende beløb tilfalder staten.
 Hvis overskuddet er mindre end ovennævnte  

 beløb, udbetaler staten halvdelen af forskellen mellem dette  

 beløb og overskudsbeløbet til overskudsmodtagerne.
 Det foreslås, at det nye loft for udlodning  

 træder i kraft den 1. januar 2004.
 Det gældende udlodningsloft for Tipstjenestens  

 overskud på indtil 1.560 mill. kr. (2003-niveau) fortsætter  

 således i regnskabsåret 2003. Den nye fordelingsnøgle som  

 beskrevet ovenfor finder dog anvendelse for 2003.
 Finansministeren og skatteministeren afgiver inden  

 udgangen af folketingsåret 2007-08 en redegørelse med henblik  

 på en eventuel revision af det nye loft for udlodning.
Færøerne Det foreslås, at Færøerne ikke  

 længere modtager midler via fordelingsnøglen.
I stedet foreslås, at overskuddet af spil, der  

 foregår på Færøerne, tilfalder  

 Færøerne, som herefter selv fordeler midlerne til almennyttige  

 formål.
I den forbindelse henvises til den gældende § 6 I,  

 hvorefter midlerne til Færøerne og Grønland fordeles til  

 almennyttige formål af de respektive kompetente myndigheder.
 Endvidere skal forslaget om, at Færøerne ikke  

 skal modtage midler via fordelingsnøglen, ses i sammenhæng med  

 § 1 A, stk. 4, som affattet ved dette lovforslags § 1, nr. 1.  

 I denne bestemmelse foreslås, at der ikke skal betales statsafgift af  

 spil, der foregår på Færøerne.
 Efter gældende regler får  

 Færøerne 0,5 pct. af Tipstjenestens overskud.
 I lovforslaget er det forudsat, at Tipstjenesten som  

 entreprenør udbyder de samme spil på Færøerne som i  

 dag eventuelt suppleret med skrabespil, der ikke er udbudt på  

 Færøerne i dag.
Der foretages en særskilt resultatopgørelse  

 på Færøerne, og der skal hverken betales statsafgift  

 på 16 pct. af indskudssummen til Danmark eller 30 pct. af  

 indskudssummen fratrukket gevinster for bookmakerspil.
Der betales fortsat  

 gevinstafgift.
Dansk Tipstjenestes OnLinespil blev introduceret på  

 Færøerne i april 1997. Udviklingen i omsætningen på  

 Færøerne har imidlertid ikke svaret til den forventning, der var  

 på tidspunktet for den seneste ændring af lovens  

 fordelingsnøgle - Lov nr. 438 af 26. juni 1998 - og  

 Færøerne har således i forhold til omsætningen  

 på Færøerne fået en forholdsvis stor  

 overskudsudlodning.
Tipstjenestens spil på Færøerne  

 forudsættes imidlertid videreført inden for de rammer, der til  

 enhver tid aftales med Itróttarvedding og godkendes af det  

 færøske landsstyre efter en såkaldt  

 »entreprenørmodel«.
For tilladelsen til udbud af spil på  

 Færøerne forudsættes det, at Tipstjenesten  

 halvårligt - med opgørelse den 30. juni og 31. december -  

 betaler 34 pct. a conto af den omsætning, der er opnået på  

 Færøerne i det forløbne halvår.
Endelig regulering  

 af betalingen finder sted, når Tipstjenestens årsregnskab  

 foreligger, og beregnes på grundlag af den i Danmark beregnede  

 statsafgift sammenlagt med det beregnede dækningsbidrag i Dansk  

 Tipstjeneste A/S for det aktuelle år korrigeret for indtjeningsbidraget  

 fra Dansk Automatspil A/S (i 2001 svarende til 38 pct. af den  

 færøske omsætning, eller ca. 6 mill. kr.).
En sådan model forventes at give mulighed for at  

 styrke færingernes interesse for Dansk Tipstjenestes spil.
Dertil  

 kommer, at Tipstjenestens skrabespil netop nu står for at blive  

 introduceret på Færøerne.
Dette må alt i alt  

 forventes at medføre et løft i den færøske  

 omsætning, således at tilskuddet til Færøerne  

 bevares og formentlig på kort sigt vil blive øget.
 »Entreprenørmodellen« giver anledning til, at det  

 aftales mellem Itróttarvedding og Dansk Tipstjeneste, at udgiften  

 vedrørende spilintroduktioner, markedsføringskampagner og lign.  

 direkte rettet mod Færøerne fragår Tipstjenestens betaling  

 til det færøske landsstyre.
I 2001 var der 1.354 mill. kr. til modtagerne af  

 Tipstjenestens overskud.
Heraf fik Færøerne som nævnt 0,5  

 pct. eller ca. 6,8 mill. kr.
Spilleomsætningen var ca. 16 mill. kr. og  

 statsafgiften heraf ca. 2,5 mill. kr.
Summen af den for Danmark beregnede  

 procentuelle statsafgift sammenlagt med det procentuelt beregnede  

 dækningsbidrag i 2001 (svarende til 38 pct. af den færøske  

 omsætning) udgør ca. 6 mill. kr.
Dette er næsten af samme  

 størrelsesorden som overskuddet via fordelingsnøglen.
 Ifølge aftalen mellem Færøerne og  

 Dansk Tipstjeneste, der blev indgået i begyndelsen af dette år,  

 kan aftalen opsiges med et halvt års varsel, hvis der sker  

 væsentlige ændringer i det beløb, som  

 Færøerne modtager i forbindelse med spil på øerne.  

 Dette synes ikke umiddelbart at være tilfældet.
Når spil på Færøerne ikke  

 indgår i Tipstjenestens omsætning og overskud, bliver de  

 øvrige modtagere alt andet lige bedre stillet.
Dette hænger  

 sammen med, at Færøerne i dag modtager ca. det dobbelte af, hvad  

 spilleomsætningen tilsiger, når man ser på Tipstjenestens  

 samlede overskud i forhold til omsætningen.
Færøernes overskud på 6,8 mill. kr  

 (2001-niveau) indgår som finansieringselement ved løsning af  

 hestevæddeløbssportens økonomiske problemer.
Det  

 »manglende« beløb på omkring det halve - eller lidt over 3 mill.  

 kr., jf. ovenfor - finansieres af alle de øvrige  

 overskudsmodtagere.
 Efter lovforslaget ophæves den danske statsafgift  

 for spil på Færøerne med virkning fra og med 1. august  

 2003.
 Endvidere foreslås, at acontobeløbet på  

 1,65 mill. kr. vedrørende 1. kvartal 2003, som udbetales til  

 Færøerne primo 2003, tilfalder Færøerne.
Til nr. 8 Efter forslaget indarbejdes den nye nøgle til  

 fordeling af Kulturministeriets midler.
Midlerne foreslås anvendt  

 således:
1)	7,59 pct. til Team Danmark, 2)	25,07 pct. til Danmarks Idræts-Forbund, 3)	22,86 pct. til Danske Gymnastik- og Idrætsforeninger, 4)	3,41 pct. til Dansk Firmaidrætsforbund, 5)	7,30 pct. til Lokale- og Anlægsfonden, 6)	8,20 pct. til Hestevæddeløbssportens Finansieringsfond  

 og 7)	25,57 pct. til kulturelle formål.
 Udover justering af satserne i forhold til gældende  

 regler foreslås det, at hestevæddeløbssporten medtages  

 på fordelingsnøglen under Kulturministeriets pulje.  

 Hestevæddeløbssporten omfatter trav- og galopsporten.
Til § 6 B Nr. 1. Team Danmark.
 Med forslaget vil Team Danmark med udgangspunkt i den  

 ændrede fordelingsnøgle på grundlag af 2001 ikke blive  

 økonomisk berørt af den foreslåede omfordeling af  

 overskudsmidlerne til fordel for hestevæddeløbssporten.
 Nr. 2. Danmarks Idræts-Forbund.
Som led i omfordelingen af Kulturministeriets midler  

 foreslås at reducere Danmarks Idræts-Forbunds pulje fra hidtidige  

 27,0 pct. af ministeriets samlede pulje til 25,07 pct.
DIF forpligter sig til  

 at overtage det økonomiske ansvar for henholdsvis Danmarks  

 Tankesportsforbund, Danmarks Døveidrætsforbund og Dansk  

 Handicapidrætsforbund.
Kulturministeriet har ydet tilskud til disse  

 organisationer.
Af udlodningen til Danmarks Idræts-Forbund  

 overføres fortsat et særskilt tilskud til Dansk Boldspil Union,  

 som imidlertid halveres fra nugældende 4,4 pct. til 2,2 pct. af  

 udlodningen til Danmarks Idræts-Forbund.
DIF er endvidere fortsat  

 forpligtet til at yde tilskud til Team Danmark.
Dette tilskud udgør  

 7,8 pct. af tilskuddet til DIF.
 Nr. 3. Danske Gymnastik- og Idrætsforeninger.
Som led i omfordelingen af Kulturministeriets midler  

 foreslås at reducere Danske Gymnastik- og Idrætsforeningers pulje  

 fra hidtidige 24,9 pct. af ministeriets samlede pulje til 22,86 pct.
Af  

 udlodningen til DGI overføres et særskilt tilskud til De Danske  

 Skytteforeninger på 14,6 pct.
 Nr. 4. Dansk Firmaidrætsforbund.
Som led i omfordelingen af Kulturministeriets midler  

 foreslås at reducere Dansk Firmaidrætsforbunds pulje fra  

 hidtidige 3,6 pct. af ministeriets samlede pulje til 3,41 pct.
Dansk  

 Firmaidrætsforbund overtager samtidig det økonomiske ansvar, som  

 Kulturministeriet har påtaget sig med hensyn til at yde tilskud til  

 Foreningen til fremme af Motion og Idræt i dagtimerne på i alt  

 3,5 mill. kr.
Dansk Firmaidrætsforbund vil således  

 beløbsmæssigt samlet set være uberørt med hensyn  

 til omfordelingen.
 Nr. 5. Lokale- og Anlægsfonden.
 Med forslaget vil Lokale- og Anlægsfonden med  

 udgangspunkt i den ændrede fordelingsnøgle på grundlag af  

 2001 ikke blive økonomisk berørt af den foreslåede  

 omfordeling af overskudsmidlerne til fordel for  

 hestevæddeløbssporten.
 Nr.6. Hestevæddeløbssporten.
Som led i omfordelingen af Kulturministeriets midler  

 foreslås at medtage tilskud til hestevæddeløbssporten  

 på fordelingsnøglen som en ny pulje på 8,20 pct. af  

 ministeriets samlede pulje.
I puljen indgår det tilskud, som  

 Kulturministeriet hidtil har finansieret af puljen til kulturelle  

 formål.
 Nr. 7. Kulturelle formål.
Som led i omfordelingen af Kulturministeriets midler til  

 fordel for hestevæddeløbssporten foreslås at reducere  

 puljen til kulturelle formål fra hidtidige 28,8 pct. af ministeriets  

 samlede pulje til 25,57 pct.
I den samlede finansiering af  

 hestevæddeløbssporten efter den nye fordelingsnøgle  

 indgår de 15,6 mill. kr., som i 2002 finansieres af puljen til  

 kulturelle formål og nu fremover afholdes af den foreslåede nye  

 pulje til hestevæddeløbssporten.
Dansk Firmaidrætsforbund forpligter sig til at  

 overtage det økonomiske ansvar, som Kulturministeriet har  

 påtaget sig med hensyn til at yde tilskud til Foreningen til fremme af  

 Motion og Idræt i dagtimerne, på i alt 3,5 mill. kr.
Samtidig  

 formindskes puljen til kulturelle formål på årsbasis med  

 3,5 mill. kr.
DIF forpligter sig til at overtage det økonomiske  

 ansvar for henholdsvis Danmarks Tankesportsforbund, Danmarks  

 Døveidrætsforbund og Dansk Handicapidrætsforbund.  

 Kulturministeriet har ydet tilskud til disse organisationer.
Samtidig  

 formindskes puljen til kulturelle formål på årsbasis med  

 2,15 mill. kr.
 Puljen til kulturelle formål fordeles til alment  

 kulturelle formål og idrætsformål.
 Tilskud til alment kulturelle formål fordeles af  

 kulturministeren til en række puljer m.v., hvis midler med bistand af  

 sagkyndige løbende kan fordeles af kulturministeren.
 Tilskud til idrætsformål omfatter bl.a.  

 tilskud til idrætsforskning, Antidoping Danmark m.v., til mindre  

 landsdækkende idrætsorganisationer (Dansk Skoleidræt,  

 Sydslesvigs Danske Ungdomsforeninger, m.fl.), handicapidræt samt til  

 brevduesporten.
Til nr. 9 Efter forslaget indarbejdes den nye nøgle til  

 fordeling af Undervisningsministeriets midler.
Midlerne foreslås  

 anvendt således:
1)	63,30 pct. til støtte af ungdomsformål, 2)	24,08 pct. til de landsdækkende oplysningsforbund m.fl. og 3)	12,62 pct. til undervisning og folkeoplysning.
Midlerne til støtte af ungdomsformål, jf. nr.  

 1 ovenfor, fordeles af Dansk Ungdoms Fællesråd efter regler  

 fastsat af Tipsungdomsnævnet.
Efter forslaget nedsættes disse  

 midler med 3 mill. kr.
Til nr. 10 og 11 Der er tale om konsekvensændringer som følge  

 af, at tildelingsprocenterne efter de foreslåede regler opgøres  

 med 2 decimaler.
Til nr. 12 Der er tale om redaktionelle konsekvensændringer som  

 følge af, at væddeløbsloven sammenskrives med tips- og  

 lottoloven.
Til nr. 13 Der er tale om en konsekvensændring som følge  

 af § 1, nr.7 Til nr. 14 Efter de gældende regler i § 7 B er der hjemmel  

 til, at det enkelte ressortministerium i Danmark og de kompetente myndigheder  

 på Grønland og Færøerne i  

 bekendtgørelsesform kan fastsætte nærmere regler om  

 regnskabsaflæggelse og revision med hensyn til midler, som fordeles til  

 private organisationer efter reglerne i §§ 6 B-6 I.
Det foreslås, at der i § 7 B indsættes  

 »m.v.« efter »private organisationer«.
Dermed skabes der hjemmel til i  

 bekendtgørelsesform også at fastsætte nærmere regler  

 om regnskabsaflæggelse og revision med hensyn til midler, som fordeles  

 til privatpersoner.
Dette har der tidligere været hjemmel til, men ikke  

 i den nugældende lov.
Til nr. 15 og 16 Der er tale om redaktionelle konsekvensændringer som  

 følge af sammenskrivningen af tips- og lottoloven med  

 væddeløbsloven.
Til nr. 17 Der er tale om en konsekvensændring af lovforslagets  

 § 1, nr. 7.
Til nr. 18 Til § 10 Til stk. 1 Loven er en sammenskrivning af væddeløbsloven  

 og tips- og lottoloven, og det foreslås i vidt omfang at  

 videreføre bestemmelserne i væddeløbslovens § 12 i  

 tips- og lottoloven.
Væddeløbslovens § 12 har det samme  

 sigte som den gældende § 10 i tips- og lottoloven, men er af nyere  

 dato og er mere præcist formuleret.
Lovens bestemmelser udvides og  

 moderniseres for at tilpasses lovens anvendelsesområde.
 Det foreslås endvidere, at lotterier og andre spil  

 end væddemål også omfattes af bestemmelsen, hvilket er i  

 overensstemmelse med lovens anvendelsesområde i § 1. Baggrunden  

 herfor er, at internetspiludbudene, der er rettet direkte mod danske  

 forbrugere, de seneste år er blevet meget varierede, idet de foruden  

 bookmaking omfatter mange mere eller mindre ukontrollerede spilleformer m.v.  

 Den bredere formulering skal sikre de tilladte spil og selskaber, der er  

 underlagt krav om sikkerhed, gevinstudbetaling og udlodning af midler til  

 velgørende formål, mod spil og selskaber, som ikke er underlagt  

 tilsvarende krav.
 Det er ikke tilsigtet med denne lov at ændre i  

 lotteriforbudsloven, jf. lov om forbud mod lotteri m.m. af 6. marts 1869.  

 Såfremt en overtrædelse er omfattet både af  

 lotteriforbudsloven og tips- og lottoloven, finder bestemmelserne i  

 lotteriforbudsloven anvendelse.
Nr. 1 Ved at videreføre bestemmelsen i  

 væddeløbslovens § 12 erstattes udtrykket »foranstaltning af  

 spil« med »udbyder af spil«.
Efter de gældende regler i tips- og  

 lottoloven er foranstaltning af væddemål af andre end  

 bevillingshaveren ulovligt.
Der er efter disse regler ikke tvivl om, at  

 foranstaltning af spil er ulovligt, hvis et udenlandsk spilleselskab anvender  

 salgskanaler, hvor spillet rent fysisk sælges inden for Danmarks  

 grænser, men der er mere tvivl om, hvorvidt udenlandske spil, der  

 retter sig mod danske spillere og rent fysisk er placeret uden for Danmark,  

 også er omfattet af bestemmelsen.
Der er derfor brug for at  

 præcisere, at disse spil er omfattet.
 Ved at anvende udtrykket »udbyder« får bestemmelsen  

 ved ændringen en bredere anvendelse end hidtil, idet bestemmelsen  

 også omfatter udenlandske spil, lotterier og væddemål, som  

 er rettet direkte mod og er tilgængelige for det danske publikum.  

 Formålet med ændringen er at præcisere, at det efter dansk  

 ret er ulovligt for udenlandske spilleudbydere at udbyde spil, som ved  

 markedsføring, sprog eller udvalg af spil retter sig direkte mod  

 danske spillere.
 Spil, der udbydes via internettet, må anses for at  

 være udbudt i Danmark, såfremt spillet er rettet mod det danske  

 marked, f.eks. ved at spilleudbyderens hjemmeside er affattet på dansk,  

 at spillerne kan få råd og vejledning på dansk (dansk  

 kundeservice), eller spiludbyderens udbud af væddemål har en  

 sammensætning, således at det fremgår, at spillet er rettet  

 mod danske spillere.
 Selvom det vurderes til at være vanskeligt at  

 retsforfølge spiludbydere bosat uden for Danmark, vil bestemmelsen  

 have betydelig signalværdi internationalt, og kan på  

 længere sigt medvirke til, at de danske myndigheder kan indgå  

 aftale med myndigheder i andre lande om at hindre udbud af spil fra disse  

 lande til Danmark.
 Der gives efter bestemmelsen endvidere mulighed for at  

 straffe personer, som bor i Danmark, men har oprettet spilleselskaber i  

 udlandet med henblik på at omgå den danske lovgivning ved at  

 udbyde spil direkte til danskere over internettet.
Nr. 2 Udtrykket »formidling« videreføres i stk. 1,  

 nr. 2. Ved formidling forstås i denne lov enhver form for aktivitet,  

 der har til formål at etablere spil eller at udbrede deltagelsen i  

 ulovligt spil, hvad enten de udbydes elektronisk eller på anden  

 måde.
Såfremt der er tale om reklamering, er dette  

 selvstændigt reguleret i § 10, stk. 3, nr. 3, og falder  

 derfor uden for formidlingsbegrebet i § 10, stk. 1.
Der vil eksempelvis være tale om formidling,  

 såfremt der anvendes links til hjemmesider hos spilleudbydere, der ikke  

 har bevilling til udbud af spil efter denne lov.
Bestemmelsen forbyder  

 således, at spillere i Danmark ad fysisk eller digital vej  

 hjælpes til at spille hos spilleudbydere uden bevilling.
Endvidere vil pengeinstitutters etablering af konti i  

 Danmark for spilleudbydere, der ikke lovligt kan udbyde spil her i landet,  

 være formidling i lovens forstand.
Pengeinstitutter har dog ikke pligt  

 til at kontrollere kundernes konti, og hvad de anvendes til, og kan derfor  

 normalt ikke straffes, medmindre instituttet allerede har eller burde have  

 kendskab til lovovertrædelsen.
Egentlige informationskontorer i Danmark for spiludbydere  

 uden bevilling vil også kunne være omfattet af formidling af  

 deltagelse, hvis kontoret driver erhverv på at reklamere eller  

 informere om mulighederne for at spille hos spilleudbyderen.
Omfattet vil dog  

 ikke være redaktionel omtale af ulovlige spil i trykte eller digitale  

 nyhedsmedier.
 Medvirken til overtrædelser af bestemmelserne vil  

 kunne straffes efter de almindelige regler i straffelovens § 23.
Omfattet af medvirken kan eksempelvis være personer,  

 som arbejder for ulovlige spilleudbydere, og som har ydet en væsentlig  

 indsats for selskabets forretning.
Det kunne f.eks. være salgsagenter  

 og personer, der samler information om danske sportsbegivenheder til brug for  

 spilleudbyderens væddemål.
Private personer eller firmaer, hvis servere indeholder  

 hjemmesider med overtrædelser af forbudet i bestemmelsen, kan  

 også være omfattet af medvirken.
For at kunne straffe de  

 såkaldte »hosts« kræves der normalt, at myndighederne har  

 henvendt sig til »hosten« med et påbud om at fjerne den ulovlige  

 hjemmeside, og »hosten« ikke straks retter sig efter påbudet.
Til stk. 2 Det foreslås, at straffen efter stk. 1 kan  

 stige til fængsel i 1 år.
Efter forslaget kan dette ske under  

 skærpende omstændigheder, herunder navnlig ved gentagelse, eller  

 når lovovertrædelsen har haft særlig omfattende  

 karakter.
 Forslaget svarer til den gældende bestemmelse i  

 § 10, stk. 1, 2. pkt.
Til stk. 3 Nr. 1 og 2 svarer i realiteten til de gældende  

 regler i hestevæddeløbslovens § 12, stk. 3, nr. 1 og  

 2, men bestemmelsens ordlyd er tilpasset som følge af  

 sammenskrivningen af de to love.
Det foreslås dog at præcisere,  

 at en overtrædelse af forbudet i nr. 1 skal være i  

 erhvervsmæssigt øjemed for at kunne straffes.
Denne  

 ændring skal sikre, at formænd for tipsklubber m.v. ikke  

 kriminaliseres for at formidle deltagelse i de lovligt udbudte spil.
 Det foreslås at indføje et reklameforbud mod  

 spil, lotterier og væddemål, som ikke har bevilling efter denne  

 lov.
 Ændringen er i overensstemmelse med det  

 gældende forbud i hestevæddeløbslovens § 12,  

 stk. 3, men er en præcisering af den gældende tips- og  

 lottolovs § 10, stk. 4.
 Forbudet skal sikre de spilleudbydere, der har en  

 bevilling fra de danske myndigheder, mod konkurrence fra selskaber, der ikke  

 har en sådan bevilling og dermed ikke lovligt kan udbyde eller formidle  

 spil i Danmark.
Ved reklamering forstås i denne lov enhver form for  

 annoncering eller anden viderebringelse af information om spilleudbyderens  

 virksomhed og spilleudbud.
Forbudet gælder dog ikke redaktionel omtale  

 i trykte eller digitale nyhedsmedier.
 Forbudet gælder uanset hvilket medie, der anvendes.  

 Reklamering er derfor forbudt både i trykte medier, radio, TV og  

 digitale medier, f.eks. i form af bannerreklamer.
 Reklamering for spilleudbyderens virksomhed, herunder  

 spilleudbyderens hjemmeside, adresse m.v., er ligeledes forbudt i henhold til  

 § 10, stk. 3, nr. 3.
Den gældende tips- og lottolov indeholder et forbud  

 mod deltagelse i ulovligt foranstaltede eller ulovligt formidlede  

 væddemål.
Det foreslås, at dette forbud ophæves, og  

 at deltagelse i ulovlige spil, hvad enten de udbydes på sædvanlig  

 vis eller via internettet, er straffrit, således at myndighedernes  

 indsats i stedet koncentreres om udbydere og formidlere af ulovlige spil, som  

 har den økonomiske fortjeneste af spillene.
Til stk. 4 Efter forslaget bliver det staten unddragne beløb,  

 jf. § 1 A, at erstatte.
Forslaget svarer til den gældende  

 bestemmelse i § 10, stk. 3.
Til stk. 5 Efter forslaget kan der pålægges selskaber  

 m.v. (juridiske personer) strafansvar efter reglerne i straffelovens 5.  

 kapitel.
Forslaget svarer til den gældende bestemmelse i  

 væddeløbslovens § 12, stk. 4.
Til §§ 11 og 12 De foreslåede bestemmelser svarer i realiteten til  

 opkrævningslovens §§ 18 og 19.
Til nr. 19 Efter forslaget gælder §§ 11 og 12 som affattet  

 ved dette lovforslags § 1, nr. 18, ikke for Grønland og  

 Færøerne, jf. opkrævningslovens § 21, hvori er  

 fastsat, at opkrævningsloven ikke gælder for  

 Færøerne og Grønland.
Til § 2 Til nr. 1 Forslaget er en konsekvens af, at ejerskabet til  

 Klasselotteriet er overgået fra skatteministeren til  

 finansministeren.
Til nr. 2 I de gældende bestemmelser om tilsyn og kontrol med  

 Tipstjenesten og DanToto er anført, at skatteministeren fører  

 tilsyn og kontrol ikke blot med selskabernes virksomhed, men også med  

 deres regnskaber, jf. bemærkningerne til lovforslagets § 1, nr. 5.  

 For Klasselotteriet har der ikke været en tilsvarende bestemmelse om  

 skatteministerens tilsyn med regnskaberne, og tilsynet med regnskaberne har  

 hidtil været udøvet gennem dels godkendelse af  

 vedtægterne, dels aktionærtilsynet.
I den gældende § 4, stk. 2, i  

 klasselotteriloven er bestemt, at skatteministeren kan give selskabet  

 påbud med henblik på at sikre overholdelsen af loven, bevillingen  

 og vedtægterne samt bestemmelser udstedt i medfør af loven.
Da  

 ejerskabet til Klasselotteriet er overgået til finansministeren,  

 foreslås bestemmelsen ændret således, at henvisningen til  

 vedtægterne udgår.
Dette vurderes ikke at have betydning for  

 kontrollen med selskabet, da vedtægterne fortsat skal godkendes af  

 finansministeren, hvilket svarer til proceduren for Tipstjenesten og  

 DanToto.
 Det er i den gældende bevilling til Klasselotteriet  

 anført, at skatteministeren fører tilsyn og kontrol med  

 selskabets virksomhed, samt at gevinsterne udstrækkes efter  

 retningslinier fastsat af skatteministeren. Ændring af tilsynet med  

 afviklingen af lotteriet vil derfor ikke nødvendiggøre en ny  

 bevilling, men vil kunne gennemføres ved ændring af  

 retningslinierne m.v.
Til § 3 Den gældende væddeløbslov  

 foreslås ophævet.
Dette er en konsekvensændring som  

 følge af, at denne lov foreslås sammenskrevet med tips- og  

 lottoloven.
Til § 4 Det foreslås, at de nye regler som udgangspunkt  

 træder i kraft dagen efter, at loven er offentliggjort i  

 Lovtidende.
 Efter forslaget træder reglen om ophævelse af  

 statsafgiften for spil på Færøerne dog først i  

 kraft den 1. august 2003.
 Endvidere foreslås, at reglen om det nye loft for  

 udlodning af tips- og lottomidler træder i kraft den 1. januar  

 2004.
Til § 5 Efter forslaget indføres en overgangsregel for  

 2003, hvorefter beregningen af udlodningerne til de hidtil berettigede  

 modtagere af tips- og lottomidler, bortset fra Færøerne, vil  

 blive foretaget således, at den samlede udlodning for 2003 vil  

 være i overensstemmelse med den nye fordelingsnøgle, som  

 omfatter hestevæddeløbssporten.
Efter overgangsreglen  

 gælder et udlodningsloft på indtil 1.560 mill. kr. (2003-niveau).  

 Dette svarer til det gældende udlodningsloft på 1.250 mill. kr.  

 (1995-niveau), som reguleres med reguleringstallet efter personskattelovens  

 § 20.
 Efter overgangsreglen indgår overskud af spil, der  

 foregår på Færøerne, ikke i fordelingen af tips- og  

 lottomidler for 2003. Dette overskud tilfalder i stedet  

 Færøerne, som fordeler overskuddet til almennyttige  

 formål.
Færøerne modtager imidlertid efter de  

 gældende regler i tips- og lottolovens § 6 A primo januar 2003 et  

 acontobeløb på 1,65 mill. kr. vedrørende 1. kvartal 2003.  

 Det foreslås, at dette acontobeløb tilfalder  

 Færøerne.
Baggrunden herfor er, at Færøerne efter  

 den nye fordeling ikke vil være berettiget til andel i overskuddet fra  

 spilleindtægterne fra den øvrige del af riget.
Bilag 1 Lovforslaget sammenholdt med gældende lov Gældende formulering Lovforslaget § 1 I lov om visse spil, lotterier og væddemål, jf.  

 lovbekendtgørelse nr. 287 af 8. maj 2002, foretages følgende  

 ændringer:
 1. §§ 1 og 2 ophæves, og i stedet  

 indsættes:
§ 1. Skatteministeren bemyndiges til at meddele bevilling til  

 foranstaltning af spil, lotterier og væddemål mod betaling af en  

 afgift til staten på 16 pct. af indskudssummen.
Afgiften af  

 bookmakerspil udgør dog 30 pct. af det beløb, hvormed  

 indskudssummen overstiger gevinsterne.
 »§ 1. Skatteministeren bemyndiges til at meddele bevilling til  

 udbud af spil, lotterier og væddemål mod betaling af afgift til  

 staten.
Stk. 2. Skatteministeren kan ikke efter denne lov meddele  

 bevilling til spil på heste- og hundeløb, duekapflyvninger og  

 cykelløb på bane, foranstaltning af et klasselotteri og lign.,  

 etablering af spillekasino eller gevinstopsparing.
Skatteministeren kan dog i  

 perioden 1. juli 2000-31. december 2001 meddele bevilling til bookmakerspil  

 på heste- og hundevæddeløb.
Det overskud fra spillet, der  

 fremkommer efter udredelsen af statsafgiften, gevinsterne og udgifterne til  

 administration, overføres månedligt til det selskab,  

 skatteministeren har meddelt bevilling til efter § 1 i lov om  

 væddemål i forbindelse med heste- og  

 hundevæddeløb.
 Stk. 2. Skatteministeren kan ikke efter denne lov meddele  

 bevilling til spil på duekapflyvninger og cykelløb på  

 bane, udbud af et klasselotteri og lign., etablering af spillekasinoer,  

 gevinstgivende spilleautomater eller gevinstopsparing.
 Stk. 3. Bevillingshaveren kan med skatteministerens  

 godkendelse fastsætte regler for frembringelse af  

 erstatningsresultater, som om fornødent kan anvendes som grundlag i  

 forbindelse med de i stk. 1 omhandlede spil og  

 væddemål.
 Stk.3.Bevillingshaveren kan med skatteministerens godkendelse  

 fastsætte regler for frembringelse af erstatningsresultater, som om  

 fornødent kan anvendes som grundlag i forbindelse med de spil og  

 væddemål, som er omfattet af stk. 1.
§ 1 A.
Af de spil og væddemål, der er omfattet af  

 § 1, stk. 1, betales en afgift til staten på 16 pct. af  

 indskudssummen, jf. dog stk. 2-4.
 Stk. 2. Af bookmakerspil (væddemål med faste odds)  

 betales en afgift til staten på 30 pct. af det beløb, hvormed  

 indskudssummen overstiger gevinsterne (bruttospilleindtægten).
 Stk. 3. Af totalisatorspil (væddemål med  

 løbende odds) på heste- og hundevæddeløb betales en  

 månedlig afgift til staten på 11 pct. af det beløb,  

 hvormed indskudssummen overstiger gevinsterne (bruttospilleindtægten),  

 og en tillægsafgift på 19 pct. af den del af den månedlige  

 bruttospilleindtægt, der overstiger 16,7 mio. kr.
 Stk. 4. Af spil, der foregår på  

 Færøerne, betales ikke afgift efter stk. 1-3.
§ 2. Bevilling efter § 1 må kun gives til ét  

 selskab og kun for indtil 5 år ad gangen.
Selskabet skal organiseres  

 som aktieselskab.
Fornyelse af bevilling kræver godkendelse af  

 Folketingets Finansudvalg.
§ 2. Bevilling efter § 1 må kun gives til ét  

 selskab.
Bevilling til væddemål som nævnt i § 1 A,  

 stk. 3, kan dog gives til et selskab, hvis aktiekapital tegnes af det i  

 1. pkt. nævnte selskab.
 Stk. 2. Bestemmelserne i aktieselskabsloven kommer til  

 anvendelse på dette selskab for alle forhold, hvor bestemmelserne i  

 nærværende lov ikke medfører andet.
 Stk. 2. Bevilling kan gives for indtil 5 år ad gangen.  

 Fornyelse af bevilling kræver godkendelse af Folketingets  

 Finansudvalg.
 Stk. 3. Selskabets vedtægter og eventuelle  

 ændringer i disse skal godkendes af skatteministeren.
Stk. 3. De i stk. 1 nævnte selskaber skal  

 organiseres som aktieselskaber.
Aktieselskabsloven finder anvendelse på  

 selskaberne, medmindre andet følger af denne lov.
Selskabernes  

 vedtægter og eventuelle ændringer i disse skal godkendes af  

 finansministeren.« § 3. Aktiekapitalen i selskabet skal være på  

 mindst 500.000 kr.
Af aktiekapitalen tegner staten 80 pct., medens Danmarks  

 Idræts-Forbund og Danske Gymnastik- og Idrætsforeninger tegner  

 hver 10 pct.
Aktierne kan kun overdrages med godkendelse af selskabets  

 bestyrelse.
 2. I § 3, stk. 1, ændres »selskabet« til:  

 »det i § 2, stk. 1, 1. pkt., nævnte selskab«.
Stk. 2. Selskabet skal ledes af en bestyrelse, bestående  

 af en formand og indtil 14 medlemmer.
Formanden udnævnes af  

 skatteministeren.
Skatteministeren, undervisningsministeren og  

 kulturministeren udnævner hver et af bestyrelsens medlemmer, medens de  

 i stk. 1 nævnte organisationer, der har deltaget i aktietegningen,  

 og Dansk Boldspil Union, Dansk Firmaidrætsforbund, Dansk Ungdoms  

 Fællesråd og Friluftsrådet vælger hver et medlem.  

 Selskabets medarbejdere kan efter reglerne i aktieselskabsloven udpege indtil  

 5 medlemmer af bestyrelsen samt suppleanter for disse.
Skatteministeren  

 udpeger et af medlemmerne til som næstformand at fungere i formandens  

 forfald.
Af bestyrelsen, eksklusive formanden og de af medarbejderne udpegede  

 medlemmer, afgår det ældst udnævnte (valgte) medlem hvert  

 år, eventuelt efter lodtrækning.
Genudnævnelse (genvalg)  

 kan finde sted.
I tilfælde af formandens eller et bestyrelsesmedlems  

 afgang uden for tur foretages supplerende udnævnelse (valg). Hvis et af  

 de af medarbejderne udpegede medlemmer afgår uden for tur,  

 indtræder den valgte suppleant.
 3. I § 3, stk. 2, 2. og 5. pkt., ændres, og  

 i § 3, stk. 3, ændres »skatteministeren« til:  

 »finansministeren«.
 Stk. 3. Skatteministeren fastsætter størrelsen af  

 formandens og bestyrelsesmedlemmernes vederlag.
Stk. 4. --- 4. Efter § 3 indsættes:
»§ 3 A.
Hestevæddeløbssportens Finansieringsfond,  

 der i det følgende benævnes fonden, har til formål at  

 tilføre dansk hestevæddeløbssport midler og dermed  

 gøre det muligt for de i § 2, stk. 1, nævnte selskaber  

 at udbyde væddemål på hestevæddeløbssportens  

 baner.
Fonden skal endvidere tildele hundevæddeløbssporten  

 midler, i det omfang hundevæddeløb finder sted på  

 hestevæddeløbssportens baner.
Det overskud, der dannes ved  

 totalisatorspil på den enkelte hestevæddeløbsbane,  

 tilfalder denne bane.
 Stk. 2. Fondens administrations- og sekretariatsudgifter  

 afholdes af fonden.
Stk. 3. Fonden ledes af en bestyrelse bestående af en  

 formand og 4 medlemmer.
Dansk Galop og Dansk Travsports Centralforbund  

 udpeger hver 1 medlem.
Kulturministeren udpeger de resterende 3 medlemmer,  

 heriblandt formanden.
Bestyrelsen udnævnes for en periode af 4  

 år, og genudnævnelse kan finde sted.
Stk. 4. Bestyrelsen aflægger årligt regnskab og  

 beretning til kulturministeren.« 5. § 4 affattes således:
§ 4. Skatteministeren drager omsorg for fornødent  

 tilsyn og kontrol med selskabets virksomhed og regnskab.
Omkostningerne  

 herved bæres af selskabet.
»§ 4. Skatteministeren fører tilsyn og kontrol med de i  

 § 2, stk. 1, nævnte selskabers virksomhed.
Nærmere  

 regler herom kan fastsættes i bevillingen.
Omkostningerne ved tilsynet  

 og kontrollen bæres af selskaberne, og skatteministeren kan  

 fastsætte regler om gebyrer til dækning af disse  

 omkostninger.« § 6. Af de gevinster, der tilfalder vinderne, skal svares en  

 afgift til statskassen på 15 pct., beregnet af den del af  

 gevinstbeløbet, der overstiger 200 kr.
Stk. 2. --- 6. I § 6, stk. 1, indsættes efter  

 »gevinster,«: »undtaget gevinster fra totalisatorspil på heste- og  

 hundevæddeløb,«.
 7. § 6 A affattes således:
§ 6 A.
Af det overskud bortset fra overskuddet fra  

 bookmakerspil på heste- og hundeløb på indtil 1.250 mio.  

 kr., der fremkommer efter udredelsen af statsafgiften, gevinsterne og  

 udgifterne til administration, afskrivning, henlæggelser m.v. samt  

 dividende, fordeles 1)	64,1 pct. til Kulturministeriet, 2)	13,1 pct. til Undervisningsministeriet, 3)	3,6 pct. til Miljøministeriet, 4)	10,6 pct. til Socialministeriet, 5)	3,0 pct. til Indenrigs- og sundhedsministeriet, 6)	0,4 pct. til Ministeriet for videnskab, teknologi og udvikling, 7)	3,8 pct. til Finansministeriet, 8	0,9 pct. til Grønland og 9)	0,5 pct. til Færøerne.
»§ 6 A.
Det overskud, jf. dog stk. 2-5, der fremkommer  

 efter udredelsen af statsafgiften, gevinsterne og udgifterne til  

 administration, afskrivning, henlæggelser m.v. samt dividende, fordeles  

 således:
1)	65,85 pct. til Kulturministeriet, 2)	12,56 pct. til Undervisningsministeriet, 3)	3,36 pct. til Miljøministeriet, 4)	10,33 pct. til Socialministeriet, 5)	2,92 pct. til Indenrigs- og Sundhedsministeriet, 6)	0,39 pct. til Ministeriet for Videnskab, Teknologi og Udvikling, 7)	3,71 pct. til Finansministeriet og 8)	0,88 pct. til Grønland.
 Stk. 2. Midler, som de i stk. 1, nr. 1-7, nævnte  

 ministerier ikke anvender i de enkelte år, henlægges til  

 særlige fonde under de pågældende ministeriers  

 bestyrelse.
Stk. 2. Det i stk. 1 nævnte overskud omfatter ikke  

 overskud af spil, der foregår på Færøerne.
Dette  

 overskud tilfalder Færøerne, jf. § 6 I.
Stk. 3. De i stk. 1, nr. 1-6, nævnte ministerier  

 kan henlægge tilsynet med organisationers fordeling af midler i  

 medfør af §§ 6 B-6 G til Finansstyrelsen.V Stk. 3. Overstiger det i stk. 1 nævnte overskud et  

 beløb svarende til overskuddet for regnskabsåret 2003 tillagt 20  

 mio. kr., jf. dog stk. 5, fordeles halvdelen af forskellen mellem dette  

 beløb og overskudsbeløbet til de i stk. 1, nr. 1-8,  

 nævnte overskudsmodtagere.
Det resterende beløb tilfalder  

 staten.
 Stk. 4. Er det i stk. 1 nævnte overskud mindre end  

 det i stk. 3 nævnte beløb svarende til overskuddet for  

 regnskabsåret 2003 tillagt 20 mio. kr., udbetaler staten halvdelen af  

 forskellen mellem disse to beløb til de i stk. 1, nr. 1-8,  

 nævnte overskudsmodtagere efter de i samme bestemmelse anførte  

 fordelingsprocenter.
Stk. 5. Beløbet svarende til overskuddet for  

 regnskabsåret 2003 tillagt 20 mio. kr., jf. stk. 3, reguleres  

 årligt svarende til den procent, hvormed reguleringstallet efter  

 personskattelovens § 20 er ændret i forhold til reguleringstallet  

 for 2003. Procenten beregnes med én decimal.
Det således  

 regulerede beløb afrundes opad til nærmeste kronebeløb,  

 der kan deles med en million.
 Stk. 6. Finansministeren og skatteministeren afgiver inden  

 udgangen af folketingsåret 2007-08 en redegørelse med henblik  

 på en eventuel revision af ordningen for udlodning, jf.  

 stk. 3-5.
 Stk. 7. Midler, som de i stk. 1, nr. 1-7, nævnte  

 ministerier ikke anvender i de enkelte år, henlægges til  

 særlige fonde under de pågældende ministeriers  

 bestyrelse.
Stk. 8. De i stk. 1, nr. 1-6, nævnte ministerier  

 kan henlægge tilsynet med organisationers fordeling af midler i  

 medfør af §§ 6 B-6 G til Finansstyrelsen.« 8. § 6 B, stk. 1, affattes således:
§ 6 B.
Kulturministeriets midler anvendes  

 således:
 1)	8,0 pct. til Team Danmark.
 2)	27,0 pct. til Danmarks Idræts-Forbund.
 3)	24,9 pct. til Danske Gymnastik- og Idrætsforeninger.
 4)	3,6 pct. til Dansk Firmaidrætsforbund.
 5)	7,7 pct. til Lokale- og Anlægsfonden.
 6)	28,8 pct. til kulturelle formål.
Stk. 2-4. --- »§ 6 B.
Kulturministeriets midler anvendes  

 således:
1)	7,59 pct. til Team Danmark, 2)	25,07 pct. til Danmarks Idræts-Forbund, 3)	22,86 pct. til Danske Gymnastik- og Idrætsforeninger, 4)	3,41 pct. til Dansk Firmaidrætsforbund, 5)	7,30 pct. til Lokale- og Anlægsfonden, 6)	8,20 pct. til Hestevæddeløbssportens Finansieringsfond  

 og 7)	25,57 pct. til kulturelle formål.« 9. § 6 C, stk. 1, affattes således:
§ 6 C.
Undervisningsministeriets midler anvendes  

 således:
 1)	63,9 pct. til støtte af ungdomsformål.
 2)	23,7 pct. til de landsdækkende oplysningsforbund m. fl.
 3)	12,4 pct. til undervisning og folkeoplysning.
Stk. 2-4. --- »§ 6 C.
Undervisningsministeriets midler anvendes  

 således:
1)	63,30 pct. til støtte af ungdomsformål, 2)	24,08 pct. til de landsdækkende oplysningsforbund m.fl. og 3)	12,62 pct. til undervisning og folkeoplysning.« 10. § 6 E affattes således:
§ 6 E.
Socialministeriets midler anvendes  

 således:
 1)	47 pct. til handicaporganisationer og -foreninger.
 2)	15 pct. til ældreorganisationer.
 3)	30 pct. til landsdækkende frivillige sociale  

 organisationer.
 4)	8 pct. til særlige sociale formål.
Stk. 2-3. --- »§ 6 E.
Socialministeriets midler anvendes  

 således:
1)	46,97 pct. til handicaporganisationer og  foreninger, 2)	14,98 pct. til ældreorganisationer, 3)	30,04 pct. til landsdækkende frivillige sociale organisationer  

 og 4)	8,01 pct. til særlige sociale formål.« 11. § 6 H, stk. 1, affattes således:
 § 6 H.Finansministeriets midler anvendes  

 således:
 1)	76,1 pct. til landsdækkende almennyttige organisationer.
 2)	23,9 pct. til andre almennyttige formål.
Stk. 2-3. --- »§ 6 H.
Finansministeriets midler anvendes  

 således:
1)	76,12 pct. til landsdækkende almennyttige formål og 2)	23,88 pct. til andre almennyttige formål.« § 7. Selskabet indbetaler til Finansstyrelsen hver den 30.  

 juni og 31. december a conto halvdelen af det overskud bortset fra  

 overskuddet fra bookmakerspil på heste- og hundeløb, der  

 forventes at fremkomme for det pågældende regnskabsår efter  

 udredelsen af statsafgiften, gevinsterne og udgifterne til administration,  

 afskrivning, henlæggelser m.v. samt dividende.
Selskabet indbetaler det  

 endelige overskud med fradrag af et beløb svarende til  

 acontoindbetalingerne til Finansstyrelsen i marts måned efter  

 regnskabsårets afslutning.
Udgør acontoindbetalingerne for et  

 regnskabsår et større beløb end det endeligt opgjorte  

 overskud, tilbagebetaler Finansstyrelsen differencebeløbet til  

 selskabet.
Finansstyrelsen forestår viderebetalingen af overskuddet til  

 de i § 6 A nævnte modtagere og regulerer eventuelt efter  

 regnskabsårets afslutning beløbene til modtagerne.
 12. I § 7, stk. 1, 1. pkt., ændres  

 »Selskabet« til: »Det i § 2, stk. 1, 1. pkt., nævnte  

 selskab«, og »bortset fra overskuddet fra bookmakerspil på heste- og  

 hundevæddeløb« udgår.
§ 7 A.
Det overskud, der fremkommer efter udredelsen af de i  

 § 6 A nævnte beløb, overføres til finanslovens  

 indtægtsbudget uden bindinger.
 13. § 7 A ophæves.
§ 7 B.
Det enkelte ressortministerium og hjemmestyrerne  

 fastsætter nærmere regler om regnskabsaflæggelse og  

 revision med hensyn til midler, som efter §§ 6 B-6 I fordeles til  

 private organisationer.
Til brug for Rigsrevisionen kan ministerierne og  

 hjemmestyrerne indhente yderligere materiale til en nøjere  

 regnskabsgennemgang.
 14. I § 7 B indsættes efter »private  

 organisationer«: »m.v.«.
 § 8. Selskabet er fritaget for at svare selskabsskatter til  

 stat og kommune.
 15. I § 8, stk. 1, ændres »Selskabet« til:  

 »Selskaberne, jf. § 2, stk. 1,«.
 Stk. 2. Stiftelsesoverenskomst og vedtægter for  

 selskabet samt de af dette udstedte aktier (interimsbeviser) kan  

 udfærdiges på ustemplet papir.
 16. I § 8, stk. 2, ændres »selskabet« til:  

 »selskaberne«, og »dette« ændres til: »disse«.
§ 9. Beløbet i § 6 A reguleres årligt  

 svarende til den procent, hvormed reguleringstallet efter personskattelovens  

 § 20 er ændret i forhold til reguleringstallet for 1995. Procenten  

 beregnes med én decimal.
Det således regulerede beløb  

 afrundes opad til nærmeste kronebeløb, der kan deles med en  

 million.
 17. § 9 ophæves.
 18. §§ 10 , 11 og 12 affattes  

 således:
§ 10. Foranstaltning her i landet af væddemål  

 efter denne lov af andre end bevillingshaveren samt formidling af deltagelse  

 i udenlandske væddemål straffes med bøde eller  

 fængsel indtil 6 måneder.
Under skærpende  

 omstændigheder, herunder navnlig når lovovertrædelsen har  

 haft en særlig omfattende karakter, kan straffen stige til  

 fængsel i 1 år.
»§ 10. Med bøde eller fængsel indtil 6  

 måneder straffes den, der forsætligt eller groft  

 uagtsomt 1)	udbyder spil, lotterier eller væddemål her i landet uden  

 at have bevilling efter § 1, 2)	formidler deltagelse i spil, lotterier eller væddemål,  

 der ikke er omfattet af en bevilling efter § 1.
 Stk. 2. Den, der deltager i et sådant ulovligt eller  

 ulovligt formidlet væddemål, som omhandlet i stk. 1,  

 straffes med bøde.
 Stk. 2. Under skærpende omstændigheder, herunder  

 navnlig ved gentagelse eller når lovovertrædelsen har haft  

 særlig omfattende karakter, kan straffen efter stk. 1 stige til  

 fængsel i 1 år.
 Stk. 3. Det staten unddragne afgiftsbeløb, jf.  

 § 1, bliver at erstatte.
Stk. 3. Med bøde straffes den, der forsætligt  

 eller groft uagtsomt 1)	i erhvervsmæssigt øjemed formidler deltagelse i  

 bevillingshaverens spil, lotterier og væddemål uden  

 bevillingshaverens godkendelse, 2)	udbyder nogen form for spil, lotterier, væddemål eller  

 konkurrence ved benyttelse af bevillingshavers spillekuponer,  

 spilleresultater, materiel m.v. uden bevillingshaverens tilladelse, 3)	reklamerer for spil, lotterier eller væddemål, der ikke  

 er omfattet af en bevilling efter § 1.
 Stk. 4. Formidling af deltagelse i væddemål eller  

 lottospil i henhold til denne lov gennem erhvervsmæssig modtagelse af  

 indskud af andre end de autoriserede forhandlere samt avertering herom er  

 forbudt.
 Stk. 4. Det staten unddragne afgiftsbeløb, jf. § 1  

 A, bliver at erstatte.
 Stk. 5. Afholdelse af spil, præmiekonkurrencer,  

 bortlodning og lign. på grundlag af eller ved benyttelse af  

 bevillingshaverens spillekuponer er forbudt for andre end  

 bevillingshaveren.
 Stk. 5. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
 Stk. 6. Overtrædelse af bestemmelserne i stk. 4 og  

 5 straffes med bøde.
§ 11. Sager angående overtrædelse af denne lov  

 behandles som politisager.
For så vidt angår sager, der rejses i  

 henhold til § 10, stk. 1, finder de i lov om rettens pleje kapitel  

 72-73 omhandlede retsmidler dog anvendelse i samme omfang som i sager, som  

 det efter almindelige regler tilkommer statsadvokaten at  

 forfølge.
 § 11. Skønnes en overtrædelse ikke at ville  

 medføre en højere straf end bøde, kan skatteministeren  

 eller den, som ministeren bemyndiger dertil, tilkendegive, at sagen kan  

 afgøres uden retslig forfølgning, såfremt den  

 pågældende erkender sig skyldig i overtrædelsen og  

 erklærer sig rede til inden for en nærmere angivet frist, der  

 efter begæring kan forlænges, at betale en i tilkendegivelsen  

 angivet bøde.
 Stk. 2. Med hensyn til den i stk. 1 nævnte  

 tilkendegivelse finder bestemmelsen om tiltalerejsning i retsplejelovens  

 § 831 tilsvarende anvendelse.
 Stk. 3. Betales bøden i rette tid, eller bliver den  

 efter vedtagelse inddrevet eller afsonet, bortfalder videre  

 forfølgning.
 § 12. (Ophævet).
§ 12. Ransagning i sager om overtrædelse af bestemmelser  

 i denne lov sker i overensstemmelse med retsplejelovens regler om ransagning  

 i sager, der efter loven kan medføre frihedsstraf.« 19. § 17 affattes således:
 § 17. Loven, bortset fra § 11, træder i kraft for  

 Grønland den 1. juli 1998. Lovens § 11 gælder ikke for  

 Færøerne.
»§ 17. Lovens §§ 11 og 12 gælder ikke for  

 Grønland og Færøerne.« § 2 I lov om Det Danske Klasselotteri A/S, jf. lov nr. 235 af  

 8. april 1992, foretages følgende ændringer:
§ 1. --- 1. I § 1, stk. 5 og 7, ændres  

 »skatteministeren« til: »finansministeren«.
Stk. 2-4. --- Stk. 5. Selskabets vedtægter og eventuelle  

 ændringer i disse skal godkendes af skatteministeren.
Stk. 6. --- Stk. 7. Skatteministeren bemyndiges til på statens vegne  

 at afhænde aktier i selskabet.
Stk. 8-9. --- 2. § 4 affattes således:
§ 4. Skatteministeren fører tilsyn og kontrol med  

 selskabets virksomhed.
Nærmere regler herom kan fastsættes i  

 bevillingen.
»§ 4. Skatteministeren fører tilsyn og kontrol med  

 selskabets virksomhed.
Nærmere regler herom kan fastsættes i  

 bevillingen.
Omkostningerne ved tilsynet og kontrollen bæres af  

 selskabet, og skatteministeren kan fastsætte regler om gebyrer til  

 dækning af disse omkostninger.
 Stk. 2. Skatteministeren kan give selskabet påbud med  

 henblik på at sikre overholdelsen af denne lov, bevillingen og  

 vedtægterne samt bestemmelser udstedt i medfør af denne  

 lov.
Stk. 2. Skatteministeren kan give selskabet påbud med  

 henblik på at sikre overholdelsen af denne lov og bevillingen samt  

 bestemmelser udstedt i medfør af denne lov.« § 3 § 1. Skatteministeren kan udstede en bevilling til  

 foranstaltning af væddemål i forbindelse med heste- og  

 hundeløb.
 Lov om væddeløb i forbindelse med heste- og  

 hundevæddeløb, jf. lov nr. 454 af 31. maj 2000, som ændret  

 ved lov nr. 1029 af 22. november 2000, ophæves.
Stk. 2. Bevillingen kan gives til et aktieselskab, der i det  

 følgende benævnes selskabet.
Selskabets aktiekapital tegnes af  

 Dansk Tipstjeneste A/S, der i det følgende benævnes  

 Tipstjenesten.
Bevillingen gives for indtil 5 år ad gangen.
Fornyelse  

 af bevillingen kræver godkendelse af Folketingets Finansudvalg.
 § 2. Selskabet betaler en månedlig afgift til staten  

 på 11 pct. af det beløb, hvormed indskudssummen overstiger  

 gevinsterne (bruttospilleindtægten), og en tillægsafgift på  

 19 pct. af den del af den månedlige bruttospilleindtægt, der  

 overstiger 16,7 mio. kr.
§ 3. Selskabet skal ledes af en bestyrelse bestående af  

 en formand og 5 medlemmer.
Skatteministeren udnævner efter indstilling  

 fra Tipstjenestens bestyrelse 2 af dens medlemmer, hvoraf den ene skal  

 være formand, og 2 medlemmer fra Tipstjenestens administration.  

 Skatteministeren udnævner endvidere 2 medlemmer efter indstilling fra  

 Dansk Travsports Centralforbund og Dansk Galop.
Bestyrelsen udnævnes  

 for perioder på 4 år, og genudnævnelse kan finde sted.
 § 4. Selskabets vedtægter og eventuelle ændringer  

 i disse skal godkendes af skatteministeren.
 Stk. 2. I vedtægterne skal det være bestemt, at  

 selskabet skal opløses, hvis bevillingen til at foranstalte  

 væddemål efter denne lov ophører.
 Stk. 3. Aktieselskabsloven finder anvendelse på  

 selskabet, medmindre andet følger af denne lov.
§ 5. Hestevæddeløbssportens Finansieringsfond,  

 der i det følgende benævnes fonden, oprettes med det  

 formål at tilføre dansk hestevæddeløbssport midler  

 og dermed gøre det muligt for selskabet at foranstalte  

 væddemål på løb på  

 hestevæddeløbssportens baner.
Fonden skal endvidere tildele  

 hundevæddeløbssporten midler, i det omfang hundeløb  

 finder sted på hestevæddeløbssportens baner.
 Stk. 2. De midler, som tilføres fonden, uddeles mindst  

 en gang i kvartalet af fondens bestyrelse.
 Stk. 3. Fondens administrations- og sekretariatsudgifter  

 afholdes af fonden.
§ 6. Fonden ledes af en bestyrelse bestående af en  

 formand og 4 medlemmer.
Dansk Galop og Dansk Travsports Centralforbund  

 udpeger hver 1 medlem.
Skatteministeren udpeger de resterende 3 medlemmer,  

 heraf 1 fra Tipstjenestens administration.
Skatteministeren udpeger formanden  

 blandt de medlemmer, ministeren udnævner.
Bestyrelsen udnævnes  

 for perioder på 4 år, og genudnævnelse kan finde sted.
 Stk. 2. Bestyrelsen aflægger årligt regnskab og  

 beretning til skatteministeren.
§ 7. Skatteministeren sørger for fornødent  

 tilsyn og kontrol med selskabets virksomhed og regnskab.
Omkostningerne  

 herved bæres af selskabet.
 § 8. Selskabet er fritaget for at betale selskabsskat.
Stk. 2. Gevinsterne er fritaget for indkomstskat til stat og  

 kommune.
Af de gevinster, der tilfalder vinderne i bookmakerspil, skal svares  

 en afgift til statskassen på 15 pct., beregnet af den del af  

 gevinstbeløbet, der overstiger 200 kr.
 § 9. Af indskudssummen skal mindst 45 pct. anvendes til  

 gevinster.
 § 10. Det overskud, der fremkommer efter udredelsen af  

 statsafgiften, gevinsterne og udgifterne til selskabets drift, afskrivninger  

 og eventuelle henlæggelser samt eventuelt udbytte fordeles  

 således:
 1.juli-31. december 2000: Fonden tilføres indtil 51,5 mio. kr., og  

 et resterende overskud deles med 50 pct. til fonden og 50 pct. til  

 Tipstjenesten.
 1. januar-31. december 2001: Fonden tilføres indtil 103 mio. kr.,  

 og et resterende overskud deles med 50 pct. til fonden og 50 pct. til  

 Tipstjenesten.
 1. januar-31. december 2002: Fonden tilføres indtil 108 mio. kr.,  

 og et resterende overskud deles med 40 pct. til fonden og 60 pct. til  

 Tipstjenesten.
 1 januar-31. december 2003: Fonden tilføres indtil 118 mio. kr., og  

 et resterende overskud deles med 30 pct. til fonden og 70 pct. til  

 Tipstjenesten.
 1. januar-31. december 2004: Fonden tilføres indtil 128 mio. kr.,  

 og et resterende overskud deles med 20 pct. til fonden og 80 pct. til  

 Tipstjenesten.
 1. januar-31. december 2005 og følgende år: Fonden  

 tilføres indtil 138 mio. kr., og et resterende overskud deles med 10  

 pct. til fonden og 90 pct. til Tipstjenesten.
 § 11. Overskud fra selskabet, som efter § 10  

 tilføres Tipstjenesten, fordeles mellem overskudsmodtagerne efter  

 § 6 A i lov om visse spil, lotterier og væddemål.
§ 12. Med bøde eller fængsel indtil 6  

 måneder straffes den, der forsætligt eller groft uagtsomt 1)	udbyder danske væddemål på heste- og  

 hundeløb uden bevilling hertil eller 2)	udbyder eller formidler deltagelse i sådanne udenlandske  

 spil.
 Stk. 2. Under skærpende omstændigheder, herunder  

 navnlig ved gentagelse, eller når lovovertrædelsen har haft  

 særlig omfattende karakter, kan straffen efter stk. 1 stige til  

 fængsel i 1 år.
Stk. 3. Med bøde straffes den, der forsætligt  

 eller groft uagtsomt 1)	formidler deltagelse i bevillingshaverens væddemål uden  

 dennes godkendelse, 2)	udbyder nogen form for spil, lotteri, væddemål eller  

 konkurrence ved benyttelse af bevillingshavers spillekuponer,  

 spilleresultater, materiel m.v., 3)	reklamerer for ulovlige væddemål som omhandlet i  

 stk. 1 eller 4)	deltager i et ulovligt væddemål som omhandlet i  

 stk. 1.
 Stk. 4. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
 § 13. Skønnes en overtrædelse ikke at ville  

 medføre højere straf end bøde, kan skatteministeren  

 eller den, ministeren bemyndiger dertil, tilkendegive, at sagen kan  

 afgøres uden retslig forfølgning, såfremt den  

 pågældende erkender sig skyldig i overtrædelsen og  

 erklærer sig rede til inden for en nærmere angivet frist, der  

 efter begæring kan forlænges, at betale en i tilkendegivelsen  

 angivet bøde.
 Stk. 2. Med hensyn til den i stk. 1 nævnte  

 tilkendegivelse finder bestemmelsen om tiltalerejsning i retsplejelovens  

 § 931 tilsvarende anvendelse.
 Stk. 3. Betales bøden i rette tid, eller bliver den  

 efter vedtagelse inddrevet eller afsonet, bortfalder videre  

 forfølgning.
 Stk. 4. Ransagning i sager om overtrædelse af  

 bestemmelser i denne lov sker i overensstemmelse med retsplejelovens regler  

 om ransagning i sager, som efter loven kan medføre frihedsstraf.
 § 14. Loven træder i kraft den 1. juli 2000.
