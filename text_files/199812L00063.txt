Fremsat den 28. oktober 1998 af  

 erhvervsministeren (Pia Gjellerup) Forslag til Bogføringslov Kapitel 1 Bogføringspligt § 1. Loven gælder for erhvervsdrivende virksomheder  

 etableret her i landet af enhver art uanset ejer- eller  

 hæftelsesforhold samt erhvervsaktiviteter, der udøves her i  

 landet af virksomheder, som er hjemmehørende i udlandet.
 Stk. 2. Loven gælder endvidere for følgende  

 virksomheder, organisationer og sammenslutninger m.v. (virksomheder  

 m.v.):
1)	Virksomheder m.v., der er afgiftspligtige eller fuldt eller  

 begrænset skattepligtige her til landet i det omfang, de ikke er  

 omfattet af stk. 1. De statslige told- og skattemyndigheder kan helt  

 eller delvist fritage enkelte virksomheder m.v. fra loven.
Er virksomheden  

 m.v. tillige omfattet af nr. 2, kan fritagelse dog kun ske efter aftale med  

 vedkommende myndighed.
2)	Virksomheder m.v., der som betingelse for tildeling af direkte  

 tilskud fra den danske stat eller Den Europæiske Union skal afgive  

 regnskabsmæssige oplysninger i det omfang, de ikke er omfattet af  

 stk. 1. Den bevilgende myndighed kan helt eller delvist fritage enkelte  

 virksomheder m.v. fra loven.
Er virksomheden m.v. tillige omfattet af nr. 1,  

 kan fritagelse dog kun ske efter aftale med Told- og  

 Skattestyrelsen.
 Stk. 3. Loven gælder ikke for følgende  

 virksomheder, organisationer og sammenslutninger m.v.:
 1)	Virksomheder m.v., som er omfattet af lov om statens  

 regnskabsvæsen.
 2)	Virksomheder m.v., som udelukkende er omfattet af regnskabsregler  

 fastsat ved eller i henhold til lov om kommunernes styrelse.
Kapitel 2 Definitioner § 2. En virksomhed er erhvervsdrivende eller udøver  

 erhvervsaktiviteter, når den yder varer, rettigheder, pengemidler,  

 tjenester eller lignende, for hvilke den normalt modtager vederlag.
Stk. 2. Uanset stk. 1 anses en virksomhed for at  

 være erhvervsdrivende eller udøve erhvervsaktiviteter, hvis den  

 er omfattet af lov om aktieselskaber, lov om anpartsselskaber, lov om  

 erhvervsdrivende fonde, lov om erhvervsdrivende virksomheder eller i  

 øvrigt er erhvervsdrivende i henhold til lov.
Dette gælder  

 uanset om virksomhederne helt eller delvist er undtaget for kravene i de  

 nævnte love.
§ 3. Som regnskabsmateriale anses 1)	registreringer, herunder transaktionssporet, jf. § 4,  

 stk. 1.
2)	beskrivelser af bogføringen, herunder aftaler om elektronisk  

 dataudveksling, jf. § 14, stk. 2, 3)	beskrivelser af systemer til at opbevare og fremfinde opbevaret  

 regnskabsmateriale, jf. § 14, stk. 3, 4)	bilag og anden dokumentation, jf. § 5, 5)	oplysninger i øvrigt som er nødvendige for  

 kontrolsporet, jf. § 4, stk. 2, 6)	regnskaber som kræves udarbejdet i henhold til lovgivning,  

 og 7)	revisionsprotokoller.
 Stk. 2. Medmindre andet fremgår af lovgivningen i  

 øvrigt, omfatter et regnskab, jf. stk. 1, nr. 6, også  

 eventuelle årsberetninger og lignende, der er knyttet til  

 regnskabet.
 § 4. Ved transaktionssporet forstås den  

 sammenhæng, der er mellem de enkelte registreringer og den  

 bogføringspligtiges årsregnskab, skatte- eller  

 afgiftsopgørelse, tilskudsregnskab eller tilsvarende  

 regnskabsopstilling, der skal udarbejdes i henhold til lovgivning.
 Stk. 2. Ved kontrolsporet forstås de oplysninger, der  

 dokumenterer registreringernes rigtighed.
§ 5. Ved bilag forstås enhver nødvendig  

 dokumentation for transaktioner, der registreres i bogføringen, uanset  

 dokumentationen er på elektronisk medie, mikrofilm, papir eller andet  

 medie.
Ved eksterne bilag forstås dokumentation, der hidrører  

 fra andre end den bogføringspligtige. Øvrige bilag anses som  

 interne.
Kapitel 3 Generelle krav til bogføring § 6. Bogføringen skal tilrettelægges og  

 udføres i overensstemmelse med god bogføringsskik under hensyn  

 til virksomhedens art og omfang.
Desuden skal bogføringen  

 tilrettelægges og udføres, således at regnskabsmaterialet  

 ikke ødelægges, bortskaffes eller forvanskes, ligesom det skal  

 sikres mod fejl og misbrug.
 Stk. 2. Rettes regnskabsmaterialet, skal såvel det  

 oprindelige indhold som indholdet af ændringen tydeligt fremgå af  

 materialet.
Kapitel 4 Registreringer og dokumentation § 7. Alle transaktioner skal registreres nøjagtigt  

 under hensyn til virksomhedens art og omfang.
Herunder skal transaktionerne  

 registreres snarest muligt efter, at de forhold foreligger, der er grund til  

 registreringerne.
En virksomhed, der på grund af art og omfang ikke er  

 i stand til at registrere køb eller salg, kan i stedet registrere  

 på grundlag af daglige kasseopgørelser.
 Stk. 2. Registreringerne skal så vidt muligt foretages i  

 den rækkefølge, som transaktionerne er foretaget i.  

 Registreringerne skal henvise til de tilhørende bilag og indeholde  

 oplysninger, der gør det muligt at bestemme den enkelte registrerings  

 tidsmæssige placering i bogføringen.
 Stk. 3. Registreringerne skal i det omfang, det er  

 nødvendigt efter virksomhedens art og omfang, afstemmes med  

 beholdningerne, herunder kasse- og likvidbeholdninger.
Stk. 4. Registreringerne skal foretages i danske kroner, i  

 euro eller i relevant fremmed valuta.
En virksomhed kan kun overgå til  

 registreringer i anden mønt ved et regnskabsårs begyndelse,  

 medmindre denne anden mønt er blevet relevant inden begyndelsen af det  

 pågældende regnskabsår.
Stk. 5. Registreres i fremmed valuta, herunder euro, skal  

 regnskabsmaterialet indeholde oplysninger, herunder om transaktionsdagens  

 kurs eller lignende omregningsfaktorer, som til enhver tid gør det  

 muligt at omregne til danske kroner.
Erhvervs- og Selskabsstyrelsen kan ved  

 bekendtgørelse fastsætte nærmere regler om de i 1. pkt.  

 nævnte omregningsfaktorer.
§ 8. Alle registreringer skal kunne følges til det i  

 § 4, stk. 1, omhandlede regnskab, opgørelse eller  

 opstilling.
Tallene heri skal kunne opløses i de registreringer,  

 hvoraf de er sammensat.
§ 9. Enhver registrering skal dokumenteres ved bilag.
Er der  

 udstedt eksternt bilag, skal dette så vidt muligt benyttes.
Bilag skal  

 oplyse, hvad der er nødvendigt for at identificere kontrolsporet,  

 herunder tydeligt angive transaktionsdato og beløb.
 Stk. 2. Registreres på baggrund af elektronisk  

 overførte data, skal den bogføringspligtige desuden dokumentere  

 den enkelte overførsel og dennes tidsmæssige placering.
Kapitel 5 Opbevaring af regnskabsmateriale § 10. Den bogføringspligtige skal opbevare  

 regnskabsmaterialet på betryggende vis i 5 år fra udgangen af det  

 regnskabsår, materialet vedrører.
Opbevaringen skal ske på  

 en måde, som i hele opbevaringsperioden muliggør en  

 selvstændig og éntydig fremfinding af det pågældende  

 regnskabsmateriale.
 Stk. 2. Opbevares regnskabsmaterialet på elektronisk  

 medie, mikrofilm eller anden lignende måde, skal det uden bearbejdning,  

 beregninger eller tilpasninger kunne udskrives i klarskrift.
 Stk. 3. Beskrivelsen af systemer til at fremfinde og udskrive  

 regnskabsmaterialet i klarskrift, jf. § 14, stk. 3, nr. 2, skal  

 opbevares i klarskrift.
 § 11. Uanset § 10 kan detailhandelsvirksomheder  

 nøjes med at opbevare kassestrimler og tilsvarende interne bilag i  

 ét år fra tidspunktet for underskrivelsen af  

 årsregnskabet.
 § 12. Regnskabsmaterialet skal opbevares her i landet, jf. dog  

 stk. 2-4.
Stk. 2. Regnskabsmaterialet for indeværende og forrige  

 måned kan opbevares i udlandet såfremt den  

 bogføringspligtige 1)	sørger for at opbevare materialet i overensstemmelse med  

 denne lov, 2)	til enhver tid kan fremskaffe materialet, og 3)	opbevarer beskrivelser af benyttede systemer m.v. og eventuelle  

 nødvendige adgangskoder m.v. i Danmark, således at offentlige  

 myndigheder til enhver tid er i stand til at skaffe sig adgang til  

 materialet, jf. § 15.
Stk. 3. Interne og eksterne bilag for den  

 bogføringspligtiges aktiviteter i udlandet kan opbevares i det  

 pågældende udland i hele opbevaringsperioden, jf. § 10.  

 Øvrigt regnskabsmateriale for den bogføringspligtiges  

 aktiviteter i udlandet kan under de samme betingelser opbevares i det  

 pågældende udland for indeværende og de foregående  

 tre måneder.
Bestemmelserne i stk. 2, nr. 1-3, finder tilsvarende  

 anvendelse.
Stk. 4. Erhvervs- og Selskabsstyrelsen kan i særlige  

 tilfælde tillade, at bestemmelserne i stk. 1-3 helt eller delvist  

 fraviges.
Erhvervs- og Selskabsstyrelsens afgørelser herom kan  

 indbringes for Erhvervsankenævnet senest 4 uger efter, at  

 afgørelsen er meddelt den pågældende.
§ 13. Ophører bogføringspligten, skal den senest  

 fungerende ledelse sørge for, at regnskabsmaterialet fortsat opbevares  

 i overensstemmelse med denne lov.
Opløses en virksomhed ved  

 skifterettens mellemkomst, kan skifteretten beslutte, at andre end den senest  

 fungerende ledelse skal opbevare regnskabsmaterialet.
Stk. 2. I andre tilfælde hvor ledelsen fratræder,  

 skal medlemmerne af den fratrædende ledelse sikre, at  

 regnskabsmaterialet for perioden frem til fratrædelsestidspunktet  

 bliver opbevaret i overensstemmelse med denne lov.
Når en ny ledelse  

 afløser en fratrædende ledelse, skal medlemmerne af denne  

 videregive regnskabsmaterialet til den ny ledelse.
Kapitel 6 Beskrivelse af systemer til registrering og opbevaring  

 af regnskabsmateriale m.v.
§ 14. Den bogføringspligtige skal udarbejde en efter  

 aktiviteternes art og omfang afpasset beskrivelse af registreringen af  

 transaktioner og af opbevaringen af regnskabsmateriale.
Beskrivelsen skal  

 gøre det muligt for en person udefra med en rimelig viden om regnskab  

 og den anvendte teknologi til enhver tid at følge, hvorledes  

 registreringerne foretages og hvorledes regnskabsmateriale fremfindes og  

 udskrives i klarskrift.
Beskrivelsen skal affattes på et sprog, som er  

 naturligt for offentlige myndigheder og med anvendelse af almindelig  

 sprogbrug og sædvanlige fagudtryk på området.
Stk. 2. Beskrivelsen af registreringen af transaktioner skal i  

 det mindste indeholde tilstrækkelige oplysninger om 1)	hvorledes systemerne sikrer fuldstændighed og  

 nøjagtighed af det materiale, der danner grundlag for registreringer,  

 herunder aftaler i forbindelse med elektronisk udveksling af data, der danner  

 grundlag for registreringer, 2)	hvorledes systemerne sikrer en fuldstændig og nøjagtig  

 registrering af transaktioner, herunder konteringsinstruks, benyttede  

 edb-systemer, manuelle rutiner m.v. og 3)	hvorledes automatisk genererede registreringer foretages, herunder  

 beregningsgrundlag og beregningsformel.
Stk. 3. Beskrivelsen af opbevaringen af regnskabsmateriale  

 skal i det mindste indeholde tilstrækkelige oplysninger om 1)	de metoder der benyttes ved opbevaring af regnskabsmateriale, 2)	hvorledes regnskabsmateriale fremfindes og udskrives i klarskrift,  

 herunder oplysning om adgangskoder m.v., og om hvorledes krypterede data  

 oversættes og 3)	hvorledes registreringer i fremmed valuta omregnes til danske  

 kroner.
Kapitel 7 Offentlige myndigheders adgang til  

 regnskabsmateriale § 15. En offentlig myndighed kan, i det omfang den i henhold  

 til anden lovgivning er berettiget til at kræve indsigt i den  

 bogføringspligtiges regnskabsmateriale, forlange, at den  

 bogføringspligtige vederlagsfrit stiller alt, hvad der er  

 nødvendigt til fremfinding og læsning af regnskabsmaterialet,  

 til disposition.
Endvidere kan myndigheden forlange, at regnskabsmaterialet  

 uden vederlag udskrives i klarskrift, herunder at registreringer i fremmed  

 valuta, herunder euro, omregnes til danske kroner.
Er regnskabsmaterialet,  

 bortset fra eksterne bilag, affattet på andre sprog end dansk, kan  

 myndighederne kræve, at den bogføringspligtige vederlagsfrit  

 oversætter dette til dansk.
Stk. 2. Den bogføringspligtige skal efterkomme en  

 myndigheds anmodning efter stk. 1 hurtigst muligt.
Vedrører  

 anmodningen regnskabsmateriale for aktiviteter i udlandet, skal den  

 bogføringspligtige efterkomme anmodningen senest en måned efter,  

 at den pågældende myndighed anmoder herom.
Kapitel 8 Bestemmelser om straf og om ikrafttrædelse § 16. Medmindre strengere straf er forskyldt efter anden  

 lovgivning, straffes overtrædelse af §§ 6-10, §12, stk. 1-3,  

 og §§ 13-15 med bøde.
 Stk. 2. I forskrifter, der udfærdiges i henhold til  

 loven, kan der fastsættes straf af bøde for overtrædelse  

 af bestemmelser i forskrifterne.
 Stk. 3. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
 Stk. 4. Forældelsesfristen for strafansvaret er 5  

 år.
§ 17. Opbevares regnskabsmaterialet ikke som foreskrevet i  

 § 12, jf. § 15, og begrunder det udviste forhold en fare for  

 misbrug, kan den bogføringspligtige ved dom for strafbart forhold  

 frakendes retten til at opbevare regnskabsmateriale i udlandet.
Frakendelsen  

 sker på tid fra 1 til 5 år regnet fra endelig dom.
Retten kan  

 under behandlingen af sagen ved kendelse udelukke den  

 bogføringspligtige fra at opbevare regnskabsmaterialet i udlandet,  

 indtil sagen er endeligt afgjort.
Det kan ved dommen i sagen bestemmes, at  

 anke ikke har opsættende virkning.
 § 18. Erhvervs- og Selskabsstyrelsen fastsætter  

 bestemmelser om åbningsbalance og årsregnskab for de af denne lov  

 omfattede erhvervsdrivende virksomheder, der ikke i forvejen er underlagt  

 regler herom i eller i henhold til anden lovgivning.
 § 19. Loven træder i kraft den 1. juli 1999.  

 Bestemmelserne i § 7, stk. 4 og 5, træder dog i kraft 1.  

 januar 1999.
 Stk. 2. Bogføringsloven, jf. lovbekendtgørelse  

 nr. 60 af 19. februar 1986, ophæves 1. juli 1999.
Stk. 3. Loven har virkning for regnskabsår, der  

 påbegyndes den 1. juli 1999 eller senere.
Bestemmelserne i § 7,  

 stk. 4 og 5, har dog virkning for regnskabsår, der  

 påbegyndes den 1. januar 1999 eller senere.
For regnskabsår, der  

 er påbegyndt før den 1. juli 1999, finder de hidtil  

 gældende regler anvendelse.
Stk. 4. Bilag, der vedrører registreringer fra  

 før den 1. juli 1999, kan opbevares efter reglerne i § 21 i  

 bekendtgørelse nr. 598 af 21. august 1990 om erhvervsdrivende  

 virksomheders bogføring, årsregnskaber og opbevaring af  

 regnskabsmateriale.
Overtrædelse af reglerne straffes efter de hidtil  

 gældende regler.
Stk. 5. For virksomheder m.v., som den 1. juli 1999 ikke var  

 bogføringspligtige efter de hidtil gældende regler,  

 indtræder bogføringspligt efter lovens § 1, stk. 1,  

 med virkning for regnskabsår, der påbegyndes den 1. januar 2001  

 eller senere.
Indtil den 1. januar 2001 finder de hidtil gældende  

 regler tilsvarende anvendelse.
Stk. 6. Bogføringspligt efter lovens § 1,  

 stk. 1, indtræder ikke for personer, der inden 1. juli 1999 har  

 påbegyndt en virksomhed, der efter den hidtil gældende  

 bogføringslovs § 1, litra C, nr. 35, 36 og 37, jf. stk. 2 og  

 3, ikke var bogføringspligtig, og som ikke driver anden  

 erhvervsmæssig aktivitet.
Hvis virksomheden overgår til anden  

 ejer, indtræder bogføringspligt efter § 1, stk. 1.
 § 20. Loven gælder ikke for Færøerne og  

 Grønland, men kan ved kongelig anordning sættes i kraft for  

 Grønland med de afvigelser, som de særlige grønlandske  

 forhold tilsiger.
Bemærkninger til lovforslaget Indledende bemærkninger 1. Indledning Der foreslås en ny lov om bogføring, som  

 moderniserer den eksisterende bogføringslov og tilhørende  

 bekendtgørelse.
Lovforslaget er en genfremsættelse af L145, som blev  

 fremsat i december 1997, men som bortfaldt på grund af  

 folketingsvalget.
Der er lavet enkelte ændringer i lovtektsten  

 vedrørende bogføring i euro i forhold til det tidligere  

 lovforslag.
Herunder er det fastsat, at en virksomhed som hovedregel kun kan  

 overgå til registreringer i anden mønt ved et regnskabsårs  

 begyndelse.
I bemærkningerne er der endvidere omtalt oplysninger om  

 bestikkelse samt sket tydeliggørelse af omfanget af meget små  

 virksomheders bogføringspligt.
Herudover er der sket enkelte  

 småændringer og præciseringer af redaktionel karakter.
 Baggrunden for at udarbejde en ny lov er, at nye  

 virksomhedsformer, virksomhedernes internationalisering og anvendelse af ny  

 teknologi på en række områder har givet problemer i forhold  

 til den eksisterende lovgivning, hvoraf dele i realiteten stammer tilbage fra  

 1959.
Den nugældende bogføringslov indeholder kun  

 få bestemmelser og en hjemmel til udstedelse af bekendtgørelse.  

 Denne hjemmel er udnyttet af Erhvervs- og Selskabsstyrelsen ved  

 bekendtgørelse nr. 598 af 21. august 1990 om erhvervsdrivende  

 virksomheders bogføring, årsregnskaber og opbevaring af  

 regnskabsmateriale.
Bekendtgørelsen indeholder et betragteligt  

 sæt af detaljebestemmelser og suppleres af en vejledning om  

 bogføring fra april 1991. Bekendtgørelsen blev udstedt på  

 baggrund af forslag i Betænkning nr. 1140 af april 1988.  

 Betænkningen var resultatet af et udvalgsarbejde, som indledtes  

 på Industriministeriets foranledning i 1983.
Lovforslaget bygger på et oplæg fra  

 Regnskabsrådet.
Oplægget er lavet i samarbejde med  

 Finanstilsynet, Økonomistyrelsen, Told & Skat, Statsadvokaturen  

 for Særlig Økonomisk Kriminalitet og Erhvervsministeriet,  

 Erhvervs- og Selskabsstyrelsen.
Den brede repræsentation af myndigheder i  

 Regnskabsrådets arbejde indebærer, at lovforslaget i stort omfang  

 koordinerer skatte- og afgiftslovgivningens regler om bogføring.  

 Behovet for at fastsætte generelle bestemmelser om bogføring og  

 bogføringspligt i skattelovgivningen reduceres.
Det forudsættes  

 herefter, at Erhvervsministeriet, Erhvervs- og Selskabsstyrelsen, samarbejder  

 snævert med Skatteministeriet med henblik på fortolkning og  

 eventuelle fremtidige ændringer i lovgivningen.
Forslaget gør det lettere at afgøre, om man  

 er omfattet af bogføringspligten.
Det må forventes, at andre  

 myndigheder - også skattemyndighederne - i deres lovgivning  

 ophæver eventuelle generelle krav til bogføringen eller i  

 enkelte tilfælde tilpasser skatte-, told- og afgiftslovgivningen.
I  

 forbindelse med høringen af ministerierne har Erhvervs- og  

 Selskabsstyrelsen gjort særskilt opmærksom på mulighederne  

 for forenkling af reglerne om bogføring.
Lovforslaget forudsætter, at reglerne om  

 udarbejdelse af årsregnskaber er uændrede i forhold til den  

 nugældende bogføringslov og navnlig den hertil knyttede  

 bogføringsbekendtgørelses kapitel 2. Regnskabsrådet  

 vurderede, at disse regler måtte behandles i sammenhæng med  

 reglerne om regnskabsaflæggelse for små virksomheder i  

 årsregnskabsloven.
Denne skal revideres i umiddelbar forlængelse  

 af arbejdet med bogføringsloven.
Drøftelserne af regler om  

 årsregnskaber for de pågældende virksomheder udskydes til  

 den tid.
Lovforslaget skal ses i sammenhæng med, at Erhvervs-  

 og Selskabsstyrelsen planlægger at udstede en ny  

 bogføringsvejledning, hvori lovforslagets rammebestemmelser bliver  

 uddybet og beskrevet nærmere.
Det er hensigten, at mange af de  

 detailbestemmelser, som kun findes i den nuværende  

 bogføringsbekendtgørelse, skal behandles i vejledningen.
Lovforslaget skal med hensyn til bogføring i  

 fremmede valutaer endvidere ses i sammenhæng med påtænkte  

 ændringer af årsregnskabsloven samt aktie   og  

 anpartsselskabsloven, hvorefter det skal være muligt at aflægge  

 årsregnskab og registrere selskabskapital i euro.
Disse ændringer  

 forventes i givet fald at kunne træde i kraft 1. januar 1999.
Til opfyldelse af OECD s konvention om bekæmpelse af  

 bestikkelse af udenlandske embedsmænd i internationale  

 forretningstransaktioner forudsættes, at signatarlandene følger  

 konventionen op med den nødvendige straffelovgivning og at denne  

 støttes med bestemmelser, der skal sikre regnskabsmaterialets  

 gennemskuelighed, hvad angår bestikkelser.
Lovkrav om oplysninger  

 vedrørende sådanne uregelmæssigheder skal optages i  

 lovgivningen om årsregnskaber, således at kravet til  

 bogføringen udledes af nærværende lovforslags bestemmelser  

 om transaktions- og kontrolspor i § 4. Spørgsmålet  

 behandles i forbindelse med årsregnskabslovrevisionen.
2. Lovforslagets indhold a.
Bogføringspligten Lovforslaget indebærer, at alle erhvervsdrivende  

 virksomheder bliver bogføringspligtige.
Desuden bliver organisationer  

 og sammenslutninger, der modtager direkte støtte fra den danske stat  

 eller EU omfattet af bogføringspligten.
Endvidere bliver alle fuldt og  

 begrænsede skattepligtige eller afgiftspligtige organisationer og  

 sammenslutninger omfattet.
Der er ikke tale om en væsentlig udvidelse af  

 antallet af virksomheder m.v., som skal bogføre.
Langt de fleste  

 virksomheder, der ikke er direkte omfattet af den nugældende  

 bogføringslov, skal alligevel bogføre efter  

 bogføringsloven som følge af § 2 i bekendtgørelsen  

 om skattemæssige krav til regnskabsgrundlaget og årsregnskabet  

 (»Mindstekravsbekendtgørelsen«).
For at sikre at alle de virksomheder m.v., som modtager  

 direkte støtte fra den danske stat og EU, er i stand til at  

 aflægge regnskaber for de støtteberettigede aktiviteter,  

 omfattes disse også af bogføringspligten.
I dag omfattes de  

 fleste af disse som følge af en henvisning til  

 bogføringsloven.
b.
Regler om bogføring Reglerne om bogføring, dvs. registrering af  

 transaktioner, er i det store hele uændrede.
Dog er visse regler  

 præciseret af hensyn til brug af edb.
Det gælder også  

 reglerne om registrering af transaktioner på baggrund af elektroniske  

 overførsler.
Som udgangspunkt stilles samme kvalitetskrav overalt til  

 bogføringen, hvad enten denne foretages ved hjælp af edb eller  

 på papir.
Der skal bogføres i overensstemmelse med god  

 bogføringsskik.
God bogføringsskik er, hvad der til enhver tid  

 anses for god skik og brug blandt kyndige og ansvarsbevidste fagfolk.  

 Detailbestemmelserne i lovforslaget er udtryk for, hvad der i det mindste er  

 god bogføringsskik.
God bogføringsskik indebærer  

 imidlertid, at kravene til bogføringen kan udfyldes og eventuelt  

 skærpes over tid, uden at loven nødvendigvis skal tilpasses.
God  

 bogføringsskik kan derimod ikke lempe lovens detailbestemmelser.
Det  

 er dog forudsat, at kravene til ganske små virksomheder kan tilpasses  

 efter aktiviteternes art og omfang, hvilket for disse kan føre til  

 meget lempelige normer.
Forslaget præciserer reglerne om bogføring i  

 fremmed valuta.
Forslaget svarer her i det store hele til den fortolkning,  

 som hidtil har været anvendt for den eksisterende lovgivning.
 For at gøre lovgivningen mere tidssvarende er  

 detailreglerne om indholdet i dokumentation for registreringer, jf. den  

 nuværende bogføringsbekendtgørelses § 11, reduceret  

 til helt generelle indholdskrav.
c.
Opbevaring af regnskabsmateriale Reglerne om opbevaring af regnskabsmateriale er  

 moderniseret blandt andet for at give bedre muligheder for at opbevare  

 materialet uden for landets grænser.
Her tager forslaget dog hensyn  

 til, at politiet har et særligt behov for at kunne få adgang til  

 regnskabsmaterialet indenfor landets grænser.
Regnskabsmaterialet skal fortsat opbevares betryggende i 5  

 år, uanset det opbevares elektronisk, på mikrofilm, på  

 papir eller på andre medier.
Forslaget opstiller derfor kvalitetskrav  

 til opbevaringen.
Den bogføringspligtige må således selv  

 om, på hvilket medium materialet opbevares, hvis blot kvalitetskravene  

 overholdes.
Forslaget giver nu mulighed for at opbevare  

 regnskabsmateriale, der hidrører fra danske aktiviteter i udlandet i  

 1-2 måneder.
Dette er en praktisk regel for virksomheder, som  

 indgår i udenlandske eller i transnationale danske koncerner.
Driver virksomheden aktivitet i udlandet, kan bilag for  

 disse aktiviteter opbevares i udlandet i hele opbevaringsperioden på 5  

 år.
Det øvrige regnskabsmateriale skal hjemtages efter 3-4  

 måneder.
Lovforslaget indeholder regler om pligten til at opbevare  

 regnskabsmaterialet i tilfælde af ledelsesskift, hvor der kan forekomme  

 en »ledelsesfri« periode.
Efter forslaget skal den fratrædende ledelse  

 sikre opbevaring af regnskabsmaterialet i den »ledelsesfrie« mellemperiode og  

 herefter videregive materialet til den ny ledelse.
Endvidere skal den seneste  

 ledelse i tilfælde af ophør af bogføringspligten  

 sørge for, at regnskabsmaterialet opbevares korrekt.
Retsstillingen  

 på disse områder har tidligere været uklar.
d.
Beskrivelser af bogføringen I lighed med tidligere skal den bogføringspligtige  

 beskrive det benyttede bogføringssystem, hvad enten dette  

 foregår manuelt eller ved hjælp af edb.
Dette er  

 nødvendigt, fordi den bogføringspligtige frit kan vælge  

 bogføringssystem.
Beskrivelsen skal omfatte de systemer, som benyttes i den  

 daglige bogføring og dem, som benyttes til at fremfinde og udskrive  

 regnskabsmaterialet.
Helt små virksomheder vil have mulighed for at  

 udarbejde en meget begrænset beskrivelse, da denne skal udformes efter  

 virksomhedens art og omfang.
3. Regnskabsrådet Regnskabsrådet har i samarbejde med udvalgte  

 relevante myndigheder udarbejdet oplægget til lovforslaget.
Rådet  

 er et rådgivende organ for Erhvervsministeriet, Erhvervs- og  

 Selskabsstyrelsen, med henblik på regnskabsmæssige emner.
 Rådet er nedsat med hjemmel i  

 årsregnskabslovens § 63 c og består af 14 medlemmer.
 Medlemmerne er udpeget af Advokatrådet, AMP-  

 samarbejdet, Arbejderbevægelsens Erhvervsråd, Arbejdsmarkedets  

 Tillægspension, Danmarks Rederiforening, Dansk Arbejdsgiverforening,  

 Danske Andelsselskaber, Dansk Handel & Service, Dansk Industri, Det  

 Danske Handelskammer, Entreprenørforeningen, Finansrådet,  

 Foreningen af Finansanalytikere, Foreningen af Firmapensionskasser,  

 Foreningen af Registrerede Revisorer, Foreningen af Statsautoriserede  

 Revisorer, Håndværksrådet, Landsorganisationen i Danmark,  

 Lønmodtagernes Dyrtidsfond, Realkreditrådet, Rådet for  

 Dansk Forsikring og Pension, Erhvervsministeriets Departement og Erhvervs- og  

 Selskabsstyrelsen.
4. Høring Lovforslaget har været sendt i høring hos  

 Advokatrådet, Amtsrådsforeningen, Arbejderbevægelsens  

 Erhvervsråd, Arbejdsmarkedets Tillægspension,  

 Arbejdsmarkedspensionsrådet, Arbejdsministeriet, Boligministeriet,  

 Byggeriets Arbejdsgivere, Byggeriets Firkant, Centralorganisation af  

 industriansatte i Danmark, Danmarks Nationalbank, Danmarks Rederiforening,  

 Danmarks Skibsmæglerforening, Danmarks Skibskreditfond, Dansk  

 Arbejdsgiverforening, Dansk Dataforening, Dansk EDI-Råd, Dansk  

 Ejendomsmæglerforening, Dansk Handel og Service, Dansk Industri, Dansk  

 Ingeniørforening, Dansk Standard, Danske Andelsselskaber, Danske  

 Investeringsforeningers Fællesrepræsentation, De Danske  

 Landboforeninger, Den Danske Finansanalytikerforening, Det Danske  

 Handelskammer, Det kooperative Fællesforbund, Det Økonomiske  

 Råds Sekretariat, Entreprenørforeningen, Erhvervenes  

 Eksportfremme Sekretariat, Finansministeriet, Finansrådet,  

 Finanstilsynet, Foreningen af Danske Børsmæglere, Foreningen af  

 Firmapensionskasser, Foreningen af JAK-Andelskasser, Foreningen af Lokale  

 Pengeinstitutter, Foreningen af Registrerede Revisorer, Foreningen af  

 Statsautoriserede Revisorer, Foreningen af Yngre Revisorer, Foreningen Danske  

 Revisorer, Forskningsministeriet, Forsvarsministeriet, Funktionærernes  

 og Tjenestemændenes Fællesråd, Færøernes  

 Landsstyre, Fødevareministeriet, Garantifonden for Danske Optioner og  

 Futures, Grønlands Hjemmestyre, Håndværksrådet,  

 Indenrigsministeriet, Ingeniørsammenslutningen, IT-Brancheforeningen,  

 Justitsministeriet, Kirkeministeriet, Kommunernes Landsforening,  

 Kulturministeriet, Københavns Fondsbørs, Landbrugsrådet,  

 Landsorganisationen i Danmark, Liberale Erhvervs Råd,  

 Lønmodtagernes Dyrtidsfond, Miljø- og Energiministeriet,  

 Ministeriet for Udviklingsbistand, Realkreditrådet,  

 Revisorkommissionen, Rigsadvokaten, Rigspolitichefen, Rigsrevisionen,  

 Rådet for Dansk Forsikring og Pension, Sammenslutningen af danske  

 Andelskasser, Skatteministeriet, Skibsværftsforeningen,  

 Socialministeriet, Statsadvokaten for Særlig Økonomisk  

 Kriminalitet, Statsministeriet, Sundhedsministeriet, Trafikministeriet,  

 Udenrigsministeriet, Undervisningsministeriet, Værdipapircentralen,  

 Økonomiministeriet, Økonomistyrelsen.
5. Økonomiske og administrative konsekvenser af lovforslaget Lovforslaget forventes som helhed ikke at få  

 økonomiske eller administrative konsekvenser for staten eller  

 kommunerne.
Bestemmelsen i forslagets § 12 om muligheden for at opbevare  

 regnskabsmateriale i udlandet kan i enkelte tilfælde medføre en  

 lidt dyrere skattekontrol.
På den anden side vil bestemmelsen i  

 forslagets § 13 medføre, at såvel politiet som  

 skattemyndighederne får lettere ved at fremskaffe regnskabsmaterialet  

 efter virksomhedsophør.
6. Konsekvenser for erhvervslivet Lovforslaget forventes at have en gunstig betydning for  

 erhvervslivet, da reglerne om bogføring generelt bliver mere  

 tilgængelige.
Forslaget vil også i et vist omfang tilgodese  

 virksomhedernes muligheder for at spare omkostninger ved at udlicitere  

 bogføringen til en bogføringscentral eller en koncernvirksomhed  

 i udlandet.
Desuden vil forslaget gøre det mere fordelagtigt for  

 virksomhederne at benytte informationsteknologi i bogføringen som  

 følge af, at stort set alt regnskabsmateriale kan opbevares på  

 edb-medie.
Lovforslaget indebærer, at flere virksomheder bliver  

 bogføringspligtige direkte efter bogføringsloven.
Dette  

 skønnes ikke at indebære væsentlige ulemper.
Langt de  

 fleste virksomheder, der ikke lige nu er direkte omfattet af  

 bogføringsloven, skal alligevel bogføre efter  

 bogføringslovgivningen som følge af krav herom i  

 bekendtgørelsen om skattemæssige krav til regnskabsgrundlaget og  

 årsregnskabet (Mindstekravsbekendtgørelsen) eller udfra anden  

 lovgivning, som henviser til bogføringsloven.
Endvidere mindskes  

 problemet, fordi fysiske personer, der er undtaget særskilt efter den  

 nugældende lov, kan fortsætte hermed, hvis skattemyndighederne  

 eller tilskudsmyndighederne tillader det.
 Man skal i den sammenhæng være opmærksom  

 på, at alle virksomheder af en vis størrelse altid vil have brug  

 for en bogføring som led i et nødvendigt  

 økonomistyringssystem.
Lovforslaget har været forelagt for  

 Erhvervsministeriets Testpanel med henblik på at undersøge  

 betydningen for virksomhedernes administrative byrder.
Testpanelet er et  

 panel af virksomheder, der skal vurdere lovforslags betydning for  

 administrative byrder.
Resultatet af undersøgelsen var, at mange af  

 Testpanelets virksomheder har vurderet, at de ikke bliver berørt af  

 ændringerne i bogføringsloven.
 For de virksomheder, der berøres af  

 ændringerne i bogføringsloven, er der en klar tendens til, at de  

 anser de tydeligere krav til beskrivelsen af bogføringen som en byrde,  

 mens de anser muligheden for elektronisk opbevaring af regnskabsmateriale som  

 en klar lettelse.
 Muligheden for kun at opbevare det elektroniske eksemplar  

 af regnskabsmaterialet modsvares netop af et krav om en så  

 udførlig beskrivelse af bogføringssystemet, at det er muligt at  

 følge, hvordan bogføringen fungerer samt hvordan materialet  

 fremfindes.
 Lovforslaget vurderes at medføre en samlet lettelse  

 på 81 mio. kr. årligt i form af virksomhedernes besparelser ved  

 elektronisk opbevaring af regnskabsmateriale.
 Lovforslaget vurderes samtidig at ville øge  

 virksomhedernes omkostninger til rådgivning og service med en samlet  

 engangsudgift på 34 mio. kr.
 Disse tal giver dog blot et fingerpeg om, hvilke  

 administrative konsekvenser, lovforslaget forventes at medføre, da de  

 er beregnet ud fra et meget lille antal af de berørte virksomheder i  

 Testpanelet.
7. Konsekvenser for miljøet Lovforslaget forventes ikke at få konsekvenser for  

 miljøet.
8. Forholdet til EU-retten Lovforslaget vurderes ikke at indeholde EU-retlige  

 aspekter.
Bemærkninger til lovforslagets enkelte  

 bestemmelser Til § 1 Den nugældende bogføringslov opregner i  

 § 1 de virksomheder, der er bogføringspligtige.
Virksomhederne  

 opregnes ud fra dagældende opfattelse af erhvervsbegrebet (1959). Dette  

 er imidlertid udvidet betydeligt siden da, som det kan ses af definitionerne  

 i lov om erhvervsdrivende fonde fra 1984 og lov om erhvervsdrivende  

 virksomheder fra 1995. Nye organisationsformer er kommet til, og den  

 omfangsrige opregning i den gældende § 1 er ikke længere  

 hensigtsmæssig.
Endvidere skal de fleste virksomheder, der ikke lige nu  

 er direkte omfattet af bogføringsloven, alligevel bogføre efter  

 bogføringsloven som følge af § 2 i bekendtgørelsen  

 om skattemæssige krav til regnskabsgrundlaget og årsregnskabet  

 (Mindstekravsbekendtgørelsen).
Forslaget tilsigter at samle regler om  

 bogføringspligt i bogføringsloven.
Dette indebærer, at de  

 virksomheder m.v., der tidligere kun omfattedes af bogføringsreglerne  

 via henvisningen fra Mindstekravsbekendtgørelsen, fremover omfattes  

 direkte af loven.
Derved bliver det lettere at afgøre, om man skal  

 bogføre.
Der er derfor tale om en forenkling af lovgrundlaget, snarere  

 end en reel udvidelse af antallet af bogføringspligtige.
Forslaget omfatter alle erhvervsdrivende virksomheder, jf.  

 forslagets § 1, stk. 1, 1. pkt.
Erhvervsdriften er defineret i  

 forslagets § 2. Anvendelse af ordet »virksomheder« skal sammenholdes med  

 årsregnskabsloven, der anvender dette udtryk med baggrund i de  

 europæiske regnskabsdirektiver.
Udtrykket virksomhed (engelsk undertaking, fransk  

 entreprise, osv.) betegner i overensstemmelse med almindelig sprogbrug i  

 EU-reglerne en såvel juridisk som økonomisk afgrænset  

 enhed.
Der vil være tale om aktieselskaber, anpartsselskaber,  

 partnerselskaber (kommanditaktieselskaber), andre selskaber med  

 begrænset hæftelse, interessentskaber og kommanditselskaber,  

 partsrederier o.lign.. Desuden omfattes andels- eller kooperative  

 virksomheder med eller uden begrænset hæftelse, økonomiske  

 foreninger, brugsforeninger o.lign., gensidige forsikringsselskaber,  

 pensionskasser, andelskasser, investeringsforeninger, realkreditforeninger,  

 korporationer og lignende.
Erhvervsdrivende fonde er også omfattet - i  

 princippet også selvom om de måtte være undtaget fra lov om  

 erhvervsdrivende fonde efter denne lovs § 1, stk. 4 eller 5.  

 Enkeltmandsvirksomheder er ligeledes omfattet af virksomhedsbegrebet.
Det kan  

 nævnes, at også ATP, LD og Arbejdsgivernes Elevrefusion (AER)  

 anses som omfattet.
Det er uden betydning, om der er tale om en »juridisk  

 person«, eller om deltagerne hæfter begrænset eller personligt og  

 solidarisk (ubegrænset). Det er heller ikke af betydning, om der er  

 indskudt kapital i virksomheden, hvilket formål overskud skal anvendes  

 til, eller hvorledes overskud - og underskud - samt ikke-økonomiske  

 rettigheder fordeles på deltagerne.
Endelig er det uden betydning, om  

 der er udpeget en særskilt ledelse.
Se om erhvervsdrift under  

 bemærkningerne til forslagets § 2.
 Det skal bemærkes, at udtrykket erhvervsdrivende  

 virksomhed i forslaget går videre end i lov om erhvervsdrivende  

 virksomheder, der af særlige afgrænsningsgrunde ikke medregner  

 aktieselskaber, anpartsselskaber og erhvervsdrivende fonde under begrebet  

 erhvervsdrivende virksomheder.
 Forslaget præciserer, at den måde ejer- og  

 hæftelsesforholdene er indrettet på, ikke har betydning for  

 bogføringspligten.
Forslaget beskæftiger sig ikke med, hvorledes den  

 enkelte virksomhed har indrettet sin regnskabsmæssige organisation.
For  

 nogle af virksomhedsformerne, f.eks. aktie- og anpartsselskaberne, indeholder  

 lovgivningen regler om dette, f.eks. aktieselskabslovens § 54.  

 Virksomhederne må selv finde den organisation, der passer til deres  

 forhold.
Man må dog som udgangspunkt antage, at den øverste  

 ledelse har det overordnede ansvar og eventuelt kan udpege en direktion eller  

 et tilsvarende organ, som har underordnet ansvar for udførelsen af  

 bogføring m.v. og regnskabsrapportering i virksomheden.
Som følge af den stigende internationalisering  

 foreslås, at aktiviteter, der foregår i Danmark, men indenfor en  

 virksomhed, der har hjemsted i udlandet, skal bogføres efter de danske  

 regler, jf. forslagets stk. 1, 2. led.
Et sådant krav har hidtil  

 kun eksisteret i Mindstekravsbekendtgørelsen.
Her kan være tale  

 om udenlandske filialer, faste driftssteder eller  

 repræsentationskontorer for udenlandske virksomheder, der har etableret  

 sig i Danmark og driver aktiviteter på denne måde.
Betegnelsen  

 spiller ingen rolle.
Disse aktiviteter kan ikke betegnes som »virksomheder«,  

 da de er uselvstændige enheder indenfor en virksomheds rammer.  

 Regnskaber for sådanne aktiviteter kan kun være dele af det  

 samlede regnskab for den udenlandske virksomhed og bogføringen vil  

 typisk kun omhandle de i Danmark udøvede aktiviteter.
Efter forslagets stk. 2, nr. 1, 1. pkt., omfatter  

 bogføringspligten desuden de virksomheder, organisationer og  

 sammenslutninger m.v., som uden at være danske erhvervsdrivende  

 virksomheder eller udenlandske virksomheder med danske erhvervsaktiviteter  

 efter stk. 1 er afgiftspligtige, eller som er fuldt eller  

 begrænset skattepligtige, typisk efter Selskabsskattelovens §§ 1  

 og 2 eller Fondsbeskatningslovens § 1. Er en virksomhed omfattet af  

 såvel stk. 1 som stk. 2, behandles den efter stk. 1,  

 således at der ikke er mulighed for dispensation efter f.eks.  

 stk. 2, nr. 1, 2. pkt.
Efter denne bestemmelse kan de statslige told- og  

 skattemyndigheder som hidtil helt eller delvist fritage fra  

 bogføringspligten.
Det vil typisk være meget små  

 enheder.
Hvis en virksomhed m.v. er skattepligtig og samtidig  

 modtager tilskud, skal den tillige behandles efter forslagets stk. 2,  

 nr. 2. Har den bevilgende myndighed behov for regnskabsmæssige  

 oplysninger med et grundlag, der gør bogføring  

 nødvendig, behandles forholdet efter nr. 2. På tilsvarende  

 måde som i nr. 1 for told- og skattemyndighederne kan den myndighed,  

 der bevilger tilskuddet, fritage fra hele bogføringspligten eller blot  

 for nogle af bestemmelserne.
Told- og skattemyndighederne vil dog kunne have  

 behov for et regnskabsgrundlag for den regnskabsmæssige dokumentation,  

 selvom den bevilgende myndighed ikke har dette behov.
Ved »direkte tilskud« forstås kontante tilskud, som  

 ydes efter ansøgning fra den enkelte virksomhed, organisation eller  

 sammenslutning eller på anden måde tildeles denne, f.eks.  

 underskudsdækning.
Her kan f.eks. være tale om modtagelse af  

 tipsmidler.
Tilskud til en lokal forening fra en landsforening (f.eks.
DIF)  

 via tipsmidlerne er dog ikke »direkte tilskud«.
Generelle ordninger  

 såsom ydelse af lavtforrentede lån, skattebegunstigelser m.v.  

 indebærer ikke, at man omfattes af loven.
Her er kun tale om indirekte  

 tilskud.
Stiller den danske stat eller EU vederlagsfrit lokaler eller lign.  

 til rådighed for virksomheden eller foreningen, er der heller ikke tale  

 om direkte tilskud.
 Modtager en virksomhed, organisation eller sammenslutning  

 vederlag fra den danske stat eller EU som modydelse i et  

 forretningsmæssigt forhold, anses den pågældende ikke af  

 den grund for at modtage tilskud.
Modtages tilskud i en kortere periode, kan man risikere at  

 være bogføringspligtig for denne periode.
Bemærk her  

 forslagets § 13, hvorefter organisationen eller sammenslutningen, efter  

 at bogføringspligten er ophørt, fortsat skal opbevare  

 regnskabsmaterialet for den pågældende periode efter reglerne i  

 forslaget.
Modtager virksomheden m.v. tilskud fra kommuner eller  

 amtskommuner, omfattes den ikke af den grund af lovforslaget.
Disse enheder  

 foreslås ikke omfattet af bogføringspligten, da de som oftest er  

 af begrænset økonomisk omfang.
Er den pågældende  

 organisation eller sammenslutning erhvervsdrivende, f.eks. et anpartsselskab,  

 eller skattepligtig til Danmark indtræder bogføringspligten  

 imidlertid altid efter forslagets stk. 1 eller stk. 2, nr. 1.
Nogle af de tilskudsmodtagende har ikke tidligere  

 været omfattet af lovmæssig bogføringspligt.
I realiteten  

 ville de pågældende normalt alligevel skulle have bogført  

 for at kunne opfylde dokumentationspligt i forhold til en bevilgende  

 myndighed.
Mange af de virksomheder m.v., der omfattes af forslaget,  

 er ubetydelige og må anses for så uformuende, at bogføring  

 i fuldt omfang kan virke uforholdsmæssigt belastende i forhold til  

 nyttevirkningen.
Men skattemyndigheder eller tilskudsbevilgende myndigheder  

 kan efter forslaget fritage den skattepligtige eller tilskudsansøgeren  

 for unødig belastning, hvis bogføringspligten alene  

 følger af § 1, stk. 2. Hertil kommer, at bogføringen  

 altid skal indrettes efter virksomhedens art og omfang, jf. forslagets  

 § 6, hvorfor den i mange af disse virksomheder kan indrettes til et  

 absolut minimum, der næppe kan blive nogen væsentlig  

 belastning.
Skattestyrelseslovens § 38 finder anvendelse i  

 tilfælde af klager.
Her kan skatteministeren bestemme hvilke told og  

 skattemyndigheder, der skal træffe bestemmelse efter forslagets  

 § 1, stk. 2, nr. 1, og hvilken adgang, der skal være til  

 klage over en sådan afgørelse.
Regler herfor vil blive fastsat  

 ved en ændring af »Sagsudlægningsbekendtgørelsen« som  

 senest affattet ved bkg. nr. 336 af 10. juni 1998 med senere ændringer.  

 Er en virksomhed omfattet af såvel nr. 1 som nr. 2, træffer enten  

 en statslig told- og skattemyndighed eller den bevilgende myndighed  

 afgørelse om dispensation efter aftale med den anden myndighed,  

 således at der ikke skal ske dobbeltbehandling.
Loven omfatter også danske virksomheders filialer og  

 aktiviteter i det hele taget i udlandet, fordi disse er en del af den danske  

 virksomhed.
Her indeholder forslagets § 12, stk. 3, dog  

 særligt lempelige opbevaringsregler for regnskabsmateriale, der stammer  

 fra disse aktiviteter.
Statslige aktieselskaber er omfattet af loven på  

 lige fod med øvrige aktieselskaber.
Den øvrige del af den  

 offentlige forvaltning, herunder statsinstitutioner, kommuner og  

 amtskommuner, er ikke omfattet af loven.
Statsinstitutioner er derimod  

 omfattet af lov om statens regnskabsvæsen m.v.
Herunder hører  

 bekendtgørelse om statens regnskabsvæsen m.v., som på  

 mange måder svarer til bestemmelserne i lovforslaget.
Forslagets stk. 3, nr. 1, er indsat for at forhindre  

 eventuelle sammenstød mellem bogføringslovens regler og lov om  

 statens regnskabsvæsen m.v. samt tilhørende  

 bekendtgørelser.
Reglen har primært betydning for visse  

 selvejende institutioner, som modtager tilskud fra den danske stat.
Forslagets stk. 3, nr. 2, er indsat for at forhindre  

 sammenstød mellem bogføringslovens regler og de bestemmelser,  

 der er fastsat for kommuner, amtskommuner, kommunale fællesskaber og  

 andre enheder, der er underlagt kommunernes budget og økonomi og som  

 er underlagt kommunale regnskabsregler, navnlig med hjemmel i lov om  

 kommunernes styrelse §§ 43 og 46. Der kan også være tale om  

 hjemmel i særlig lovgivning for den enkelte enhed.
Blandt andet vil  

 kommunale fællesskaber, Hovedstadens Trafikselskab og Hovedstadens  

 Sygehusfællesskab og visse selvejende institutioner være omfattet  

 af undtagelsen.
Undtagelsen omfatter ikke enheder, der kun  

 regnskabsfører i overensstemmelse med den kommunale  

 regnskabslovgivning for en aktivitet, der drives i fællesskab -  

 driftsoverenskomst - med en kommune eller amtskommune, men følger  

 bogføringsloven for den samlede virksomheds vedkommende.
Til § 2 I forslagets stk. 1 er opstillet en definition, der  

 er affattet noget bredere end definitionerne på erhvervsdrift i lov om  

 erhvervsdrivende fonde og lov om erhvervsdrivende virksomheder.
Dette  

 skyldes, at bogføringspligten omfatter en meget bred kreds af  

 virksomheder.
På samme måde som i de to love bestemmes  

 erhvervsdriften af, at virksomheden normalt modtager vederlag for sine  

 ydelser.
Er der kun tale om en éngangsforeteelse uden hensigt til at  

 drive egentlig erhvervsaktivitet fremover, vil forholdet ikke være  

 omfattet.
Det forhold, at en virksomhed er oprettet med henblik på at  

 fremstille ét stort aktiv, f.eks. fast ejendom eller et skib, fratager  

 imidlertid ikke virksomheden dens erhvervsmæssige karakter, selvom den  

 opløses umiddelbart efter arbejdets gennemførelse.
Virksomheden kan yde varen selv eller retten til at bruge  

 den, eller den kan yde tjenester.
Det kan være en vare i gængs  

 forstand eller ydelse af energi, f.eks. elektricitet, eller det kan f.eks.  

 være fast ejendom.
Udlejning er også omfattet.
Der kan være  

 tale om ydelse af pengemidler som lån, hvad enten der er tale om  

 bankvirksomhed eller mere enkeltstående lånetransaktioner.  

 Tjenesteydelser er enhver præstation af tjenester som f.eks.  

 reparationer, service eller rådgivning.
 Rettigheder kan omfatte immaterialrettigheder, f.eks.  

 edb-programmer, filmrettigheder og lignende.
Den nuværende bogføringslovs § 1  

 foreskriver bogføringspligt for andelsboligforeninger.
Disse anses for  

 erhvervsdrivende som forudsat i Erhvervs- og Selskabsstyrelsens  

 bekendtgørelse nr. 342 af 1. juni 1995, som ændret ved bkg. nr.  

 1093 af 12. december 1996.
 En grundejerforening, der yder særlige tjenester for  

 sine medlemmer og indkræver betaling herfor, må anses som  

 erhvervsdrivende efter lovforslagets § 1. Ved særlige tjenester  

 forstås betaling for ydelser, der ligger udover ejerforeningers  

 sædvanlige aktiviteter, der normalt består i kontingentbetaling  

 for udgifter til renovation, snerydning, fællesantenne o.lign.  

 Endvidere kan grundejerforeninger være omfattet af forslaget alene som  

 følge af, at foreningerne er skattepligtige eller modtager  

 tilskud.
 Foreninger, der udelukkende har et socialt, kulturelt,  

 politisk eller humanitært formål og ikke tjener pengene hertil  

 ved erhvervsdrift, vil falde udenfor definitionen i stk. 1. Herunder  

 hører f.eks. idrætsforeninger, i det omfang disse ikke opererer  

 professionelt.
 En organisation, der ikke direkte udøver  

 erhvervsaktivitet, men som ejer visse kapitalandele i en erhvervsvirksomhed,  

 er ikke af den grund omfattet af erhvervsbegrebet.
Forslagets stk. 2 opregner en række  

 virksomheder, der uden nærmere prøvelse anses for  

 erhvervsdrivende, hvis de er omfattet af en bestemt lov, f.eks.  

 aktieselskabsloven.
Det fremgår, at aktie- og anpartsselskaber altid er  

 erhvervsdrivende, jf. § 1 i aktieselskabsloven henholdsvis  

 anpartsselskabsloven.
Også erhvervsdrivende fonde anses uden videre som  

 erhvervsdrivende, jf. lov om erhvervsdrivende fonde § 1.
Hvis en virksomhed særskilt anses for  

 erhvervsdrivende i henhold til en lov, f.eks.
Post Danmark, vil den  

 også uden en undersøgelse af forholdet til § 2,  

 stk. 1, være omfattet af lovforslaget som erhvervsdrivende.
Til § 3 Definitionen af regnskabsmateriale svarer reelt til den  

 nugældende bekendtgørelses § 2. Bestemmelsen  

 præciserer, at udvekslingsaftaler, som en virksomhed indgår med  

 kunder og leverandører i forbindelse med elektronisk dataudveksling,  

 også er en del af dokumentationen for den del af bogføringen,  

 som er baseret på elektronisk udveksling af data.
Desuden er  

 revisionsprotokoller som noget nyt også omfattet.
 I stk. 1, nr. 5, er som regnskabsmateriale opregnet  

 de oplysninger, der uden at være omfattet af nr. 1-4 alligevel  

 indeholder oplysninger, der er nødvendige af hensyn til  

 kontrolsporet.
Forslagets stk. 1, nr. 6, omfatter alle regnskaber,  

 der kræves udarbejdet eller kan kræves udarbejdet i henhold til  

 lovgivningen, f.eks. årsregnskabsloven.
Ved regnskab forstås her  

 et årsregnskab, et andet regnskab eller en tilsvarende  

 regnskabsopstilling, når blot det er krævet i lovgivningen.
Et årsregnskab i henhold til årsregnskabsloven  

 er derfor omfattet ligesom en skatteopgørelse m.v., der er udarbejdet  

 efter skattelovgivningen.
Perioderegnskaber og andre regnskaber, som  

 virksomheder udarbejder til intern brug, vil derimod ikke normalt være  

 omfattet, fordi de ikke skal udarbejdes i henhold til en lovgivning.
Et  

 særskilt tilskudsregnskab er omfattet, hvis det i henhold til  

 lovgivningen kan kræves udarbejdet som betingelse for udbetaling af  

 tilskud.
Udarbejdes alene en resultatopgørelse eller en balance, anses  

 dette også for et regnskab i forslagets forstand.
Grønne regnskaber udarbejdet i henhold til  

 miljøbeskyttelsesloven er ikke omfattet af nr. 6, fordi et  

 sådant regnskab dels ikke har de samme indre sammenhænge som  

 karakteriserer et regnskab dels ikke anvender finansielle størrelser  

 som møntenhed.
Etiske regnskaber eller videnregnskaber vil heller ikke  

 på det nuværende stade være et regnskab i forslagets  

 forstand.
Dertil kommer, at der ikke er lovgivning for udarbejdelse af  

 sådanne regnskabsrapporter.
Som noget nyt indgår revisionsprotokoller som en del  

 af regnskabsmaterialet.
Dette skyldes, at revisionsprotokollen ofte  

 indeholder væsentlig information for forståelsen af selskabets  

 årsregnskab.
Det er derfor fundet rigtigst at kræve  

 revisionsprotokoller opbevaret på samme måde som øvrigt  

 regnskabsmateriale.
Hidtil findes ingen regler for opbevaring af  

 revisionsprotokoller.
Efter forslagets stk. 2 omfatter et regnskab  

 også årsberetningen og lignende beretninger, som er knyttet til  

 regnskabet.
Dette er i overensstemmelse med definitionen af et regnskab i  

 erklæringsbekendtgørelsens § 2.
 Afgrænsningen af regnskabsmateriale har bl.a.  

 betydning for, hvilket materiale der skal opbevares af virksomheden i hele  

 opbevaringsperioden på 5 år, jf. forslagets § 10.
Til § 4 Transaktionssporet er et samleudtryk for de oplysninger,  

 der efter § 4, stk. 1, skal sikre, at det altid er muligt at  

 kontrollere, om alle registreringer er medtaget i regnskabet og hvilke  

 registreringer regnskabets poster er sammensat af.
Det er derfor bestemt i  

 forslagets § 8, stk. 1, at det skal være muligt udfra f.eks.  

 årsregnskabets eller skatteopgørelsens enkeltposter at kunne  

 fremfinde alle de registreringer, som danner grundlag for den  

 pågældende enkeltpost.
Ligeledes skal det være muligt fra  

 en registrering at følge denne til årsregnskabet eller  

 skatteopgørelsen.
Virksomheden skal derfor nøje dokumentere,  

 hvorledes de enkelte konti i bogføringen samles til poster i  

 regnskabet eller opgørelsen.
Her er det væsentligt, at den  

 bogføringspligtige dokumenterer de efterposteringer, som foretages i  

 forbindelse med udarbejdelsen af regnskabet eller opgørelsen.
Udover årsregnskaber er andre lovpligtige  

 regnskaber, f.eks. skatteopgørelser og andre regnskabsopstillinger  

 omfattet af bestemmelsen.
Dette indebærer, at også de enkelte  

 poster i et regnskab, der f.eks. kræves som betingelse for  

 opnåelse af tilskud m.v. fra den danske stat eller EU, skal kunne  

 opløses i registreringer i bogføringen.
Se her  

 bemærkningerne til forslagets § 3, stk. 1, nr. 5, hvor  

 regnskabsbegrebet er afgrænset.
Der kan på den måde blive tale om flere  

 transaktionsspor.
Imidlertid forudsætter reglen under hensyntagen til  

 en række små virksomheders art og omfang ikke, at  

 bogføringen skal indeholde registreringer for driftsøkonomiske  

 forhold, hvis den pågældende virksomhed ikke skal udarbejde  

 driftsøkonomiske årsregnskaber, som det f.eks. vil være  

 tilfældet for små virksomheder, der hidtil ikke har været  

 bogføringspligtige og som derfor med visse begrænsninger er  

 undtaget for bogføringspligten, jf. forslagets § 19, stk. 5  

 og 6.
Kontrolsporet er et samleudtryk for de oplysninger, der  

 efter § 4, stk. 2, skal sikre, at det altid er muligt at verificere  

 grundlaget for registreringerne.
Forslagets § 9 kræver i den  

 forbindelse, at alle registreringer skal dokumenteres ved et bilag.
Udover  

 bilag vil systembeskrivelsens omtale af kontroller og rutiner i  

 bogføringen også være en del af kontrolsporet.
Se i  

 øvrigt forslagets § 5, som definerer interne og eksterne bilag og  

 hvor bemærkningerne indeholder eksempler på bilag.
Det følger af forslaget, at den  

 bogføringspligtige i forbindelse med registreringerne i  

 bogføringen samtidig skal registrere oplysninger, som muliggør  

 fremfinding af den nødvendige dokumentation for registreringen.  

 Tilsvarende skal de enkelte bilag forsynes med en tydelig og entydig  

 identifikation.
Se her forslagets § 7, stk. 2, 2. pkt., og  

 § 9, stk. 1, 3. pkt.
I mange bogføringssystemer opsamles dagens  

 transaktioner i en journal.
Summen af dagens transaktioner registreres  

 herefter i virksomhedens finansmodul eller hovedbog.
Kravet om kontrolspor  

 indebærer, at journalen skal indeholde tilstrækkelige oplysninger  

 til, at sammenhængen mellem registreringerne og de underliggende bilag  

 ikke brydes.
Registreringen i virksomhedens finansmodul eller hovedbog skal  

 desuden indeholde oplysninger, der henviser éntydigt til den  

 pågældende journal.
Tilsvarende opsamler virksomheder ofte enkelttransaktioner  

 på virksomhedens likvider i kassejournaler, der er grundlag for  

 bogføringen i hovedbogen.
Her vil det også være  

 nødvendigt at forsyne kassejournalen med oplysninger, der  

 éntydigt kan identificere de underliggende bilag.
Endvidere er det  

 nødvendigt, at der er en korrekt henvisning fra hovedbogen til  

 kassejournalen.
Tilstedeværelsen af transaktionssporet og  

 kontrolsporet efter forslagets § 4 indebærer, at alle regnskabets  

 poster kan følges fra regnskabet over bogføringen og ned til  

 enkeltbilag.
Indretningen af bogføringen vil ofte indebære, at  

 bilag kan følges over bogføringen og helt frem til regnskabet.  

 Transaktions- og kontrolsporet er en del af regnskabsmaterialet, jf.  

 forslagets § 3, og skal være tilstede i hele opbevaringsperioden  

 på 5 år, jf. forslagets § 10.
Til § 5 Forslagets § 5 definerer et bilag og foretager en  

 afgrænsning mellem interne og eksterne bilag.
Afgrænsningen  

 mellem interne og eksterne bilag er overtaget fra den nuværende  

 bekendtgørelses § 11.
Ordet »bilag« er benyttet i forslaget i stedet for  

 »grundbilag«, som findes i den nuværende bekendtgørelses  

 § 11. Dette skyldes, at mange er vant til at opfatte grundbilag som  

 papirbaseret dokumentation for registreringer.
Lovforslaget lægger  

 imidlertid som helhed op til en betydelig bredere opfattelse, hvor også  

 oplysninger, der f.eks. er opbevaret elektronisk, anses som bilag,  

 altså dokumentationsmateriale.
 Definitionen af et bilag omfatter papirdokumentation,  

 mikrofilm, elektronisk lagrede data, herunder elektronisk afsendte eller  

 modtagne data (f.eks. i forbindelse med elektronisk dataudveksling, EDI)  

 eller anden form for dokumentation.
Bilag kan f.eks. være fakturaer, kreditnotaer,  

 følgesedler, arbejdskort og kartotekskort, i det omfang disse beviser  

 foretagne registreringer - uanset hvilket medium, de opbevares på.  

 Desuden er dokumentation af foretagne efterposteringer i forbindelse med  

 årsafslutningen (f.eks. af-, op- og nedskrivninger) samt for optagelse  

 af lån og ind- og udbetalinger også bilag.
Se forslagets  

 § 10, som angiver indholdskravene til bilag.
Bilag, der baseres på dokumentation fra andre end  

 den bogføringspligtige, er eksterne.
Heraf følger, at  

 papirfakturaer, som den bogføringspligtige modtager i forbindelse med  

 køb af varer, anses som eksterne bilag.
Modtager virksomheden en  

 elektronisk faktura (f.eks. ved EDI), anses denne som et eksternt bilag,  

 selvom virksomheden selv forestår en efterfølgende udskrivning  

 på papir.
Det afgørende er derfor, at de oplysninger, der ligger  

 til grund for fakturaen, kommer fra andre end virksomheden selv.
 En faktura, der modtages via telefax, anses også som  

 et eksternt bilag.
 Modtagelse af elektroniske fakturaer og telefax  

 forudsætter, at virksomhedens systemer er i stand til at håndtere  

 disse data på en troværdig måde som sikrer autenciteten,  

 fuldstændigheden og nøjagtigheden i modtagne data, jf. kravet  

 herom i forslagets § 6.
Bilag, der indeholder oplysninger fra den  

 bogføringspligtige selv, anses som interne.
Herunder hører  

 også bilag, som dokumenterer automatisk genererede registreringer,  

 f.eks. rentetilskrivning på virksomhedens debitorer, momsberegning og  

 beregning af andre afgifter.
Automatisk genererede registreringer kan efter  

 omstændighederne dokumenteres af en tilstrækkelig beskrivelse af  

 de systemer, som danner de automatisk genererede registreringer, f.eks. et  

 edb- system eller et manuelt system, jf. forslagets § 14, stk. 2,  

 nr. 3.
 Uanset om virksomheden udsteder en papirfaktura, en  

 EDI-faktura eller danner en elektronisk telefax af en faktura i forbindelse  

 med varesalg, anses disse som interne bilag.
Til § 6 Forslaget overtager i stk. 1, 1. pkt., den hidtidige  

 bekendtgørelses krav om at tilrettelægge og udføre  

 bogføringen efter god bogføringsskik.
God bogføringsskik  

 er, hvad der til enhver tid anses for god skik og brug blandt kyndige og  

 ansvarsbevidste fagfolk.
Detailbestemmelserne i loven er udtryk for, hvad der  

 i det mindste er god bogføringsskik, men kravet om god  

 bogføringsskik indebærer, at kravene til virksomheders  

 bogføring kan udfyldes og eventuelt skærpes over tid, uden at  

 loven nødvendigvis skal tilpasses.
God bogføringsskik kan ikke  

 medføre, at lovens detailbestemmelser skal fortolkes lempeligere.
Der findes tilsvarende »gode skikke« indenfor andre love,  

 som regulerer forhold, der løbende udvikler sig.
Som eksempel kan  

 nævnes »god revisorskik« i revisorlovgivningen, »god revisionsskik« i  

 årsregnskabsloven og »god advokatskik« i retsplejeloven.
Kravet om at tilrettelægge og udføre  

 bogføringen under hensyn til virksomhedens omfang og art  

 indebærer, at kravene til den bogføringspligtige afhænger  

 af virksomhedens størrelse, antallet af transaktioner og  

 transaktionernes økonomiske omfang.
Også andre forhold kan  

 være af betydning.
Heraf følger, at meget små virksomheder  

 ikke er forpligtet til at tilrettelægge deres bogføring på  

 helt samme systematiske måde som større virksomheder.
F.eks.  

 behøver den lille virksomhed ikke nødvendigvis samme omfang af  

 interne kontroller, ligesom beskrivelser af bogføringen som  

 følge af et forholdsvist enkelt system ofte kan holdes på et  

 absolut minimum.
For meget små virksomheder kræves derfor  

 på baggrund af art og omfang ofte ikke mere end, hvad der er  

 nødvendigt for at kunne opstille og dokumentere  

 skatteopgørelsen og momsregnskabet.
For disse virksomheder, hvoraf  

 enkelte ikke tidligere har været omfattet af  

 bogføringslovgivningen, vil forslaget derfor normalt ikke  

 medføre væsentlig øgede krav.
 Forslagets § 6, stk. 1, 2. pkt.,  

 indebærer, at den bogføringspligtige skal etablere et  

 tilfredsstillende bogføringsmiljø med nødvendige interne  

 kontroller til sikring mod, at regnskabsmaterialet bevidst eller ubevidst  

 forsvinder.
I forslagets § 6, stk. 2, som er overtaget fra  

 den nugældende bekendtgørelse, bestemmes, at rettelser i  

 regnskabsmaterialet skal dokumenteres.
Rettes allerede foretagne  

 registreringer, skal det ske ved særskilte rettelsesposteringer.
Dette  

 er allerede i dag praksis i langt de fleste velindrettede  

 edb-bogføringssystemer.
Rettelsesposteringen skal dokumenteres ved et  

 internt bilag, der som minimum henviser til den oprindelige fejlpostering med  

 angivelse af fejlårsag og type.
 Foretages rettelser i systembeskrivelser, f.eks. i  

 forbindelse med omlægning af forretningsgange m.v., skal det være  

 muligt at se, hvilke ændringer der konkret er foretaget og på  

 hvilket tidspunkt de pågældende ændringer er foretaget.
Forslaget hindrer principielt ikke, at interne bilag og  

 beskrivelser af bogføringen føres på et andet sprog end  

 dansk.
Kravet om god bogføringsskik tilsiger imidlertid, at den  

 bogføringspligtige og de daglige brugere af  

 bogføringssystemerne skal kunne forstå og benytte  

 beskrivelserne.
Desuden er det et krav, at myndighederne uden  

 nævneværdige vanskeligheder skal kunne forstå det sprog,  

 der benyttes.
Der henvises her til forslagets § 14.
Til § 7 Forslagets § 7, stk. 1, 1. pkt., kræver,  

 at alle transaktioner registreres nøjagtigt i bogføringen.  

 Ordet »transaktion« skal forstås bredt.
Ved en sådan  

 forstås såvel en handling som et forhold af økonomisk  

 betydning for virksomheden.
Også rent regnskabsmæssige  

 dispositioner, som f.eks. af-, ned- og opskrivninger af aktiver samt  

 renteberegninger, anses som transaktioner.
Andre eksempler på  

 transaktioner er køb og salg, lønafregninger, konstaterede tab  

 på debitorer, likvide bevægelser, optagelse af lån og  

 indfrielse af gæld.
Også skattemæssige dispositioner kan  

 være transaktioner.
Bestemmelsen må ses i lyset af kravet om  

 transaktionsspor i forslagets § 8, stk. 1, hvorefter alle  

 regnskabets poster skal kunne opløses i registreringer, der skal kunne  

 følges til regnskabet.
Ændringer i stamdata, f.eks.  

 ansættelsesforhold for ansatte, kreditoroplysninger m.v., anses ikke i  

 sig selv for transaktioner, der skal registreres.
Imidlertid kan  

 ændringer i disse oplysninger indebære, at den  

 bogføringspligtige skal ændre sin systembeskrivelse efter  

 § 14.
Forslaget hindrer ikke, at registreringerne foretages fra  

 en terminal i udlandet, blot regnskabsmaterialet - herunder beskrivelser af  

 registreringssystemet - opbevares i Danmark og er tilgængeligt her.
Se  

 dog forslagets § 12, som tillader opbevaring af dele af  

 regnskabsmaterialet i udlandet.
 Transaktioner skal registreres i bogføringen  

 snarest muligt, efter at de forhold, der er grund til registreringerne,  

 foreligger, jf. forslagets stk. 1, 2. pkt.
Forslagets stk. 1, 3. pkt., giver mulighed for, at  

 f.eks. mindre torvesalgspladser ikke skal registrere hver eneste  

 salgstransaktion, men kan opgøre salget indirekte, når dagen er  

 omme.
Denne særregel er derfor en præcisering af, at  

 registreringer skal foretages under hensyn til virksomhedens art og omfang,  

 jf. også forslagets § 6.
På tilsvarende måde tilsiger udtrykket »art og  

 omfang« i forslagets § 6, at f.eks. købs- og salgstransaktioner i  

 visse tilfælde kan registreres på betalingstidspunktet, jf.  

 også den nugældende bogføringsbekendtgørelses  

 § 6, stk. 2. Dette er især aktuelt i virksomheder, hvor der  

 er kort tid mellem køb/salg og selve betalingen.
Vælger den  

 bogføringspligtige denne metode for registrering af købs- og  

 salgstransaktioner, skal metoden benyttes konsekvent, så det sikres, at  

 alle transaktioner af samme art registreres efter samme mønster.
Registreringsmetoden skal efter forslagets § 7,  

 stk. 2, sikre den tidsmæssigt kronologiske rækkefølge  

 i registreringerne.
Disse skal henvise til de tilhørende bilag og  

 indeholde oplysninger om f.eks. registreringsdatoen, der i mange situationer  

 - typisk ved varesalg - vil svare til transaktionsdatoen.
Denne skal altid  

 fremgå af bilaget, jf. forslagets § 9.
Registreringer kan foregå alene på baggrund af  

 elektronisk overførte data, f.eks. hvis virksomheden benytter EDI  

 (Electronic Data Interchange: elektronisk data udveksling). Desuden kan  

 registreringer foregå automatisk, f.eks. ved rentetilskrivning og  

 momsberegning.
Her stilles dog store krav til virksomhedens datasikkerhed,  

 fordi der skal være sikkerhed for, at kun transaktioner med baggrund i  

 virkeligheden registreres.
Herunder må det sikres, at uvedkommende ikke  

 kan tilføre systemerne data, som fører til ukorrekte  

 registreringer.
Dette vil navnlig være nødvendigt i åbne  

 netværk, hvor virksomhedens bogføringssystemer f.eks. er  

 tilsluttet internettet.
 Kravet i § 14 om beskrivelse af  

 bogføringssystemerne skal sikre, at f.eks. revisor, offentlige  

 myndigheder og naturligvis virksomhedens ledelse uden vanskeligheder kan  

 danne sig et indtryk af systemernes funktionalitet, kontrolsystemer m.v.  

 Herudfra kan revisor tilrettelægge sin revision på en  

 hensigtsmæssig måde.
Virksomheden skal efter forslagets § 7, stk. 3,  

 løbende foretage afstemninger af f.eks. likvide beholdninger for at  

 sikre sig, at bogføringen er aktuel og at der ikke foreligger  

 transaktioner, som endnu ikke er registreret.
Kravet om at  

 tilrettelægge og udføre bogføringen i overensstemmelse  

 med virksomhedens art og omfang indebærer, at hyppigheden i  

 beholdningsafstemningerne vil variere fra virksomhed til virksomhed.
Forslagets § 7, stk. 4, foreskriver, at  

 registreringer kan foretages i danske kroner, i euro eller i en relevant  

 fremmed valuta.
Langt de fleste virksomheder vil nok vælge at  

 bogføre i danske kroner, men efter indførelse af ØMU i  

 langt de fleste EU-medlemslande fra 1. januar 1999 forventes det, at det for  

 mange, navnlig større virksomheder vil være nærliggende at  

 bogføre i euro.
Man behøver ikke at påvise, at euro er  

 "relevant valuta" for at kunne bogføre i denne.
Skift i  

 bogføringsmønt kan som hovedregel kun ske ved et  

 regnskabsårs begyndelse.
Det er således kun muligt inde i  

 regnskabsåret at skifte til bogføring i en anden mønt,  

 hvis denne er blevet relevant, f.eks. fordi hovedparten af transaktionerne  

 på grund af koncernetablering skifter til den anden valuta.
Dette  

 gælder også ved skift til bogføring i danske kroner eller  

 euro.
Bogføring i fremmed valuta kan navnlig være  

 relevant for luftfartsselskaber, olieraffinaderier og lignende eller  

 virksomheder, der indgår i udenlandske koncerner.
Dette skyldes, at  

 disse virksomheder ofte afholder omkostninger og opnår indtægter  

 i udenlandsk valuta.
Afhængigt af hvilket regnskab eller  

 opgørelse bogføringsregistreringerne skal tilgodese på  

 grund af transaktionssporet, skal virksomheden sikre, at kursen for  

 valutaomregning for transaktionsdatoen fremgår éntydigt af  

 bogføringen, således at denne til enhver tid kan udregnes.
Det  

 forudsættes, at virksomhederne bogfører i en valuta, som er  

 relevant for virksomheden, f.eks. fordi virksomheden handler i den  

 pågældende valuta.
Med henblik på at sikre en korrekt omregning af  

 transaktioner i fremmed valuta til danske kroner skal virksomhedens  

 dokumentationsmateriale indeholde oplysning om transaktionsdagens kurs.
Det  

 er dog muligt at benytte en standardkurs/gennemsnitskurs, hvis denne kun  

 afviger ubetydeligt fra transaktionsdagens kurs.
Her forudsættes, at  

 den bogføringspligtige tilrettelægger sin bogføring,  

 så det sikres, at standardkursen løbende ajourføres.
Som følge af definitionen af transaktionssporet i  

 § 4, stk. 1, skal den bogføringspligtige naturligvis kunne  

 dokumentere de for skatteopgørelsen nødvendige  

 valutakursomregninger.
Skatteregler kan medføre, at den  

 nøjagtige dagskurs skal kunne udledes af bogføringen.
Det foreslås, at Erhvervs- og Selskabsstyrelsen  

 bemyndiges til at fastsætte nærmere regler for anvendelse af  

 standardkurser m.v.
Herved opnås, at der under kontrollerede former  

 skabes mulighed for fastsættelse af smidige bogføringskrav i  

 forbindelse med bogføring i fremmed valuta.
Under hensyn til at  

 bogføringen danner grundlag for det offentliges krav på skatter  

 og afgifter, vil denne bemyndigelse til Erhvervs- og Selskabsstyrelsen blive  

 administreret i samarbejde med Skatteministeriet.
Registreres transaktioner i  

 fremmed valuta, skal alle nødvendige kursoplysninger registreres,  

 så det sikres, at virksomheden kan omregne de enkelte registreringer  

 til danske kroner.
Er det relevant for virksomheden at bogføre  

 transaktioner i fremmed valuta, kan også transaktioner i danske kroner  

 eller i givet fald euro omregnes til denne fremmede valuta.
Omregningskursen  

 skal dog samtidig oplyses.
Forslagets regler om registrering af transaktioner i  

 fremmed valuta harmonerer med de regler, som er fastsat i den internationale  

 regnskabsstandard IAS. 21 og i Foreningen af Statsautoriserede Revisorers  

 Regnskabsvejledning nr. 9 om den regnskabsmæssige behandling af  

 transaktioner i fremmed valuta i årsregnskabet.
Pengeinstitutter skal  

 dog ikke følge regnskabsvejledningen, da bank- og sparekasseloven  

 foreskriver særlige regler for valutaomregninger.
Der henvises i øvrigt til § 15, som  

 kræver, at virksomheden vederlagsfrit skal stille et eksemplar af  

 bogføringen til rådighed, omregnet til danske kroner,  

 såfremt myndigheden kræver dette.
Reglen i § 15, hvorefter  

 myndighederne indenfor en rimelig frist kan kræve registreringerne  

 omregnet til danske kroner, indebærer i praksis, at det kun vil  

 være muligt at bogføre i fremmed valuta, såfremt  

 bogføringen og omregningen kan foretages automatisk ved hjælp af  

 edb.
Til § 8 Forslagets § 8 bestemmer for transaktionssporet, at  

 det skal være muligt udfra f.eks. årsregnskabets eller  

 skatteopgørelsens enkeltposter at kunne fremfinde alle de  

 registreringer, som danner grundlag for den pågældende  

 enkeltpost.
Ligeledes skal det være muligt at fremfinde en registrering  

 og følge denne til årsregnskabet eller skatteopgørelsen.  

 Et særskilt udslag heraf er forslagets § 7, stk. 4, hvorefter  

 bogføringen skal kunne sikre de oplysninger om valutakurs, herunder  

 transaktionskursen, der er nødvendige af hensyn til et korrekt  

 årsregnskab.
Se om definitionen af transaktionssporet ovenfor ad  

 forslagets § 4, stk. 1.
Til § 9 Forslagets § 9, stk. 1, kræver, at alle  

 registreringer skal dokumenteres ved bilag.
Dette er nødvendigt for,  

 at offentlige myndigheder og revisor skal kunne foretage en  

 efterfølgende kontrol af de foretagne registreringer.
Se forslagets  

 § 5, som definerer bilag.
Registreringer skal efter forslaget såvidt muligt  

 dokumenteres ved eksterne bilag.
Dette skyldes, at eksterne bilag naturligt  

 anses for mere pålidelige end bilag, der udstedes af den  

 bogføringspligtige selv.
Der kan dog være situationer, hvor der  

 ikke udstedes et eksternt bilag, fordi den bogføringspligtige selv  

 udsteder et bilag til f.eks. leverandøren i forbindelse med modtagelse  

 af varene.
Dette er f.eks. ofte tilfældet i landbruget, hvor et  

 slagteri normalt ikke modtager en faktura fra landmanden, men i stedet  

 udsteder en afregningsmeddelelse, som sendes til landmanden.
Desuden kan det  

 i ganske særlige tilfælde, f.eks. i forbindelse med vareimport,  

 være meget vanskeligt og omkostningstungt at fremskaffe en egentlig  

 købsfaktura.
 Bilag - såvel eksterne som interne - skal indeholde  

 oplysninger, der gør det muligt at identificere kontrolsporet, jf.  

 forslagets § 4, stk. 2. Derfor skal bilagene forsynes med en  

 éntydig identifikation, som muliggør en fremfinding af bilaget  

 udfra registreringerne i bogføringen.
Bilagene skal gøre det muligt at konstatere, om  

 alle transaktionerne registreres i den rigtige periode og med det rigtige  

 beløb.
Dette indebærer desuden, at de udstedte eller modtagne  

 bilag ofte skal forsynes med attestationer, som hidrører fra interne  

 kontroller i virksomheden.
Bilag er efter § 5 ikke længere  

 nødvendigvis papirbilag, men er uanset mediet enhver form for  

 dokumentation, der er nødvendig af hensyn til transaktions- eller  

 kontrolsporet.
Det er derfor ikke længere nødvendigt i  

 lovteksten at tillade anvendelse af systembeskrivelsen som bilag.
Indeholder  

 beskrivelsen de nødvendige oplysninger, er den uden videre at regne  

 som et bilag.
I den forbindelse er det væsentligt, at den  

 bogføringspligtige udførligt beskriver periodens  

 ændringer i de variable, som indgår i de automatisk genererede  

 registreringer, f.eks. ændringer i momssatser, renteprocenter m.v.
Det  

 skal fremgå af beskrivelsen, fra hvornår de  

 pågældende ændringer har fået virkning.
Efter forslagets § 7 er det muligt at registrere  

 alene på baggrund af elektronisk overførte data, f.eks.  

 EDI-overførsler.
Dette kræver dog, at den enkelte  

 overførsel dokumenteres, f.eks. ved at opbevare et eksemplar af de  

 overførte data, jf. forslagets § 9, stk. 2. Desuden vil det  

 ofte være nødvendigt at opbevare en log-fil over ind- og  

 udgående datatrafik til og fra bogføringen for at dokumentere  

 den tidsmæssige placering i bogføringen.
Foruden dokumentation af den enkelte overførsel  

 skal registreringen dokumenteres ved hjælp af et bilag.
Kravet om bilag  

 kan dog ofte opfyldes ved kun at opbevare den enkelte overførsel, hvis  

 et bilag kan dannes på baggrund af overførslen uden at foretage  

 bearbejdninger m.v. af data, jf. forslagets § 10, stk. 2.
 Forudsætningen for at registrere alene på  

 baggrund af elektronisk overførte data er, at den  

 bogføringspligtige har en tilstrækkelig datasikkerhed til at  

 sikre fuldstændige og nøjagtige registreringer, jf. forslagets  

 § 7. Denne datasikkerhed skal beskrives efter forslagets § 14.
Til § 10 I forslagets § 10 opstilles kvalitetskravene til den  

 bogføringspligtiges opbevaring af regnskabsmateriale.
Den  

 bogføringspligtige skal opbevare regnskabsmaterialet på  

 betryggende vis, således at regnskabsmaterialet i rimeligt omfang  

 beskyttes mod tyveri, brand og anden tilsigtet eller utilsigtet  

 ødelæggelse eller bortskaffelse, jf. forslagets § 6. Den  

 bogføringspligtige skal løbende kontrollere opbevaringen,  

 så det sikres, at bl.a. elektronisk opbevaret regnskabsmateriale til  

 enhver tid kan fremfindes og udskrives i klarskrift.
Opbevares  

 regnskabsmaterialet elektronisk, må det kræves, at der  

 løbende tages backups af materialet, og at disse backups  

 regelmæssigt kontrolleres for læsbarhed.
Bestemmelsen udelukker  

 ikke, at regnskabsmaterialet opbevares hos andre end den  

 bogføringspligtige.
Det forudsættes dog, at den  

 bogføringspligtige sørger for, at regnskabsmaterialet til  

 enhver tid og uden problemer kan fremskaffes på begæring fra  

 revisor, offentlige myndigheder m.v.
Desuden skal kravene til opbevaring i  

 Danmark eller i udlandet overholdes, jf. forslagets § 12.
Regnskabsmaterialet skal opbevares i 5 år fra  

 udløbet af det regnskabsår, som regnskabsmaterialet  

 vedrører.
For eksempel skal regnskabsmateriale for regnskabsåret  

 1997 opbevares til og med år 2002. 5- årskravet er  

 videreført fra den nugældende lov og bekendtgørelse og  

 skyldes, at retstvister, skattespørgsmål, straffesager m.v. i  

 langt de fleste tilfælde er indledt inden udløbet af denne  

 frist. 5-års fristen i den nugældende  

 bogføringsbekendtgørelse synes ikke at have givet anledning til  

 problemer i den henseende.
 Skattelovgivningen kræver i enkelte, særlige  

 tilfælde, at bestemte dele af regnskabsmaterialet opbevares over en  

 længere periode end 5 år.
Opbevares regnskabsmaterialet elektronisk - f.eks. ved at  

 det scannes elektronisk - skal dette uden bearbejdning kunne udskrives i  

 klarskrift i hele opbevaringsperioden.
Bestemmelsen forbyder ikke opbevaring  

 af regnskabsmateriale i krypteret form, da en dekryptering i forbindelse med  

 udskrivningen ikke anses som »bearbejdning, beregninger eller tilpasninger«.  

 Derimod forbyder bestemmelsen omberegninger af sumtotaler på  

 samlebilag, momsberegninger og rabatberegninger m.v. Ændringer af  

 kundeadresser m.v., anses ikke for bearbejdning, beregninger eller  

 tilpasninger i forslagets forstand, medmindre de har betydning for  

 registreringerne samt transaktions- og kontrolsporet.
Såfremt der  

 kræves en tidligere programversion for at kunne udskrive elektronisk  

 lagret regnskabsmateriale i klarskrift, skal en sådan programversion  

 også gemmes.
Benytter virksomheden et relationsdatabasesystem,  

 kræves det, at de data, som indgår i registreringerne,  

 fastlåses i den form, de har på registreringstidspunktet.  

 Alternativt skal virksomheden opbevare et særskilt eksemplar af de  

 data, som ligger til grund for registreringerne.
Også her kan der ses  

 bort fra oplysninger, som ikke har betydning for registreringerne samt  

 transaktions- og kontrolsporet.
Ved udskrivning i klarskrift forstås en udskrivning  

 på papir eller mikrofilm i et læsbart format, f.eks.  

 fakturaformat eller tilsvarende struktureret, overskueligt og entydigt  

 forståeligt format.
Kan regnskabsmaterialet alene udskrives på en  

 edb-skærm eller til en edb- fil, er dette ikke tilstrækkeligt til  

 at kunne opfylde kravet om klarskrift, da det herved vil være  

 nødvendigt at være i besiddelse af et edb-system for at kunne  

 læse materialet.
Kravet i forslagets stk. 3 indebærer  

 således, at systembeskrivelsen efter § 14, stk. 3, nr. 2,  

 altid skal foreligge på papir eller mikrofilm.
Bestemmelsen stiller ikke krav om, at materialet for alle  

 5 år nødvendigvis skal opbevares på samme medie.
Dele af  

 materialet kan f.eks. opbevares på papir, medens andet materiale kan  

 opbevares elektronisk - dog ikke den del af systembeskrivelsen, der altid  

 skal foreligge på papir.
Det er også tilladt at udskrive  

 elektronisk opbevaret materiale på papir og herefter slette den  

 elektroniske udgave, såfremt det er nødvendigt, f.eks. i  

 forbindelse med udskiftning af edb-systemer.
Det må dog  

 forudsættes, at man ikke går væk fra elektronisk  

 opbevaring, hvis ikke der er tvingende grunde.
Efter de eksisterende regler skal eksterne bilag, der  

 overføres til elektronisk medium eller lign., opbevares i 1 år  

 efter ledelsens underskrivelse af det regnskab, som bilagene vedrører.  

 Denne opbevaring af fysiske bilag skal efter de nugældende regler ske  

 sideløbende med den elektroniske opbevaring.
Kravet foreslås  

 ophævet, da det er unødvendigt.
 Der henvises til forslagets § 14, hvor det  

 kræves, at virksomheden skal udarbejde en beskrivelse, som  

 muliggør en fremfinding og udskrivning i klarskrift af  

 regnskabsmaterialet.
Til § 11 Forslagets § 11 viderefører undtagelsen for  

 detailhandlens opbevaring af kassestrimler.
Da kassestrimler kan have meget  

 forskelligt indhold og kan være svære at afgrænse, omtaler  

 forslaget også tilsvarende interne bilag for salg, således at det  

 ikke omhandler egentlige kassestrimler alene.
Undtagelsen vedrører alene interne bilag, der  

 ligesom kassestrimler dokumenterer varesalgsregistreringer.
De behøver  

 i overensstemmelse med forslagets § 5 ikke at være på papir.  

 Registreringerne skal naturligvis fortsat indgå i virksomhedens  

 bogføring.
Kravet om transaktionsspor i § 8, jf. § 4,  

 stk. 1, indebærer, at registreringerne også skal kunne  

 følges til regnskabet.
 Forslaget omfatter ikke interne bilag vedrørende  

 salg af virksomhedens anlægsaktiver eller andre aktiver, der ikke er  

 varebeholdninger eller lign., fordi dette ikke er varesalg.
Til § 12 Forslaget til § 12, stk. 1, svarer til den  

 nuværende bogføringsbekendtgørelses § 21,  

 stk. 1. Baggrunden for kravet om opbevaring her i landet skal ses i  

 lyset af mulighederne for offentlige myndigheder - herunder Told & Skat -  

 til at få udleveret materiale i forbindelse med løbende  

 kontrol.
 At regnskabsmaterialet skal opbevares i Danmark, betyder  

 imidlertid ikke, at bogføringen skal ske i Danmark, hvis blot den  

 bogføringspligtige overholder opbevaringskravet til  

 regnskabsmaterialet.
For at lette virksomhedernes mulighed for at få  

 foretaget bogføring i udlandet, f.eks. hos en udenlandsk  

 modervirksomhed, i forbindelse med udlicitering af  

 bogføringsaktiviteter eller ved lignende hensigtsmæssige og  

 naturlige foranstaltninger, indeholder stk. 2 en særlig  

 undtagelsesregel for indeværende og forrige kalendermåneds  

 regnskabsmateriale.
Beregningen af indeværende og forrige  

 kalendermåned skal ske i forhold til transaktionstidspunktet.  

 Grønland og Færøerne betragtes i denne forbindelse som  

 udland.
Opbevaringen i udlandet tillades, uanset stk. 1 under  

 forudsætning af, at virksomheden sørger for fuldstændige  

 beskrivelser af, hvorledes regnskabsmaterialet fremskaffes, hvad enten det  

 foreligger på papir eller i elektronisk form.
Reglen omfatter  

 regnskabsmateriale for danske aktiviteter i modsætning til forslagets  

 stk. 3, som er en særregel vedrørende regnskabsmateriale  

 for udenlandske aktiviteter.
Opbevares regnskabsmaterialet i udlandet, skal  

 det opbevares i overensstemmelse med forslaget.
Det regnskabsmateriale, som  

 løbende sendes hjem til Danmark, skal kunne udskrives i klarskrift,  

 såfremt det er opbevaret elektronisk.
Dette indebærer, at  

 virksomheden skal være i besiddelse af det nødvendige udstyr  

 hertil, herunder en beskrivelse af, hvorledes materialet udskrives i  

 klarskrift, jf. også forslagets § 14, stk. 3.
Opbevaring i udlandet efter stk. 2 forudsætter,  

 at den bogføringspligtige til enhver tid kan fremskaffe materialet,  

 jf. også forslagets § 15, stk. 2. Desuden skal  

 systembeskrivelser, adgangskoder m.v. forefindes i virksomheden, så  

 f.eks. politiet ved ransagning - evt. i udlandet eller on-line fra Danmark -  

 kan skaffe sig adgang til det materiale, som er opbevaret i udlandet.
Der  

 henvises her til forslagets § 15, hvorefter den  

 bogføringspligtige skal stille alt, hvad der er nødvendigt for  

 fremfindingen, til rådighed for offentlige myndigheder.
Forslagets stk. 3 er en særlig  

 undtagelsesmulighed for det regnskabsmateriale, der hidrører fra  

 udenlandske aktiviteter.
Bestemmelsen er resultatet af nøje  

 overvejelser over fordele og ulemper.
Virksomhederne ønsker  

 naturligvis at kunne have så fleksible opbevaringsvilkår som  

 muligt og at kunne udnytte den moderne teknologi mest muligt.
På den  

 anden side er der stærke og berettigede behov hos politi- og  

 skattemyndigheder for at kunne have regnskabsmaterialet, der ofte er  

 bevismateriale, indenfor rækkevidde.
Begrebet »udenlandske aktiviteter« er uændret i  

 forhold til den hidtidige bogføringsbekendtgørelses § 21.  

 Udenlandske aktiviteter er således aktiviteter, der foregår i  

 udlandet.
Den pågældende aktivitet behøver ikke  

 nødvendigvis være selvstændig, dvs. med ret til at  

 disponere på den danske virksomheds vegne og indgå bindende  

 aftaler.
Dette indebærer, at f.eks. filialer i udlandet,  

 joint-ventures, repræsentationskontorer, salgskontorer, agenturer eller  

 kontorer, der udøver reklameaktiviteter i udlandet, efter forslaget  

 vil være udenlandsk aktivitet.
I forbindelse med virksomhedens konkurs  

 kan konkursboet - i formentlig få tilfælde - risikere at blive  

 belastet med forøgede omkostninger til at fremskaffe materialet fra  

 udlandet.
Undtagelsen for regnskabsmateriale fra udenlandsk  

 aktivitet efter forslagets stk. 3 ændrer de eksisterende  

 muligheder for opbevaring af regnskabsmateriale for udenlandske aktiviteter.  

 Forslaget indebærer således, at man fremover kan opbevare alt  

 regnskabsmaterialet for udenlandske aktiviteter i det pågældende  

 udland for indeværende og de seneste tre kalendermåneder.
Interne  

 og eksterne bilag for de pågældende aktiviteter kan dog opbevares  

 i det pågældende udland i hele opbevaringsperioden på 5  

 år uanset, om bilagene er en del af kontrolsporet.
Den eneste stramning er derfor i de situationer, hvor  

 udlandet stiller krav om det originale regnskabsmateriale, fordi man  

 tidligere kunne opbevare alt regnskabsmaterialet for de udenlandske  

 aktiviteter i det pågældende udland i hele opbevaringsperioden.  

 Fremover kan kun bilag opbevares i udlandet i hele opbevaringsperioden, men  

 til gengæld kan det ske, uanset udlandet stiller krav om det originale  

 regnskabsmateriale eller ej.
Herudover kan andet regnskabsmateriale -  

 herunder registreringer, systembeskrivelser og regnskaber - for de  

 pågældende aktiviteter opbevares i udlandet i 3-4  

 måneder.
 Hvor både udlandet og Danmark stiller krav om  

 opbevaring af det samme originale regnskabsmateriale, er det  

 tilstrækkeligt at opbevare kopier af regnskabsmaterialet i Danmark.  

 Derved undgås, at virksomhederne stilles i en umulig situation.
 Nedenstående skema viser ændringen i reglerne  

 i forhold til den eksisterende lov:
Nuværende regel Forslag til ny regel Regnskabsmateriale som hidrører fra danske aktiviteter Alt regnskabsmateriale skal opbevares i Danmark De seneste 1-2 måneders regnskabsmateriale kan opbevares i udlandet.  

 Mulighed for dispensation, hvis særlige forhold tilsiger det.
Regnskabsmateriale fra udenlandsk aktivitet, hvor udlandet  

ikke stiller krav om det originale materiale Alt regnskabsmateriale skal opbevares i Danmark De seneste 3-4 måneders materiale kan opbevares i det  

 pågældende land.
Bilag kan dog opbevares i det pågæl  

 dende land i hele opbeva ringsperioden.
Mulighed for dispensation, hvis  

 særlige forhold tilsiger det.
Regnskabsmateriale fra udenlandsk aktivitet, hvor udlandet stiller  

 krav om det originale materiale Alt regnskabsmateriale skal opbevares i kopi i Danmark eller skal kunne  

 fremskaffes på begæring I forbindelse med opbevaring af regnskabsmateriale i  

 udlandet lægger lov om private registre visse begrænsninger i  

 muligheden for at opbevare oplysninger om enkeltpersoners forhold i udlandet.  

 Det nu vedtagne EU-direktiv, 94/46/EF om beskyttelse af fysiske personer i  

 forbindelse med behandling af personoplysninger og om fri udveksling af  

 sådanne oplysninger, vil desuden påvirke virksomhedernes  

 muligheder for at opbevare oplysninger i udlandet.
 Efter forslagets stk. 4, 1. pkt. kan Erhvervs-  

 og Selskabsstyrelsen dispensere fra kravene i forslagets stk. 1-3. Denne  

 dispensation kan kun meddeles i de særlige tilfælde, hvor  

 formålet med lovens bestemmelser - især hensynet til offentlige  

 myndigheders kontrolmulighed og politiets mulighed for at efterforske - fuldt  

 ud kan tilgodeses på anden måde.
For at kunne meddele dispensation er det forudsat -  

 både i relation til regnskabsmateriale for danske og udenlandske  

 aktiviteter - at såvel Danmark som det aktuelle land tillader, at  

 offentlige myndigheder, herunder fiskale myndigheder og politiet, efter  

 indhentet retskendelse benytter en direkte terminaladgang i samme omfang som  

 den bogføringspligtige selv.
Dette forudsættes også, hvor  

 der er adgangsbeskyttelse med passwords, krypteret indhold og lign., jf.  

 forslagets § 15. Også andre relevante forhold kan tages med i  

 betragtning i den konkrete situation.
 Derudover tænkes bestemmelsen anvendt til at tillade  

 en længere frist for hjemtagelse i enkelte, særlige  

 tilfælde - især ved kortvarige udenlandske aktiviteter eller ved  

 udenlandske aktiviteter, hvor tidsfristerne på grund af  

 ekstraordinære omstændigheder er særligt vanskelige at  

 overholde (eller ved danske aktiviteter i f.eks. en filial af en udenlandsk  

 virksomhed, hvor fristen i stk. 2 af særlige grunde er vanskelig  

 at overholde).
Det er forudsat, at der ikke meddeles tilladelse til  

 virksomheder, hvor der konkret er behov for, at de almindelige regler  

 følges.
Dette gælder f.eks., hvor virksomheden er genstand for  

 verserende kontrolsager eller politimæssig efterforskning.
Erhvervs- og  

 Selskabsstyrelsen skal indhente oplysninger herom hos de relevante  

 myndigheder til brug for afgørelsen af, om tilladelsen kan meddeles.  

 Her vil Told & Skat altid blive hørt.
Er der tale om en  

 finansiel virksomhed, indhenter styrelsen desuden en udtalelse fra  

 Finanstilsynet.
For så vidt angår bogføringspligtige, der  

 modtager tilskud m.v., jf. forslagets § 1, stk. 2, nr. 2,  

 forudsætter en dispensation, at den tilskudsbevilgende myndighed er  

 indforstået med, at dispensationen omfatter den del af  

 regnskabsmaterialet, der er relevant for den tilskudsgivende myndighed.
 En meddelt dispensation forudsættes at bortfalde,  

 hvis de forudsætninger, som ligger til grund herfor, ikke længere  

 er opfyldt.
Det bemærkes, at hjemtagelse af registreringerne for  

 udenlandske aktiviteter i visse tilfælde, især for finansielle  

 institutioner, vil være undergivet en begrænsning på grund  

 af det aktuelle lands lovgivning om oplysningernes fortrolighed.
I disse  

 situationer kræves ikke tilladelse fra Erhvervs- og Selskabsstyrelsen,  

 da det er en forudsætning for hjemtagelsen i stk. 3, at  

 hjemtagelsen er forenelig med lovgivningen i det land, hvor den udenlandske  

 aktivitet udøves.
 Efter forslagets § 12, stk. 4, 2. pkt.,  

 kan Erhvervs- og Selskabsstyrelsens afslag på ansøgning om  

 tilladelse til at opbevare alt regnskabsmateriale i udlandet indbringes for  

 Erhvervsankenævnet.
Til § 13 Efter den eksisterende bekendtgørelse har der vist  

 sig tvivl om pligten til at opbevare regnskabsmateriale for de seneste 5  

 år i tilfælde af, at den bogføringspligtige som  

 følge af virksomhedsophør ikke længere omfattes af loven.  

 Dette har navnlig voldt problemer ved efterforskning af økonomisk  

 kriminalitet.
Denne tvivl fjernes ved at præcisere og udvide den i  

 praksis hidtil gældende retsstilling i loven.
 Bestemmelsen præciserer, at regnskabsmaterialet skal  

 opbevares, efter at den bogføringspligtige ikke længere opfylder  

 forslagets § 1. Dette er f.eks. tilfældet, hvis virksomheden  

 ophører, hvis den ikke længere er skattepligtig til Danmark,  

 eller hvis der ikke længere modtages tilskud fra den danske stat eller  

 EU.
I virksomheder med personligt ansvar påhviler  

 pligten til at opbevare regnskabsmaterialet de personlige deltagere i  

 fællesskab.
I et interessentskab ligger ansvaret hos interessenterne.
I  

 et kommanditselskab hos komplementaren.
I aktie- og anpartsselskaber  

 påhviler pligten ledelsen, dvs. bestyrelse og direktion, jf.  

 aktieselskabslovens § 54, stk. 3, og anpartsselskabslovens  

 § 20, stk. 1.
Sælges en enkeltmandsvirksomhed, betragtes dette som  

 afhændelse af aktiviteter, hvorfor den sælgende person også  

 efter salget har pligt til at opbevare regnskabsmaterialet fra de frasolgte  

 aktiviteter.
Det samme gør sig gældende, hvis en juridisk person  

 afhænder alle eller dele af sine aktiviteter.
I et interessentskab vil der ofte være en faktisk  

 fungerende ledelse eller administrator.
Opbevaringspligten udøves  

 derfor af denne.
Dette gælder også, hvor der udskiftes  

 interessenter.
I forbindelse med opløsning af interessentskabet vil  

 den sidst fungerende ledelse eller administrator have ansvaret for, at  

 regnskabsmaterialet opbevares i overensstemmelse med  

 bogføringsloven.
I forbindelse med dødsfald vedrørende  

 enkeltmandsvirksomheder vil skifteretten overtage opbevaringsansvaret ved  

 offentligt skifte.
Ved privat skifte overtager arvingerne  

 opbevaringspligten.
Opløses aktie- og anpartsselskaber, påhviler  

 pligten til at opbevare regnskabsmaterialet den senest fungerende ledelse.
I  

 selskaber, der opløses ved likvidation, tvangsopløsning eller  

 konkurs, er den senest fungerende ledelse likvidator henholdsvis kurator.  

 Såfremt skifteretten konstaterer, at selskabet er insolvent og der ikke  

 er aktiver af en vis størrelse, opløses selskabet efter  

 konkurslovens § 143. I disse tilfælde påhviler pligten til  

 at opbevare regnskabsmaterialet for de seneste 5 år den sidst  

 registrerede ansvarlige ledelse, som oftest består af bestyrelse,  

 direktion, eller de personer, som har overtaget den faktiske ledelse af  

 selskabet.
Har selskabet været under bobehandling forud for  

 opløsningen efter konkurslovens § 143, påhviler pligten dog  

 kurator eller likvidator.
Overtager en aktionær eller anpartshaver det  

 faktiske ledelsesansvar, vil denne uden videre anses for at være  

 tiltrådt som ledelse, uanset forholdet endnu ikke er anmeldt til  

 Erhvervs- og Selskabsstyrelsen.
Det er således ikke afgørende,  

 hvornår forholdet anmeldes overfor styrelsen, men hvornår de  

 faktiske ledelsesfunktioner overtages.
Også andre end  

 virksomhedsdeltagere kan indtræde som faktisk ledelse i et selskab.
At ansvaret påhviler den senest fungerende ledelse  

 kan indebære, at denne vælger at lade f.eks. revisor eller en  

 advokat forestå den faktiske opbevaring af regnskabsmaterialet.
Dette  

 fratager dog ikke den pågældende ledelse ansvaret for  

 opbevaringen.
Såfremt virksomheden opløses af skifteretten,  

 kan denne altid træffe beslutning om, at opbevaringen af  

 regnskabsmaterialet skal påhvile andre end den tidligere ledelse,  

 f.eks. en eneaktionær.
Den, som overtager den efterfølgende  

 opbevaring, forudsættes helt eller delvist at kunne få  

 omkostningerne hertil dækket af selskabet.
Fratræder eller afsættes ledelsen i f.eks. et  

 aktie- eller anpartsselskab, har denne ledelse pligt til at sikre, at  

 regnskabsmaterialet for perioden frem til fratrædelsestidspunktet  

 fortsat opbevares betryggende.
Denne pligt vedvarer, til en ny ledelse  

 indtræder eller til skifteretten træffer anden beslutning.  

 Opbevaringspligten kan ofte opfyldes ved at sikre, at regnskabsmaterialet er  

 forsvarligt opbevaret i virksomheden, f.eks. ved at placere  

 regnskabsmaterialet i et aflåst rum, hvor kun den tidligere ledelse har  

 adgang.
Desuden skal ledelsen i den forbindelse sørge for, at der er  

 etableret de nødvendige rutiner og kontroller.
Opbevares  

 regnskabsmaterialet på edb-medium, må den tidligere ledelse  

 sørge for, at der i edb-systemet er etableret de nødvendige  

 adgangskontroller.
Når en ny ledelse tiltræder, har den tidligere  

 ledelse pligt til at overgive regnskabsmaterialet til den nye ledelse.
Til § 14 Bestemmelsen skal sikre, at en person udefra med en  

 rimelig eller almindelig viden om bogføring og edb - en  

 »gennemsnitsperson« - vil være i stand til at følge, hvorledes  

 bogføringssystemet fungerer i detaljer.
Kravet om rimelighed  

 indebærer, at beskrivelsen ikke nødvendigvis skal udformes,  

 så alle og enhver kan benytte den.
Beskrivelsen skal derimod udformes,  

 så de grupper, der har en naturlig interesse i bogføringen, uden  

 besvær kan overskue og benytte systemerne.
Beskrivelsen skal omhandle virksomhedens systemer  

 vedrørende registreringer og de systemer, der benyttes til fremfinding  

 og udskrivning af regnskabsmateriale.
Her forstås såvel manuelle  

 systemer som edb-systemer, herunder systemernes interne kontroller.
Beskrivelsen skal sikre, at virksomheden selv, revisor,  

 skattemyndigheder, politimyndigheder og andre relevante myndigheder skal  

 kunne følge, hvorledes bogføringen fungerer.
Dette har navnlig  

 vist sig at være vanskeligt i sager om økonomisk kriminalitet.  

 Også i andre sammenhænge har det vist sig vanskeligt for udefra  

 kommende at overskue virksomheders bogføring.
Derfor stiller forslaget  

 også krav om, at beskrivelsen skal affattes på et sprog, som er  

 naturligt for de offentlige myndigheder.
De sprog, som for tiden er naturlige  

 for offentlige myndigheder, er dansk, svensk, norsk og engelsk.
Kravet skal  

 ses i lyset af forslagets § 15, som også tilgodeser offentlige  

 myndigheders kontrolbehov.
Beskrivelsen af bogføringen skal laves udfra  

 virksomhedens art og omfang, således at mindre virksomheder ofte ikke  

 behøver at lave beskrivelser af samme omfang som større og mere  

 komplekse virksomheder.
Såvel virksomhedens størrelse, branche  

 og kompleksitet kan her være af betydning.
Kan en udefra kommende med  

 en rimelig viden om bogføring og edb indenfor rimelig tid overskue  

 virksomhedens bogføring, f.eks. hvis der er ganske få  

 transaktioner i løbet af perioden, følger det af kravet om art  

 og omfang i stk. 1, at den bogføringspligtige ikke  

 nødvendigvis skal lave en særskilt beskrivelse af  

 bogføringen.
 Beskrivelsen af systemerne, som efter § 3 er en del  

 af regnskabsmaterialet, skal opbevares i 5 år, jf. forslagets  

 § 10. Skifter virksomheden systemer, skal den gamle systembeskrivelse  

 gemmes af hensyn til dokumentationen af tidligere foretagne  

 registreringer.
 Beskrivelsen kan opbevares elektronisk, når bortses  

 fra beskrivelsen af, hvorledes regnskabsmateriale fremfindes og udskrives i  

 klarskrift, som skal opbevares på papir i et klart, forståeligt  

 og læsbart format, jf. forslagets § 10, stk. 3. Denne  

 beskrivelse skal blandt andet indeholde oplysning om adgangskoder m.v., og om  

 hvorledes krypterede data oversættes, det vil sige at selve  

 dekrypteringsnøglen skal forefindes som en del af beskrivelsen.
 Bekendtgørelsen om statsautoriserede og  

 registrerede revisorers erklæringer m.v. forudsætter i § 4,  

 stk. 4, at revisor oplyser i konklusionen, hvis virksomhedens  

 beskrivelse af bogføringssystemet i henhold til forslagets § 14  

 er mangelfuld eller helt mangler.
Til § 15 Bestemmelsen er overført fra den nugældende  

 bekendtgørelses § 20. I forhold til den eksisterende bestemmelse  

 er forslaget dog udvidet, således at myndighedernes adgang til  

 regnskabsmaterialet også omfatter adgangen til vederlagsfrit at  

 få omregnet transaktioner i fremmed valuta, herunder euro, til danske  

 kroner samt oversættelse af interne bilag og systembeskrivelser til  

 dansk.
Bestemmelsen giver ikke ret til at kræve oversættelse af  

 eksterne bilag.
Den tidligere bestemmelse var desuden afgrænset til  

 at gælde de situationer, hvor regnskabsmaterialet var opbevaret  

 på elektronisk medium eller lignende.
Forslaget er udstrakt til at  

 gælde uanset opbevaringsmedium, selvom det må forventes, at  

 bestemmelsen nok fortrinsvis vil blive benyttet i de tilfælde, hvor den  

 bogføringspligtige opbevarer regnskabsmaterialet på  

 edb-medium.
Kravet om udskrivning i klarskrift medfører, at  

 offentlige myndigheder kan kræve en udskrivning på papir eller  

 mikrofilm.
Er den bogføringspligtige og den offentlige myndighed enige  

 herom, kan kravet dog opfyldes ved, at den bogføringspligtige  

 udleverer en elektronisk kopi af materialet til myndighederne.
Bestemmelsen forudsættes i et vist omfang anvendt i  

 forbindelse med efterforskning af økonomisk kriminalitet,  

 skatteansættelser og andre situationer, hvor myndighederne - eventuelt  

 efter retskendelse - har en ret til at kræve indsigt i virksomhedens  

 regnskabsmateriale.
Hjemlen til at kræve indsigt i en virksomheds  

 regnskabsmateriale vil ikke skulle benyttes af Erhvervs- og Selskabsstyrelsen  

 i forbindelse med styrelsens konstatering af overtrædelser af  

 bogføringsloven, fordi årsregnskabslovens § 64,  

 stk. 2, allerede indeholder hjemmel til at indkræve sådanne  

 oplysninger.
Forslaget indeholder ikke en selvstændig ret for  

 myndighederne til at få adgang til regnskabsmaterialet.
Bestemmelsen  

 har således kun virkning, hvis myndighederne i henhold til anden  

 lovgivning eller ved retskendelse har ret til regnskabsmaterialet.
Forslaget  

 giver derfor i sig selv ikke ret til f.eks. at fjerne regnskabsmaterialet fra  

 virksomheden.
Den bogføringspligtige er efter bestemmelsen  

 forpligtet til at efterkomme ønsket fra offentlige myndigheder,  

 såfremt myndighederne i øvrigt er berettiget til at kræve  

 indsigt i virksomhedens regnskabsmateriale.
Det foreslås  

 lovfæstet, at den bogføringspligtige skal kunne opfylde en  

 sådan anmodning hurtigst muligt og med hensyn til materiale fra  

 udenlandske aktiviteter senest indenfor 1 måned.
Dette indebærer,  

 at bogføringen skal tilrettelægges, så denne frist normalt  

 kan overholdes.
I den konkrete situation kan en berettiget myndighed  

 naturligvis altid fastsætte en længere frist til at efterkomme  

 anmodningen.
Til § 16 Forslaget bestemmer i stk. 1, at overtrædelse  

 af loven kan straffes med bøde.
Bemyndigelse til at straffe  

 overtrædelser af årsregnskabsreglerne i den  

 bekendtgørelse, der bemyndiges i § 18, findes i stk. 2.
Eventuelle overtrædelser af reglerne kan navnligt  

 konstateres af told- og skattemyndighederne i ligningsarbejdet.
De kan i  

 disse tilfælde anmelde overtrædelse til politiet.
 I forhold til overtrædelser af den nugældende  

 bekendtgørelse kan simpelt uagtsomme overtrædelser af loven  

 også straffes, jf. her straffelovens § 19. Tidligere var  

 grænsen grov uagtsomhed.
 Endvidere er det i stk. 3 bestemt, at også  

 juridiske personer såsom selskaber m.v. kan straffes.
Efter stk. 4 udvides forældelsesfristen  

 vedrørende strafansvaret til 5 år.
Denne udvidelse i forhold til  

 hovedreglen på 2 år, jf. straffelovens § 93, skyldes, at  

 overtrædelser af bogføringsloven ofte først vil kunne  

 opdages flere år efter regnskabsperiodens udløb.
Til § 17 Forslagets § 17 åbner mulighed for domstolene  

 til i forbindelse med en straffesag at bestemme, at den virksomhed, der har  

 forsyndet sig, slet ikke må opbevare regnskabsmateriale i udlandet.  

 Denne adgang er givet for at give domstolene et sanktionsmiddel, f.eks. hvor  

 andre midler anses for at være for indgribende ud fra  

 proportionalitetshensyn.
Det er til en vis grad en nydannelse, fordi  

 sådanne beføjelser ikke er almindeligt anvendt her i landet.
Der  

 vurderes imidlertid generelt at være et behov for en bred vifte af  

 sanktionsmuligheder i forhold til forskelligartede økonomiske  

 forbrydelser.
Forslaget skal i øvrigt ikke udelukke, at  

 overtrædelse af opbevaringsreglerne kan føre til egentlig straf,  

 hvis den er tilstrækkelig grov eller der er tale om  

 gentagelsestilfælde.
Forslaget indeholder regler om og vil komme på tale  

 i situationer, hvor den bogføringspligtige på grund af  

 overtrædelse af opbevaringskravene i § 12, herunder  

 begrænsningerne for opbevaring i udlandet, ikke kan - og måske  

 ikke vil - opfylde sin pligt til at opfylde myndighedernes adgang til  

 regnskabsmateriale, jf. forslagets § 15. Her vil en frakendelse af  

 retten til at opbevare i udlandet i en årrække kunne være  

 både passende og nyttig.
Domstolene kan forbyde den  

 pågældende virksomhed at opbevare i udlandet, medens sagen  

 står på, og kan bestemme, at anke ikke har opsættende  

 virkning.
 Disse frakendelser minder om frakendelse af rettigheder  

 efter straffelovens §§ 78 og 79.
Til § 18 Forslagets § 18 indebærer, at Erhvervs- og  

 Selskabsstyrelsen fastsætter regler om visse virksomheders  

 aflæggelse af årsregnskab.
Bestemmelsen skal udnyttes til at  

 videreføre de nugældende regler om regnskabsaflæggelse  

 indenfor bogføringslovgivningen, således at kun de virksomheder,  

 som på nuværende tidspunkt er omfattet af pligten til at  

 aflægge årsregnskab efter bogføringslovgivningen og via  

 Mindstekravsbekendtgørelsen, skal pålægges regnskabspligt.  

 Herved undtages en række små virksomheder, der hidtil har  

 været fritaget fra bogføringspligt, fra pligten til at udarbejde  

 driftsøkonomiske årsregnskaber, indtil spørgsmålet  

 om denne pligt eventuelt bliver afgjort ved en ny årsregnskabslov.
Der  

 er her tale om virksomheder, der er undtaget midlertidigt fra  

 bogføringspligten i forslagets § 19, stk. 5 og 6.
Reglerne i bogføringsbekendtgørelsens  

 kapitel 2 om opstilling og udarbejdelse af åbningsbalance og  

 årsregnskab vil derfor i al væsentlighed blive overført  

 til en ny bekendtgørelse.
Bekendtgørelsen vil blive udstedt  

 straks efter lovforslagets vedtagelse.
Dette betyder, at bekendtgørelsen udover  

 bestemmelse af pligten til regnskabsaflæggelse vil komme til at  

 indeholde regler om regnskabsår, om åbningsbalancen og om  

 årsregnskabets oplysninger og værdiansættelse.
Desuden vil  

 der særligt blive bestemmelser om private aktiver hos enkeltpersoner,  

 der udøver erhvervsaktiviteter.
Endvidere tages  

 spørgsmålet om udarbejdelse af årsregnskab og  

 underskrifter op.
Reglerne om udarbejdelse af årsregnskaber indenfor  

 bogføringslovgivningen vil dermed fortsætte i reelt  

 uændret form, indtil der ved den kommende revision af  

 årsregnskabsloven er taget stilling til, hvordan de fremover skal  

 reguleres.
Drøftelserne om nye regler for regnskabsaflæggelse  

 kan derved behandles i sammenhæng med reglerne om  

 regnskabsaflæggelse for små virksomheder i  

 årsregnskabsloven.
Revisionsarbejdet er påbegyndt og forventes  

 afsluttet i 1999 i takt med afslutningen af bestræbelserne for at  

 modernisere og globalisere årsregnskabsaflæggelsen på  

 internationalt niveau.
Til § 19 Ikrafttrædelsestidspunktet er i stk. 1 fastsat  

 til 1. juli 1999. Dog træder § 7, stk. 4 og 5 om  

 registreringer i euro eller relevant fremmed valuta i kraft 1. januar 1999.  

 Stk. 2 ophæver den nugældende bogføringslov.
Det  

 forudsættes, at de i henhold til den nugældende lov udstedte  

 administrative forskrifter ophæves i forbindelse med udstedelse af  

 bekendtgørelse efter § 18.
I stk. 3 er denne bestemmelse suppleret med en  

 bestemmelse, der er gjort afhængig af tidspunktet for starten af  

 virksomhedernes regnskabsår.
Derved får virksomhederne tid til at  

 indrette sig på de nye krav lige fra regnskabsårets  

 begyndelse.
 Som følge af de problemer, der kan opstå ved  

 den skærpelse, der delvist ligger i forslagets § 12 for  

 regnskabsmateriale vedrørende aktiviteter i udlandet, foreslås  

 det i stk. 4, at materiale, der stammer fra før lovens  

 ikrafttræden, stadig kan opbevares efter de hidtidige regler.  

 Overtrædelser af disse regler straffes efter de dagældende  

 straffebestemmelser, det vil sige efter den nugældende  

 bekendtgørelses § 22, stk. 1, jf. nugældende  

 bogføringslovs § 3, stk. 1.
Som anført foran til forslagets § 1 vil nogle  

 virksomheder, der ikke hidtil har været omfattet af  

 bogføringspligt efter bogføringsloven, blive  

 bogføringspligtige efter lovforslaget.
Der gives i stk. 5 disse  

 virksomheder tid til at tilpasse sig, således at reglen i § 1,  

 stk. 1, om bogføringspligt for alle erhvervsdrivende virksomheder  

 først skal virke på disse virksomheder fra 1. januar 2001. Dette  

 vil også omfatte de aktiviteter hos udenlandske virksomheder, der  

 bliver bogføringspligtige efter dansk bogføringslov for  

 første gang.
Bestemmelsen i stk. 6 sikrer, at personer, der ejer  

 virksomheder, der hidtil har været undtaget efter den nugældende  

 lovs § 1, stk. 1, litra C, nr. 35, 36 og 37, fortsat ikke er  

 omfattet af bogføringspligten.
Der er først og fremmest tale om  

 smålandbrug under 15 ha. og en ejendomsvurdering i 1970 på  

 175.000 kr., eller gartnerier, planteskoler m.v. for en ejendomsvurdering i  

 1970 på 125.000 kr.
Det forudsættes dog, at virksomheden er  

 påbegyndt inden lovens ikrafttræden 1. juli 1999. De nævnte  

 bestemmelser indeholder nogle størrelsesgrænser, der er  

 vanskelige at sammenligne med vurderingssystemerne nu til dags.
Det  

 skønnes, at en bestemmelse efter de nu gældende metoder ville  

 føre til et sæt af komplicerede beregningsregler, der vil  

 være unødvendige i langt de fleste tilfælde.
Der vil efter  

 de hidtidige regler være tale om virksomheder af ubetydelig  

 størrelse, der ofte alligevel er bogføringspligtige efter  

 skattereglerne.
Bestemmelsen retter sig mod de fysiske personer, der ejer  

 de pågældende virksomheder.
Dør en sådan person,  

 eller går virksomheden over på andre hænder, gælder  

 bogføringspligten efter § 1, stk. 1, straks for den  

 pågældende virksomhed.
Denne regel tager sit udgangspunkt i et  

 forslag, som blev givet til en bestemmelse om ikrafttrædelse i  

 betænkning nr. 1140 fra august 1988 om revision af  

 bogføringslovgivningen.
Se betænkningens s. 180 (udkast til  

 § 34, stk. 2).
Til § 20 Det er hensigten snarest at søge de  

 grønlandske myndigheders tilslutning til, at loven sættes i  

 kraft for denne landsdel.
For Færøernes vedkommende er  

 bogføringslovgningen et hjemmestyreanliggende.
