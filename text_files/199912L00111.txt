Fremsat den 2. december 1999 af sundhedsministeren (Carsten  

 Koch) Forslag til Lov om ændring  

 af lov om sundhedsvæsenets centralstyrelse m.v.
(Tilsyn med sundhedspersoner) § 1 I lov nr. 397 af 10. juni 1987 om sundhedsvæsenets centralstyrelse  

 m.v., jf. lovbekendtgørelse nr. 215 af 9. april 1999, foretages  

 følgende ændringer:
 1. I § 4 indsættes efter stk. 1 som  

 nyt stykke:
»Stk. 2. Sundhedsstyrelsen kan som led i tilsynet efter  

 stk. 1 afkræve personer inden for sundhedsvæsenet de  

 oplysninger, der er nødvendige for at gennemføre tilsynet.« Stk. 2 og 3 bliver herefter stk. 3 og 4.
2. I § 5, stk. 1, nr. 2, ændres  

 »sjælstilstand, eller« til: »sjælstilstand.« 3. § 5, stk. 1, nr. 3, ophæves.
 4. I § 5 indsættes som stk. 2- 5:
 »Stk. 2. Sundhedsstyrelsen kan, når der er begrundet  

 mistanke om forhold som beskrevet i stk. 1, påbyde en autoriseret  

 sundhedsperson at lade sig underkaste undersøgelser og medvirke ved  

 kontrolforanstaltninger samt at udlevere relevante helbredsoplysninger til  

 belysning af nævnte forhold.
 Stk. 3. Sundhedsstyrelsen kan påbyde en autoriseret  

 sundhedsperson at indstille sin virksomhed helt eller delvist, indtil  

 påbud efter stk. 2 om undersøgelser,  

 kontrolforanstaltninger eller udlevering af relevante helbredsoplysninger er  

 efterkommet.
Stk. 4. Sundhedsstyrelsens afgørelser i medfør  

 af stk. 2 og 3 kan indbringes for Sundhedsministeriet.
Indbringelsen har  

 ikke opsættende virkning, medmindre Sundhedsministeriet bestemmer  

 anderledes.
Stk. 5. En sundhedsperson kan fratages autorisationen, hvis  

 vedkommende overtræder påbud udstedt i medfør af  

 stk. 3.« 5. Efter § 5 indsættes:
»§ 5a.
Autoriserede sundhedspersoner er  

 undergivet tilsyn af Sundhedsstyrelsen, som kan afkræve dem de  

 oplysninger til brug for vurdering efter stk. 2-3, der er  

 nødvendige for at gennemføre tilsynet.
 Stk. 2. En autoriseret sundhedsperson kan fratages  

 autorisationen, såfremt udøveren må antages at være  

 til fare for andre mennesker på grund af udvist grov  

 forsømmelighed ved udøvelsen af hvervet.
Stk. 3. Såfremt en autoriseret sundhedsperson har udvist  

 alvorlig eller gentagen kritisabel faglig virksomhed, kan Sundhedsstyrelsen  

 påbyde vedkommende at ændre denne.
Endvidere kan en autoriseret  

 sundhedspersons virksomhedsområde indskrænkes delvist i de i 1.  

 pkt. nævnte situationer.
 Stk. 4. Sundhedsstyrelsens afgørelser i medfør  

 af stk. 3, 1. pkt., kan indbringes for Sundhedsministeriet.  

 Indbringelsen har ikke opsættende virkning, medmindre  

 Sundhedsministeriet bestemmer anderledes.
Stk. 5. En sundhedsperson kan fratages autorisationen, hvis  

 vedkommende ikke afgiver de i stk. 1 omtalte oplysninger eller ikke  

 efterkommer påbud efter stk. 3, 1. pkt.« 6. § 6, stk. 1, affattes således:
»Finder Sundhedsstyrelsen, at en autorisation skal  

 fratages efter § 5 eller § 5a, eller at en autoriseret  

 sundhedspersons virksomhedsområde skal indskrænkes efter  

 § 5a, stk. 3, 2. pkt., afgiver Styrelsen indstilling til  

 sundhedsministeren herom.« 7. I § 8 indsættes tre steder efter »fratagelse  

 af autorisation«: »eller indskrænkning af virksomhedsområde«.
 8. I § 10, stk. 1, indsættes efter  

 »autorisation«: »eller indskrænkning af virksomhedsområdet«.
 9. § 11 affattes således:
 »§ 11. Sundhedsministeren kan efter  

 ansøgning give en person, der har fået frataget autorisation til  

 udøvelse af et hverv eller indskrænket sit  

 virksomhedsområde inden for sundhedsvæsenet efter §§ 5-9,  

 tilladelse til at generhverve autorisationen eller få ophævet  

 indskrænkningen af virksomhedsområdet, når de  

 omstændigheder, der begrundede fratagelsen eller indskrænkningen  

 af virksomhedsområdet, ikke længere er til stede.
Stk. 2. Et afslag fra sundhedsministeren om generhvervelse af  

 autorisation eller ophævelse af indskrænkning af  

 virksomhedsområdet efter stk. 1 kan tidligst indbringes for  

 domstolene ét år efter, at der er truffet afgørelse om  

 endelig fratagelse af autorisation eller indskrænkning af  

 virksomhedsområdet eller det ved dom er nægtet den  

 pågældende person at generhverve autorisationen eller få  

 ophævet indskrænkningen af virksomhedsområdet.« 10. I § 19 ændres i sidste stykke »Stk. 3.«  

 til: »Stk. 4.« 11. I § 25 ændres »§ 4, stk. 3«  

 til: »§ 4, stk. 2 og stk. 4«.
 12. I § 26 indsættes efter »autorisation«: »eller  

 indskrænket virksomhedsområdet«.
§ 2 Loven træder i kraft den 1. juli 2000.
§ 3 Loven gælder ikke for Færøerne og Grønland, men  

 kan ved kongelig anordning helt eller delvist sættes i kraft for  

 Færøerne med de afvigelser, som de særlige  

 færøske forhold tilsiger.
Bemærkninger til lovforslaget Almindelige bemærkninger 1. Lovforslagets formål Formålet med lovforslaget er at styrke  

 tilsynsmyndighedernes mulighed for at varetage patientsikkerheden ved i  

 videre omfang og på et tidligere tidspunkt end efter de gældende  

 regler om fratagelse af autorisation i centralstyrelseslovens § 5 at  

 kunne gribe ind over for uforsvarlig virksomhed fra den enkelte  

 sundhedspersons side.
Dette kan dels vedrøre sundhedspersonens faglige  

 kompetence, dels vedrøre forhold vedrørende sundhedspersonens  

 generelle egnethed (sygdom eller misbrug), som er af betydning for den  

 faglige virksomhed, de pågældende udøver.
Samtidig  

 fastsættes regler om, at tilsynsmyndighederne kan afkræve de  

 pågældende sundhedspersoner oplysninger til brug for  

 tilsynet.
2. Gældende lovgivning 2.1. Sundhedsstyrelsens tilsyn efter centralstyrelseslovens § 4.
I henhold til centralstyrelseslovens § 4 fører  

 Sundhedsstyrelsen tilsyn med den sundhedsfaglige virksomhed, der  

 udføres af alle personer inden for sundhedsvæsenet.
Tilsynet  

 retter sig dels mod autoriserede sundhedspersoner, dels mod fagligt uddannede  

 sundhedspersoner, der ikke er autoriseret, f.eks. social- og  

 sundhedsassistenter, sygehjælpere, plejehjemsassistenter m.fl.  

 Sundhedsstyrelsens tilsyn vil typisk omfatte undersøgelse og vurdering  

 af en sundhedspersons faglige virksomhed i forbindelse med en given  

 patientbehandling, undersøgelse m.v.
En tilsynssag efter § 4 bliver typisk indledt i  

 forbindelse med enten indberetning fra sygehusmyndighederne om en given  

 faglig behandling, på Sundhedsstyrelsens eget initiativ eller via  

 indberetning fra embedslægeinstitutionerne.
Sundhedsstyrelsen anmoder  

 til brug ved sagen - via embedslægeinstitutionerne - de  

 pågældende sundhedspersoner om oplysninger til belysning af den  

 konkrete sag om vedkommendes faglige virksomhed.
Efter de enkelte  

 særlove om autoriserede sundhedspersoner, f.eks. lægelovens  

 § 17, kan Sundhedsstyrelsen afkræve sundhedspersonerne de for  

 tilsynets gennemførelse nødvendige oplysninger.  

 Oplysningspligten i de enkelte særlove er imidlertid ikke sanktioneret,  

 hvorfor styrelsen ikke kan foretage videre, såfremt sundhedspersonen  

 afviser at bidrage til sagens oplysning.
 Sagen kan resultere i, at Sundhedsstyrelsen enten  

 vurderer, at der ikke er grundlag for at foretage videre i sagen, oversender  

 sagen til Sundhedsvæsenets Patientklagenævn med indstilling om,  

 at der udtales kritik i et enkeltstående tilfælde af kritisabel  

 virksomhed, eller at sagen videresendes til anklagemyndigheden med henblik  

 på vurdering af spørgsmålet om eventuel tiltalerejsning  

 for overtrædelse af autorisationslovgivningen, borgerlig straffelov  

 m.v. med straf af bøde, hæfte eller fængsel.
 2.2. Fratagelse og generhvervelse af sundhedspersoners  

 autorisation.
 Fratagelse og generhvervelse af sundhedspersoners  

 autorisation sker efter reglerne i centralstyrelseslovens kapitel 2.  

 Herudover kan en sundhedspersons autorisation frakendes som led i en dom for  

 et strafbart forhold i henhold til straffelovens §§ 78-79.  

 Tilbagegivelsen sker administrativt eller ved domstolene.
 Endvidere kan en sundhedsperson efter de enkelte  

 autorisationslove frivilligt fraskrive sig sin autorisation for en tid eller  

 indtil videre.
Autorisationsordningerne er en afgørende  

 forudsætning for sundhedsmyndighedernes tilsyn med de enkelte  

 sundhedspersoners virksomhed.
Baggrunden for at autorisere en gruppe af  

 sundhedspersoner er navnlig, at den virksomhed, der udøves af de  

 pågældende sundhedspersoner er af en sådan indgribende og  

 risikobetonet beskaffenhed, at det er påkrævet, at  

 sundhedspersonernes uddannelsesmæssige baggrund og fortsatte faglige  

 virke er underlagt sundhedsmyndighedernes tilsyn.
Ved udstedelse af  

 autorisation til udvalgte grupper af sundhedspersoner er det udtryk for, at  

 sundhedspersonerne besidder en vis faglig standard, ligesom der hos  

 patienterne er en berettiget forventning om, at denne standard er til stede,  

 så længe autorisationen haves.
 En sundhedsperson kan fratages autorisationen efter  

 centralstyrelseslovens § 5, såfremt personen må antages at  

 være til fare for andre mennesker på grund af enten 1) en  

 legemlig mangel, der gør den pågældende uegnet til  

 udøvelse af hvervet, eller 2) sygdom eller misbrug af rusmidler  

 eller lignende, der bevirker, at udøveren varigt eller med mellemrum  

 befinder sig i en mangelfuld sjælstilstand, eller 3) udvist grov  

 forsømmelighed ved udøvelsen af hvervet.
Såfremt Sundhedsstyrelsen finder, at en autorisation  

 skal fratages, anmoder styrelsen vedkommende sundhedsperson om frivilligt at  

 fraskrive sig denne.
I de tilfælde, hvor dette ikke er muligt, afgiver  

 Sundhedsstyrelsen en indstilling om autorisationsfratagelse til  

 sundhedsministeren.
Styrelsen skal indhente en skriftlig erklæring fra  

 Retslægerådet, før styrelsen afgiver indstilling til  

 sundhedsministeren, ligesom udøveren af hvervet skal have lejlighed  

 til skriftligt at fremføre sine synspunkter eller at afgive en  

 mundtlig redegørelse i et møde, hvori også  

 Retslægerådet deltager, jf. centralstyrelseslovens § 6.
Sundhedspersonen opfordres til at tilkendegive, om  

 vedkommende ønsker sagen afgjort administrativt (af  

 sundhedsministeren) eller ved domstolene.
Modtages en sådan  

 tilkendegivelse ikke, skal sagen indbringes for domstolene.  

 Sundhedsministeren kan anmode udøveren af hvervet om at lade sig  

 underkaste en lægelig undersøgelse til brug for ministerens  

 stillingtagen til, om autorisationen skal søges frataget den  

 pågældende, jf. centralstyrelseslovens § 9. Nægter den  

 pågældende at efterkomme en sådan anmodning,  

 forelægger sundhedsministeren spørgsmålet for retten.  

 Retten afgør spørgsmålet ved kendelse.
Undlader  

 udøveren af hvervet at efterkomme en kendelse fra domstolen om at  

 underkaste sig en lægelig undersøgelse, fratager  

 sundhedsministeren den pågældende autorisationen.
I påtrængende tilfælde, hvor den  

 fortsatte virksomhed skønnes at frembyde overhængende fare, kan  

 Sundhedsstyrelsen midlertidigt fratage udøveren af hvervet  

 autorisationen.
Sundhedsstyrelsens afgørelse skal omgående  

 meddeles sundhedsministeren, der stadfæster eller ophæver  

 Sundhedsstyrelsens afgørelse, jf. centralstyrelseslovens § 7.
Sundhedsstyrelsen vurderer årligt ca. 200  

 sundhedspersoners autorisationsforhold.
I forbindelse hermed indgår  

 styrelsen frivillige aftaler med en stor del af disse sundhedspersoner i form  

 af uvarslede urinkontroller og misbrugsbehandling.
I ca. 10 tilfælde  

 ender sagen med, at autorisationen fraskrives eller fratages efter  

 bestemmelserne i lovens kapitel 2.
3. Baggrund for lovforslaget samt lovforslagets indhold 3.1. Generelt De eksisterende regler i centralstyrelsesloven om tilsyn  

 med sundhedspersoner, herunder autorisationsfratagelsesreglerne, gør  

 det ikke i tilstrækkeligt omfang muligt at varetage patienternes  

 sikkerhed i de tilfælde, hvor enkelte sundhedspersoner udøver  

 faglig virksomhed på en uforsvarlig måde.
Den uforsvarlige  

 adfærd kan dels vedrøre forhold vedrørende  

 sundhedspersonens generelle egnethed, dvs. navnlig sygdom og misbrug, som er  

 af betydning for den faglige virksomhed, de pågældende  

 udøver, dels vedrøre sundhedspersonens faglige kompetence.  

 Endvidere har tilsynsmyndighederne efter gældende lovgivning ikke  

 mulighed for at sanktionere, såfremt en sundhedsperson ikke bidrager  

 med de oplysninger, som myndighederne finder nødvendige for at  

 gennemføre tilsynet med personer inden for sundhedsvæsenet.
Det  

 indebærer, at tilsynsmyndighederne i de tilfælde, hvor en  

 sundhedsperson nægter at udlevere relevante oplysninger til brug for en  

 tilsynssag, i dag ikke har mulighed for at undersøge sagen  

 nærmere.
 3.2. Sundhedspersoners pligt til at afgive oplysninger til  

 tilsynsmyndighederne.
Tilsynsmyndighederne, dvs. embedslægeinstitutionerne  

 og Sundhedsstyrelsen, har efter gældende lovgivning ikke nogen  

 sanktionsmuligheder, såfremt en sundhedsperson ikke ønsker at  

 bidrage til at oplyse en sag om vedkommendes egen faglige  

 virksomhedsudøvelse.
Der har således gennem årene  

 været flere tilfælde, hvor en sundhedsperson har vægret sig  

 ved at kommunikere med tilsynsmyndighederne i forbindelse med  

 undersøgelser af vedkommendes faglige virksomhed.
I en sådan  

 situation har hverken embedslægeinstitutionen eller Sundhedsstyrelsen  

 haft mulighed for at gennemtvinge, at den pågældende udleverede  

 oplysningerne.
 Derimod kan sundhedspersoner, der er indklaget for  

 Sundhedsvæsenets Patientklagenævn i medfør af  

 centralstyrelseslovens § 25, jf. § 19, stk. 2, straffes med  

 bøde, hvis de ikke medvirker ved sagens oplysning for  

 Patientklagenævnet.
 Det foreslås derfor i lovforslagets § 4,  

 stk. 2, at Sundhedsstyrelsen som led i det almindelige tilsyn efter  

 centralstyrelseslovens § 4, stk. 1, kan afkræve personer  

 inden for sundhedsvæsenet de oplysninger, der er nødvendige for  

 at gennemføre tilsynet.
§ 4, stk. 2, kan alene finde anvendelse, når  

 der er tale om afkrævning af oplysninger som led i Sundhedsstyrelsens  

 generelle tilsyn med sundhedspersoners faglige forhold.
Såfremt  

 Sundhedsstyrelsen ønsker særlige forhold belyst til brug ved en  

 sag efter § 5 eller § 5 a, skal de heri nævnte betingelser være  

 opfyldt, jf. bestemmelserne om oplysningspligt i henholdsvis § 5, stk. 2, og  

 § 5 a, stk. 1.
Oplysningspligten gælder for såvel autoriseret  

 som ikke-autoriseret sundhedspersonale, dog ikke personer inden for den  

 alternative sundhedssektor.
De oplysninger, Sundhedsstyrelsen vil  

 afkræve en sundhedsperson i medfør af bestemmelsen, vil relatere  

 sig til belysning af sundhedspersonens håndtering af en faglig  

 problemstilling.
Der kan bl.a. være tale om journalmateriale,  

 redegørelser om en konkret behandling af en patient, baggrunden  

 herfor, hvilken information patienten har modtaget i forbindelse med  

 behandlingen osv.
Der vil også i medfør af bestemmelsen kunne  

 indhentes oplysninger fra f.eks. vedkommende sundhedspersons overordnede om  

 bl.a. rutiner og arbejdstilrettelæggelse på stedet.
 Undladelse af at efterkomme pligt til at afgive  

 oplysninger efter § 4, stk. 2, straffes efter lovforslaget med  

 bøde, jf. forslagets § 25.
 Såfremt sundhedspersoner herudover nægter at  

 udlevere relevante helbredsoplysninger, lade sig underkaste  

 undersøgelser m.v. i forbindelse med sager om sygdom, misbrug m.v.,  

 hvor sundhedspersonen må antages at være til fare for andre  

 mennesker, eller ikke medvirker til at give oplysninger til brug for tilsynet  

 i forbindelse med en sag om manglende faglig kompetence, er der nedenfor  

 redegjort for de skærpede sanktioner, der efter lovforslagets § 5,  

 stk. 2-5 eller § 5a, stk. 1 og stk. 5 kan bringes i  

 anvendelse.
 3.3. Sygdom og misbrug m.v.
 I sager om sygdom og misbrug m.v., hvor sundhedspersonen  

 må antages at være til fare for andre mennesker, jf.  

 centralstyrelseslovens § 5, stk. 1, nr. 1-2, har  

 tilsynsmyndighederne efter gældende lovgivning ikke hjemmel til at  

 kræve, at den pågældende sundhedsperson medvirker ved  

 oplysning af sagen, f.eks. ved at lade sig underkaste psykiatriske,  

 neurologiske eller andre sagkyndige undersøgelser.
Den eneste mulighed efter gældende lovgivning for at  

 få en sundhedsperson til at lade sig lægeligt undersøge  

 er, at Sundhedsministeriet i medfør af centralstyrelseslovens  

 § 9, stk. 1, kan anmode retten om en kendelse om, at en  

 sundhedsperson skal lade sig lægeligt undersøge til brug for  

 ministeriets stillingtagen til, om autorisationen skal søges frataget  

 den pågældende.
Efterkommes en sådan kendelse ikke, kan  

 ministeriet fratage pågældende autorisationen.
 Tilsynsmyndighederne kræver efter gældende  

 lovgivning alene sådanne undersøgelser foretaget, når  

 sagen i øvrigt er så tilstrækkeligt belyst, at sagen kan  

 indbringes for Sundhedsministeriet og tilsynsmyndighederne har en berettiget  

 forventning om, at en autorisationsfratagelsessag vil kunne  

 gennemføres ved domstolene på det foreliggende grundlag.
Det er således på et relativt sent tidspunkt i  

 forløbet, at der i dag kan gennemtvinges en undersøgelse af en  

 sundhedsperson, hos hvem man mistænker, at der foreligger forhold, som  

 er omfattet af centralstyrelseslovens § 5, stk. 1, nr. 1-2. Det  

 indebærer, at en sundhedspersonen i dag i nogle tilfælde  

 måske kan se sin fordel i at forhale sagen, og fortsætte med at  

 praktisere til skade for patientsikkerheden, uden at tilsynsmyndighederne har  

 mulighed for at gribe ind.
Kun i helt særlige tilfælde, hvor  

 betingelserne i centralstyrelseslovens § 7 om, at sundhedspersonens  

 fortsatte virksomhed skønnes at frembyde »overhængende fare« er  

 til stede, kan Sundhedsstyrelsen midlertidigt fratage den  

 pågældende autorisationen.
 Endvidere har der i de situationer, hvor Sundhedsstyrelsen  

 har indgået aftale med en sundhedsperson i form af  

 alkoholistbehandling, uvarslet urinkontrol m.v., i flere tilfælde vist  

 sig vanskeligheder ved at fastholde personen ved den indgåede aftale.  

 Dette skyldes, at tilsynsmyndighederne efter gældende lovgivning ikke  

 har nogen umiddelbare sanktionsmuligheder i de tilfælde, hvor  

 kontrollen er uigennemførlig.
Det foreslås derfor i lovforslagets § 5,  

 stk. 2, at Sundhedsstyrelsen skal kunne pålægge en  

 sundhedsperson at underkaste sig en undersøgelse og medvirke ved  

 kontrolforanstaltninger samt udlevere relevante helbredsoplysninger,  

 såfremt der er begrundet mistanke om de forhold, som er beskrevet i  

 centralstyrelseslovens § 5, stk. 1. Såfremt vedkommende ikke  

 efterlever et påbud efter stk. 2, vil Sundhedsstyrelsen efter  

§ 5, stk. 3, kunne påbyde en autoriseret  

 sundhedsperson at begrænse eller indstille sin virksomhed.  

 Påbudet, der skal være relevant og stå i et rimeligt  

 forhold til de formodede sygdoms- og misbrugsproblemer, gælder indtil  

 de påkrævede oplysninger foreligger eller pålagte  

 kontrolforanstaltninger efterleves.
Der henvises i øvrigt til  

 bemærkningerne til § 5, stk. 2-3.
Sundhedsstyrelsens påbud til den enkelte  

 sundhedsperson efter stk. 2 og 3 kan efter forslagets § 5,  

 stk. 4, indbringes for Sundhedsministeriet.
Påbud efter  

 § 5, stk. 3, er ikke underlagt domstolsprøvelse på  

 begæring af sundhedspersonen, således som det er tilfældet  

 for så vidt angår påbud efter forslagets § 5a,  

 stk. 3, 2. pkt.
Baggrunden herfor er, at uagtet der er tale om en  

 indskrænkning af sundhedspersonens virksomhedsområde, er det i de  

 i § 5, stk. 3, nævnte situationer op til sundhedspersonen  

 selv at opfylde påbud efter stk. 2.
Overtræder en sundhedsperson et påbud om at  

 begrænse eller indstille sin virksomhed, kan sundhedspersonen fratages  

 sin autorisation efter de almindelige regler herom i centralstyrelseslovens  

 §§ 6-9, jf.  § 5, stk. 5. Misligholdelse af  

 tilsynsmyndighedernes påbud om at en sundhedsperson skal afholde sig  

 fra at udøve dele af sin virksomhed, vil således føre til  

 fuldstændig autorisationsfratagelse ved domstolene.
Det bør  

 kunne sanktioneres føleligt, at en autoriseret sundhedsperson ikke  

 efterlever tilsynsmyndighedernes påbud.
Som alternativ til en fratagelse af autorisationen er der  

 i henhold til de enkelte autorisationslove fortsat mulighed for, at en  

 sundhedsperson frivilligt kan fraskrive sig sin autorisation.
Dette er i  

 praksis i dag den langt overvejende foretrukne fremgangsmåde, og det  

 forventes ikke, at den foreslåede lovændring vil ændre  

 herved.
Den foreslåede lovændring i sager  

 vedrørende sygdom og misbrug kommer ikke til at berøre de  

 sager, der   også efter gældende lovgivning - forløber  

 anmærkningsfrit.
Lovforslaget sigter på de tilfælde, hvor  

 tilsynsmyndighederne har en begrundet mistanke om, at en sundhedsperson er  

 til fare for patienterne på grund af misbrug eller sygdom, men hvor der  

 ikke kan dokumenteres at foreligge en overhængende fare, og hvor  

 sundhedspersonen ikke ønsker at samarbejde med tilsynsmyndighederne om  

 at få sagen undersøgt.
Bestemmelserne i § 5, stk. 2-5 har således  

 til formål, at give tilsynsmyndighederne mere tidssvarende  

 beføjelser til at gribe ind over for de få tilfælde, hvor  

 det efter gældende lovgivning ikke er muligt at sanktionere  

 sundhedspersonens manglende samarbejde med tilsynsmyndighederne.
Den langt  

 overvejende del af sagerne på dette område, hvor sundhedspersonen  

 samarbejder med tilsynsmyndighederne, forventes ikke berørt af den  

 foreslåede lovændring.
 De materielle kriterier for endelig fratagelse af  

 autorisationen på grund af sygdom og misbrug i centralstyrelseslovens  

 § 5, stk. 1, nr. 1-2 er således uændrede, ligesom  

 reglerne i centralstyrelseslovens § 7 vedrørende midlertidig  

 fratagelse af en autorisation på grund af overhængende fare  

 videreføres uændret.
3.4. Manglende faglig kompetence I sager vedr. manglende faglig kompetence er der som  

 nævnt i afsnit 2 mulighed for at fratage en sundhedsperson  

 autorisationen, såfremt sundhedspersonen må antages at være  

 til fare for andre mennesker på grund af »udvist grov  

 forsømmelighed ved udøvelsen af hvervet«, jf.  

 centralstyrelseslovens § 5, stk. 1, nr. 3. Det skal således  

 kunne bevises, at vedkommende sundhedsperson fremover vil være til fare  

 for patienterne.
Fra praksis kendes ingen eksempler på, at dette har  

 kunnet bevises, og der har således ikke i nyere tid været  

 ført retssager efter denne bestemmelse.
Centralstyrelseslovens  

 § 7 om »overhængende fare« har heller ikke kunnet finde anvendelse  

 i sager om grov forsømmelighed på grund af bestemmelsens meget  

 snævre anvendelsesområde.
Sundhedspersoner, der er fagligt inkompetente, men ikke er  

 til fare for patienterne, kan således fortsætte deres virksomhed,  

 uden at sundhedsmyndighederne har mulighed for at gribe ind herover for.  

 Efter gældende lovgivning er der ingen mulighed for at  

 pålægge en sundhedsperson at ændre eller indskrænke  

 sin virksomhedsudøvelse, selvom det er dokumenteret, at vedkommende  

 har problemer med at leve op til de faglige normer.
Det indebærer, at  

 en sundhedsperson, som f.eks. flere gange har fået kritik fra  

 Sundhedsvæsenets Patientklagenævn for samme slags virksomhed, kan  

 fortsætte med at udøve sit hverv, uden at tilsynsmyndighederne  

 kan gribe ind over for den pågældende og eventuelt påbyde  

 vedkommende at ændre den del af sin praksis, der gentagne gange har  

 givet anledning til kritik.
Efter lovforslagets § 5a, stk. 1, er  

 autoriserede sundhedspersoner undergivet tilsyn af Sundhedsstyrelsen, som kan  

 afkræve dem de oplysninger til brug for vurdering af en sag om faglig  

 kompetence efter § 5, stk. 2   3, der er nødvendige for at  

 gennemføre tilsynet.
Det tilsyn, der vil blive udøvet i  

 medfør af § 5a er af en anden karakter end det i § 4  

 nævnte, jf. de almindelige bemærkninger i afsnit 2. Ved tilsynet  

 efter § 5a undersøger Sundhedsstyrelsen, hvorvidt der skal  

 foretages indskrænkninger i vedkommende sundhedspersons autorisation  

 eller virksomhedsområde.
 Ved anvendelse af tilsynet og oplysningspligten i  

 medfør af § 5a er det en forudsætning, at udøveren  

 enten må antages at være til fare for andre mennesker på  

 grund af udvist grov forsømmelighed ved udøvelsen af hvervet,  

 jf. § 5a, stk. 2, eller at sundhedspersonen har udvist alvorlig  

 eller gentagen kritisabel faglig virksomhed, jf. § 5a, stk. 3. §  

 5a, stk. 1, kan således   i modsætning til reglen i § 4, stk. 2  

 først anvendes, når enten Sundhedsvæsenets  

 Patientklagenævn eller domstolene har taget stilling til de faglige  

 forhold.
De oplysninger, Sundhedsstyrelsen vil afkræve  

 sundhedspersoner efter § 5a, stk. 1, vil f.eks. være  

 oplysninger der illustrerer, hvorledes vedkommende sundhedsperson har  

 reageret på den kritik, som Sundhedsvæsenets  

 Patientklagenævn har udtalt vedrørende den  

 pågældendes virksomhedsudøvelse.
I disse situationer kan  

 der være tale om, at embedslægeinstitution ønsker at se  

 sundhedspersonens journalmateriale eller få en skriftlig  

 redegørelse vedrørende visse forhold om den  

 pågældendes faglige virksomhed, f.eks. rutiner for hygiejne el.  

 lign.
Karakteren af de oplysninger, der kan afkræves i  

 medfør af henholdsvis forslagets § 4, stk. 2, som led i  

 Sundhedsstyrelsens almindelige tilsyn og efter § 5a, stk. 1, vil  

 ikke nødvendigvis være af forskellig art, men det vil baggrunden  

 for, at de kræves være.
I forbindelse med at sundhedspersonen  

 kontaktes af embedslægeinstitutionen, vil vedkommende altid blive  

 oplyst om baggrunden for henvendelsen, herunder om der er tale om en sag  

 efter § 4 eller en sag efter § 5 a.
Dette har også betydning  

 for, hvilke sanktioner der kan iværksættes, såfremt  

 sundhedspersonen ikke efterlever oplysningspligten.
Sundhedsstyrelsen kan i yderste konsekvens sanktionere, at  

 sundhedspersoner ikke afgiver de oplysninger, som er nødvendige for  

 tilsynets gennemførelse til brug for en vurdering af en sag om faglig  

 kompetence efter stk. 2-3, jf. § 5a, stk. 5, nemlig ved at  

 indstille til sundhedsministeren, at autorisationen fratages den  

 pågældende.
I disse situationer, hvor der enten er tale om  

 begrundet mistanke om fare for andre mennesker på grund af udvist grov  

 forsømmelighed eller udvist alvorlig eller gentagen kritisabel faglig  

 adfærd, findes det ikke tilstrækkeligt, at sundhedspersonen ved  

 manglende efterlevelse af tilsynsmyndighedernes krav om afgivelse af  

 oplysninger kan idømmes bøde ved domstolene og således  

 uhindret fortsætte sin virksomhed.
 § 5a, stk. 2, svarer til den  

 gældende bestemmelse i centralstyrelseslovens § 5, stk. 1,  

 nr. 3. Efter bestemmelsen kan en autoriseret sundhedsperson fratages  

 autorisationen, såfremt udøveren må antages at være  

 til fare for andre mennesker på grund af udvist grov  

 forsømmelighed ved udøvelsen af hvervet.
 Med henblik på at give tilsynsmyndighederne mulighed  

 for at regulere konkret faglig inkompetent adfærd hos den enkelte  

 sundhedsperson foreslås det endvidere i § 5 a, stk. 3,  

 at såfremt en autoriseret sundhedsperson har udvist alvorlig eller  

 gentagen kritisabel faglig virksomhed, kan Sundhedsstyrelsen enten  

 påbyde den pågældende at ændre sin virksomhed eller  

 indstille til sundhedsministeren, at vedkommende sundhedsperson skal afholde  

 sig fra udøve sin virksomhed delvist.
I de situationer, hvor Sundhedsstyrelsen påbyder en  

 sundhedsperson at ændre sin faglige virksomhed, jf. forslagets  

 § 5a, stk. 3, 1. pkt., er der ikke tale om, at den  

 pågældende sundhedsperson får indskrænket sine  

 muligheder for at udøve sin virksomhed, men styrelsen kan opstille  

 påbud, der skal rette op på en konstateret kritisabel faglig  

 virksomhed.
Bliver Sundhedsstyrelsen f.eks. gennem sit kendskab til  

 Sundhedsvæsenets Patientklagenævns afgørelser bekendt med,  

 at en person har modtaget kritiske udtalelser fra nævnet, vil  

 Sundhedsstyrelsen efter forslaget kunne påbyde vedkommende at  

 ændre sin virksomhedsudøvelse.
Påbudene vil typisk  

 vedrøre journalføring, information til patienterne eller  

 efterlevelse af sædvanlige faglige normer.
Sundhedsstyrelsen vil  

 således fremover kunne opstille helt konkrete krav til en  

 sundhedspersons fremtidige virksomhed.
Et påbud efter § 5a,  

 stk. 3, 1. pkt., kan gælde ubegrænset, f.eks. således  

 at sundhedspersonen får påbud om at overholde gældende  

 lovgivning om journalføring.
Påbudet kan endvidere i  

 skærpede situationer tidsbegrænses eller gælde indtil  

 videre, dvs. indtil forholdene er bragt i orden, f.eks. ved at  

 sundhedspersonen har udarbejdet sine patientjournaler i overensstemmelse med  

 Sundhedsstyrelsens påbud.
Påbudet skal have relation til den  

 kritisable virksomhed og stå i et rimeligt forhold hertil.
Efter § 5a, stk. 3, 2. pkt., vil  

 Sundhedsstyrelsen i de situationer, hvor et påbud om at ændre  

 virksomheden ikke findes tilstrækkeligt til at rette op på en  

 alvorlig eller gentagen kritisabel faglig virksomhed kunne indstille til  

 sundhedsministeren, at vedkommendes virksomhedsområde indskrænkes  

 delvist.
F.eks. vil det kunne blive pålagt en læge at afholde sig  

 fra at køre lægevagt, at udføre visse kirurgiske indgreb  

 m.v., ligesom en indskrænkning af virksomhedsområdet kan  

 indebære, at en sundhedsperson ikke må virke som  

 selvstændig, men skal arbejde under en anden sundhedspersons  

 vejledning, jf. bemærkningerne til bestemmelsen.
 Da der i disse situationer er tale om et væsentligt  

 indgreb i sundhedspersonens erhvervsudøvelse, vil sager om  

 indskrænkning af virksomhedsområdet følge de almindelige  

 regler om autorisationsfratagelse i centralstyrelseslovens §§ 6-11. Det  

 indebærer, at medmindre en sundhedsperson tilkendegiver, at vedkommende  

 ønsker sagen afgjort administrativt af sundhedsministeren, skal  

 sundhedsministeren indbringe sagen for domstolene.
De materielle kriterier i sager om manglende faglig  

 kompetence bliver således ændret i forhold til de gældende  

 regler.
Udover at en sundhedsperson som hidtil kan fratages autorisationen,  

 såfremt udøveren må antages at være til fare for  

 andre mennesker på grund af udvist grov forsømmelighed, vil det  

 fremover være muligt for Sundhedsstyrelsen, såfremt  

 sundhedspersonen har udvist alvorlig eller gentagen kritisabel faglig  

 virksomhed, at påbyde sundhedspersonen at ændre virksomheden  

 eller at indstille til sundhedsministeren, at virksomhedsområdet  

 indskrænkes delvist.
Der kræves i disse situationer ikke fare for  

 andre mennesker, idet den udviste alvorlige eller gentagne kritisable  

 virksomhed, er tilstrækkeligt grundlag for at gribe ind.
Herudover  

 bliver det muligt at fratage sundhedspersonen autorisationen, såfremt  

 vedkommende ikke efterkommer et påbud om at ændre sin virksomhed.  

 Reglerne i centralstyrelseslovens § 7 vedrørende midlertidig  

 fratagelse af autorisationen på grund af overhængende fare  

 videreføres uændret.
Den foreslåede lovændring tager derfor alene  

 sigte på, at tilsynsmyndighederne kan følge op på forhold,  

 der er blevet taget stilling til af Patientklagenævnet, de  

 overenskomstbaserede tandlægenævn eller domstolene.
I forhold til  

 gældende lovgivning (centralstyrelseslovens § 5, stk. 1, nr.  

 3), der er betinget af, at vedkommende sundhedsperson udgør en fare  

 for patienterne, er påbud om ændring af virksomheden eller  

 indskrænkning af virksomhedsområdet i henhold til den  

 foreslåede § 5a, stk. 3, alene betinget af, at der er udvist  

 alvorlig eller gentagen kritisabel faglig virksomhed.
Efter den  

 foreslåede bestemmelse behøver det således ikke at kunne  

 dokumenteres, at vedkommende fremover vil udgøre en fare for  

 patienterne.
De allerede begåede forhold er tilstrækkeligt  

 grundlag for tilsynsmyndighedernes indgriben.
For tandlæger, der er tilsluttet overenskomsten  

 mellem Dansk Tandlægeforening og Sygesikringens Forhandlingsudvalg,  

 konstateres den kritisable faglige virksomhed i det i overenskomsten  

 definerede klagesystem, jf.
Sundhedsministeriets bekendtgørelse nr.  

 223 af 16. april 1999 om afgrænsning af Sundhedsvæsenets  

 Patientklagenævns virksomhed (klager over tandlæger).
 Såfremt en tandlæge i henhold til  

 afgørelser i det overenskomstbaserede klagesystem har udvist alvorlig  

 eller gentagen kritisabel faglig virksomhed, vil Sundhedsstyrelsen i  

 medfør af forslagets § 5a, stk. 3, kunne påbyde  

 vedkommende at ændre den kritisable virksomhed eller afgive indstilling  

 til sundhedsministeren om, at den pågældendes  

 virksomhedsområde indskrænkes delvist.
 Baggrunden herfor er, at afgørelser i det  

 overenskomstbaserede klagesystem af klager over tandlæger i alle andre  

 forhold sidestilles med afgørelser i Sundhedsvæsenets  

 Patientklagenævn.
Sundhedsministeriet har overvejet, hvorvidt  

 tilsynsmyndighederne i forebyggende øjemed skulle have kompetence til  

 at udstede påbud i situationer, hvor der ikke fra  

 Patientklagenævnets eller domstolenes side var statueret faglige  

 kritisable forhold.
Man er imidlertid afstået fra at foreslå en  

 sådan kompetence, fordi det vil stride mod Patientklagenævnets og  

 domstolenes grundlæggende kompetence til at udtale kritik af og i  

 øvrigt sanktionere sundhedspersoners faglige virksomhed.
Det ville  

 således ikke være hensigtsmæssigt, såfremt  

 Sundhedsstyrelsen kunne udstede påbud vedrørende en  

 sundhedspersons faglige forhold, uden at der forinden var blevet taget  

 stilling hertil af Patientklagenævnet eller domstolene.
 Lovforslagets bestemmelser i § 5 a vil navnlig styrke  

 patientsikkerheden i de relativt få tilfælde, hvor  

 tilsynsmyndighederne efter gældende lovgivning ikke   som følge  

 af, at der ikke foreligger fare for patienterne - har nogen mulighed for at  

 gribe ind over for manglende faglig kompetence, jf. ovenfor.
 Sundhedsstyrelsens påbud til den enkelte  

 sundhedsperson om at ændre en kritisabel faglig virksomhed kan efter  

§ 5a, stk. 4, indbringes for Sundhedsministeriet.
Efter §5a, stk. 5, kan sundhedspersonen  

 fratages autorisationen, såfremt vedkommende ikke afgiver de  

 oplysninger, som tilsynsmyndighederne skal bruge eller ikke efterkommer et  

 påbud om at ændre sin faglige virksomhed.
Autorisationsfratagelse  

 sker ved domstolene i henhold til de gældende regler i  

 centralstyrelseslovens §§ 6-9. Det findes ikke rimeligt, at  

 autoriserede sundhedspersoner kan unddrage sig tilsyn, uden at dette  

 medfører sanktioner af nogen karakter.
Når visse typer af  

 sundhedsfaglig virksomhed er forbeholdt autoriserede sundhedspersoner skaber  

 det en forventning bl.a. hos patienterne om, at der er et skærpet  

 tilsyn med disses virksomhedsudøvelse.
Fratagelse af retten til at  

 udøve denne virksomhed er den mest formålstjenlige sanktion, der  

 kan benyttes over for sundhedspersoner, der misligholder den særlige  

 status, som følger af autorisationslovene.
4. Vurdering af konsekvenserne af lovforslaget 4.1. Økonomiske og administrative konsekvenser for staten Lovforslaget har økonomiske og administrative  

 konsekvenser for staten, idet forslaget vil medføre et øget  

 personaleforbrug på samlet ½-1 årsværk i  

 Sundhedsstyrelsen.
På trods af at lovforslaget i kraft af sine klare og  

 skærpede tilsynsbeføjelser må forventes at have en vis  

 forebyggende effekt, kan det forudses, at det vil medføre en  

 øget arbejdsbyrde for de centrale sundhedsmyndigheder.
De lokale  

 tilsynsmyndigheder (embedslægeinstitutionerne ) vil i langt videre  

 omfang end i dag indsende sagerne til videre foranstaltning i  

 Sundhedsstyrelsen   f.eks. i tilfælde, hvor det er problematisk at  

 komme i kontakt med en sundhedsperson, eller, hvor en sundhedsperson ikke  

 efterlever den skærpede misbrugskontrol   med henblik på at der  

 udstedes sanktionerbare påbud til vedkommende.
Udstedelse af påbud vil kræve en formaliseret  

 sagsbehandling i Sundhedsstyrelsen, der inkluderer de sædvanlige  

 forvaltningsretlige retsgarantier samt i nogle tilfælde ekstern  

 sagkyndig bistand.
Sundhedsstyrelsen anslår, at der må  

 påregnes at skulle udstedes omkring 20 - 30 påbud årligt.  

 En mindre del af disse, ca. 5-10, vil blive anket til Sundhedsministeriet.  

 Der må også forventes   især i starten   at blive  

 pålagt nogle få, ca. 3-5, indskrænkninger i  

 virksomhedsområdet samt anlagt et par flere  

 autorisationsfratagelsessager om året end hidtil.
Sammenfattende kan konstateres, at det samlede  

 øgede ressourceforbrug i Sundhedsstyrelsen skønsmæssigt  

 vil udgøre 200.000   350.000 kr., samt ekstra udgifter til  

 Kammeradvokaten til sagsanlæg vedrørende indskrænkninger i  

 virksomhedsområdet og autorisationsfratagelser på ca. 150.000 kr.  

 årligt.
Udgifterne hertil afholdes inden for Sundhedsministeriets  

 ramme.
4.2. Økonomiske og administrative konsekvenser for  

 erhvervslivet Lovforslaget har erhvervsøkonomiske og  

  administrative konsekvenser i den forstand, at de sundhedspersoner, der  

 enten får et påbud, en indskrænkning af  

 virksomhedsområdet eller frataget autorisationen efter lovforslaget,  

 kan blive berørt i deres mulighed for erhvervsudøvelse.
4.3. Økonomiske og administrative konsekvenser for kommuner og  

 amtskommuner Lovforslaget har ingen økonomiske eller  

 administrative konsekvenser for amtskommuner eller kommuner.
4.4. Miljømæssige konsekvenser Lovforslaget har ingen miljømæssige  

 konsekvenser.
4.5. Administrative konsekvenser for borgerne Lovforslaget har ingen administrative konsekvenser for  

 borgerne.
5. Forholdet til EU-retten Lovforslaget indeholder ikke EU-retlige aspekter.
 6. Høring af myndigheder, organisationer m.v.
 Forslaget har været til udtalelse hos  

 Amtsrådsforeningen, Dansk Kiropraktorforening, Dansk Optikerforening,  

 Dansk Psykologforening, Dansk Sygeplejeråd, Dansk  

 Tandlægeforening, Dansk Tandplejerforening, Danske Fysioterapeuter, De  

 Samvirkende Invalideorganisationer, Den Almindelige Danske  

 Jordemoderforening, Den Almindelige Danske Lægeforening,  

 Embedslægeforeningen, Ergoterapeutforeningen, Finansministeriet,  

 Forbrugerrådet, Forbundet af Offentligt Ansatte, Foreningen af Kliniske  

 Diætister, Frederiksberg Kommune, Færøernes Landsstyre,  

 Grønlands Hjemmestyre, Hovedstadens Sygehusfællesskab,  

 Justitsministeriet, Kommunernes Landsforening, Københavns Kommune,  

 Landsforeningen af Hospitalslaboranter, Landsforeningen af Kliniske  

 Tandteknikere, Landsforeningen af Statsautoriserede Fodterapeuter,  

 Lægemiddelstyrelsen, Nævnet for etnisk Ligestilling,  

 Sundhedsvæsenets Patientklagenævn, Rigsombudsmanden i  

 Grønland, Rigsombudsmanden på Færøerne,  

 Socialministeriet, Statsministeriet, Sundhedsstyrelsen, Sygesikringens  

 Forhandlingsudvalg samt Tandlægernes Nye Landsforening.
Vurdering af konsekvenserne af  

 lovforslaget Positive konsekvenser/mindreudgifter Negative konsekvenser/merudgifter Økonomiske konsekvenser for stat, kommuner og  

 amtskommuner _ 200.000   350.000 kr. svarende til ½-1  

 årsværk Administrative konsekvenser for stat, kommuner og  

 amtskommuner _ ½-1 årsværk, jf. ovenfor Økonomiske konsekvenser for erhvervslivet _ (Pågældende sundhedsperson kan blive  

 berørt i sin mulighed for erhvervsudøvelse.) Administrative konsekvenser for erhvervslivet _ (Pågældende sundhedsperson kan blive  

 berørt i sin mulighed for erhvervsudøvelse.) Miljømæssige konsekvenser Ingen konsekvenser Ingen konsekvenser Administrative konsekvenser for borgerne Ingen konsekvenser Ingen konsekvenser Forholdet til EU-retten Forslaget indeholder ikke EU-retlige aspekter.
Bemærkninger til lovforslagets  

 enkelte bestemmelser Til § 1 Til nr. 1 Tilsynsmyndighederne, dvs. embedslægeinstitutionerne  

 og Sundhedsstyrelsen, har efter de almindelige regler i centralstyrelsesloven  

 ikke nogen sanktionsmuligheder, såfremt en sundhedsperson ikke  

 ønsker at bidrage til at oplyse en sag om vedkommendes egen faglige  

 virksomhedsudøvelse, jf. de almindelige bemærkninger afsnit  

 3.2.
Det foreslås derfor i lovforslagets § 4,  

 stk. 2, at Sundhedsstyrelsen som led i det almindelige tilsyn efter  

 centralstyrelseslovens § 4, stk. 1, kan afkræve personer  

 inden for sundhedsvæsenet de oplysninger, der er nødvendige for  

 at gennemføre tilsynet.
Såfremt en sundhedsperson ikke afgiver  

 de oplysninger, som er nødvendige for tilsynets gennemførelse,  

 kan vedkommende straffes med bøde, jf. forslagets § 25. I lighed  

 med sundhedspersoner, der ikke medvirker ved sagens oplysning i  

 Patientklagenævnet, kan sundhedspersoner, der ikke afgiver  

 nødvendige oplysninger til brug for Sundhedsstyrelsens tilsyn,  

 fremover således også straffes med bøde.
Der henvises i  

 øvrigt til de almindelige bemærkninger, herunder med hensyn til  

 hvilke oplysninger, Sundhedsstyrelsen vil kunne afkræve  

 sundhedspersoner.
Til nr. 2 og 3 Den gældende bestemmelse i centralstyrelseslovens  

 § 5, stk. 1, nr. 3, foreslås overført til forslagets  

 § 5a, således at § 5 fremover kun vedrører sager om  

 sygdom, misbrug m.v., medens forslagets § 5a omhandler sager om  

 autoriserede sundhedspersoners manglende faglige kompetence.
Til nr. 4 Den foreslåede affattelse af § 5,  

 stk. 2-5, er en tilføjelse til den gældende § 5,  

 stk. 1, nr. 1-2, der omhandler autorisationsfratagelse på baggrund  

 af sygdom eller misbrug af rusmidler eller en legemlig mangel der  

 påvirker den autoriserede sundhedspersons generelle egnethed til at  

 udøve sin faglige virksomhed.
 I tilknytning til skærpelsen af  

 tilsynsmyndighedernes muligheder for at gribe ind ved sundhedspersoners  

 manglende faglige kompetence, jf. forslagets § 5a, foreslås  

 indført tilsvarende muligheder for myndighederne til at intervenere  

 mere effektivt i forbindelse med sundhedspersoners sygdom eller misbrug.
 Efter gældende lovgivning har sundhedsmyndighederne  

 ikke hjemmel til at kræve, at sundhedspersoner medvirker ved  

 oplysningen af sagen, f.eks. ved at lade sig underkaste psykiatriske,  

 neurologiske eller andre sagkyndige undersøgelser, jf. de almindelige  

 bemærkninger afsnit 3.3.
 Det er derfor fundet nødvendigt, at  

 tilsynsmyndighederne som led i tilsynet har mulighed for at få  

 gennemført de undersøgelser, der skal til for at belyse,  

 hvorvidt autorisationen skal fratages vedkommende sundhedsperson.
Med den foreslåede hjemmel i § 5, stk. 2,  

 vil Sundhedsstyrelsen kunne pålægge en sundhedsperson at medvirke  

 ved en undersøgelse, hvis styrelsen finder, at der foreligger en  

 begrundet mistanke om, at vedkommende må antages at være til fare  

 for andre mennesker på grund af sygdom, misbrug eller lignende.
Enhver  

 mistanke vil ikke være tilstrækkelig.
Der skal foreligge en  

 begrundet mistanke, f.eks. dokumenteret ved skriftlige erklæringer fra  

 kolleger, patienter, embedslægeinstitutionen eller andre.
Påbud,  

 der udstedes i medfør af stk. 2, skal være relevante og  

 stå i et rimeligt forhold til de formodede sygdoms- eller  

 misbrugsproblemer.
Som eksempel på påbud om undersøgelser,  

 Sundhedsstyrelsen kan udstede efter § 5, stk. 2, kan nævnes  

 undersøgelser ved speciallæge i psykiatri eller neurologi til  

 belysning af, om en sundhedsperson er misbruger, psykisk syg eller dement.
I  

 disse situationer vil der typisk ikke blive fastsat en frist for,  

 hvornår undersøgelsen skal være gennemført, idet  

 Sundhedsstyrelsen via embedslægeinstitutionen sædvanligvis  

 direkte formidler en kontakt og aftaletidspunkt hos den  

 pågældende psykiater, neurolog m.v.
Sundhedspersonen vil  

 således i disse tilfælde få et påbud om at  

 møde til undersøgelse til det på forhånd aftalte  

 tidspunkt.
De i bestemmelsen nævnte kontrolforanstaltninger kan  

 være urinkontrol til belysning af, om vedkommende er påvirket af  

 alkohol eller medicin eller indtager diverse lægemidler.
Der vil her  

 typisk blive udstedt påbud om et urinkontrolforløb med henblik  

 på, at vedkommende sundhedsperson sandsynliggør, at han er inde  

 i et stabilt forløb og ikke længere er aktiv misbruger eller  

 psykisk syg.
Men bestemmelsen kan også anvendes til belysning af, om en  

 begrundet mistanke om, at vedkommende er misbruger eller psykisk syg er  

 korrekt.
Endvidere kan sundhedspersonen blive påbudt at udlevere  

 allerede foreliggende lægelige udtalelser.
I sidstnævnte  

 tilfælde vil der typisk blive fastsat en relativ kort frist inden for  

 hvilken, oplysningerne skal være styrelsen i hænde.
Tilsynsmyndighederne vil efter § 5, stk. 2,  

 kunne forlange personligt fremmøde af en sundhedsperson med henblik  

 på at bedømme vedkommendes tilstand.
I disse sager kan der  

 således ofte være situationer, hvor embedslægeinstitutionen  

 har behov for at holde møde med sundhedspersonen for at danne sig et  

 indtryk af vedkommendes tilstand og egnethed til fortsat at virke indenfor  

 sundhedsvæsenet.
Forslagets § 5, stk. 2, vil bevirke, at den  

 eksisterende bestemmelse i centralstyrelseslovens § 9 om, at retten kan  

 afsige kendelse om, at en sundhedsperson skal lade sig lægeligt  

 undersøge til brug ved Sundhedsministeriets stillingtagen om, at en  

 autorisation skal fratages den pågældende, fremover vil have et  

 meget begrænset anvendelsesområde.
Som der er redegjort for under  

 afsnit 3.3., er det på et relativt sent tidspunkt i forløbet af  

 en autorisationssag, at der i dag med hjemmel i § 9 kan gennemtvinges en  

 undersøgelse af sundhedspersonen.
Spørgsmålet om, hvorvidt Sundhedsstyrelsen  

 kan eller skal videregive oplysninger om en indledt tilsynssag efter  

 § 5, herunder påbud i medfør af stk. 2 eller 3, til  

 andre offentlige myndigheder, f.eks. den pågældendes arbejdsgiver  

 m.fl., beror på, hvorvidt betingelserne for videregivelse af  

 oplysninger om enkeltpersoners rent private forhold i forvaltningslovens  

 § 28 er opfyldt.
Som udgangspunkt må oplysninger om en  

 sundhedspersons misbrug eller sygdom ikke videregives til en anden  

 forvaltningsmyndighed, medmindre den pågældende giver sit  

 samtykke hertil.
I enkelte situationer vil Sundhedsstyrelsen dog uden  

 sundhedspersonens samtykke være berettiget til at videregive  

 oplysninger om vedkommendes private forhold, nemlig såfremt  

 betingelserne herfor i forvaltningslovens § 28, stk. 2, nr. 2-4 er  

 opfyldt.
Såfremt en anden forvaltningsmyndighed begærer  

 oplysninger videregivet, som Sundhedsstyrelsen er berettiget til at  

 videregive efter § 28, stk. 2, er styrelsen forpligtet til at  

 videregive disse, hvis oplysningerne er af betydning for myndighedens  

 virksomhed eller for en afgørelse, myndigheden skal træffe, jf.  

 forvaltningslovens § 31. Uden for anvendelsesområdet for § 28  

 er det afgørende, om videregivelsen efter en samlet vurdering kan  

 anses for »berettiget«, jf. straffelovens § 152 og forvaltningslovens  

 § 27.
 Efter § 5, stk. 3, kan Sundhedsstyrelsen  

 påbyde en sundhedsperson at indstille sin virksomhed helt eller  

 delvist, indtil påbud om undersøgelser, kontrolforanstaltninger  

 eller udlevering af relevante helbredsoplysninger er efterkommet.  

 Påbud, der udstedes i medfør af stk. 3, skal være  

 relevante og stå i et rimeligt forhold til de formodede sygdoms- eller  

 misbrugsproblemer.
§ 5, stk. 3, vedrørende påbud om at  

 indstille virksomheden helt eller delvist vil kun finde anvendelse,  

 såfremt sundhedspersonen nægter at medvirke til at fremskaffe  

 relevante helbredsoplysninger, lade sig underkaste undersøgelser eller  

 medvirke ved kontrolforanstaltninger.
I det omfang sundhedspersonen medvirker  

 til at fremskaffe oplysninger, lade sig undersøge eller efterlever de  

 pålagte kontrolforanstaltninger, vil bestemmelsen i § 5,  

 stk. 3, ikke kunne finde anvendelse.
Ved anvendelse af § 5,  

 stk. 3, vil der således være tale om en sundhedsperson, der  

 i ord eller handling har tilkendegivet, at vedkommende ikke ønsker at  

 efterleve tidligere udstedte påbud i medfør af stk. 2.
Det er ikke hensigten med den foreslåede  

 lovændring, at enhver uregelmæssighed i kontrolforløbet  

 skal medføre påbud om indstilling af virksomheden.
Imidlertid  

 har tilsynsmyndighederne efter gældende lovgivning ingen umiddelbare  

 sanktionsmuligheder i de tilfælde, hvor kontrollen er  

 uigennemførlig.
 Efter lovforslagets § 5, stk. 3, vil  

 Sundhedsstyrelsen fremover på en begrundet mistanke om fare for  

 patienterne kunne påbyde en sundhedsperson at begrænse eller  

 indstille sin virksomhed, hvis vedkommende ikke efterlever de påbud,  

 der er opstillet for pågældendes virksomhedsudøvelse.  

 Påbudet gælder, indtil de påkrævede oplysninger  

 foreligger eller pålagte kontrolforanstaltninger efterleves, jf.  

 nedenfor.
Et påbud efter § 5, stk. 3, om at  

 indstille virksomheden helt eller delvist vil for så vidt angår  

 fremskaffelse af oplysninger indebære, at sundhedspersonen ikke  

 må udøve virksomhed helt eller delvist   før de  

 nævnte oplysninger er Sundhedsstyrelsen i hænde, dvs.  

 påbudet bortfalder, når styrelsen har modtaget oplysningerne.
For  

 så vidt angår medvirken ved undersøgelser gælder  

 påbud om indstilling af virksomheden helt eller delvist, indtil  

 sundhedspersonen har gennemført og afsluttet den ønskede  

 undersøgelse.
Ved kontrolforanstaltninger vil et påbud om at  

 indstille virksomheden efter stk. 3 gælde for en vis periode,  

 indtil sundhedspersonen har dokumenteret stabilitet i kontrolforløbet,  

 dvs. har vist, at vedkommende evner at medvirke ved f.eks. uvarslet  

 urinkontrol.
Der vil i disse tilfælde være tale om en  

 sundhedsperson, der har misligholdt tidligere aftalte forløb om  

 kontrol og overtrådt påbud i medfør af stk. 2 om  

 medvirken til sådanne.
Det vil derfor ikke være  

 tilstrækkeligt, at vedkommende blot medvirker ved én enkelt  

 kontrol, for at påbudet ophører.
Påbudet skal  

 således fuldt ud   over en vis periode - efterleves, før  

 virksomheden må genoptages.
Der henvises til de almindelige  

 bemærkninger afsnit 3.3.
Ifølge § 5, stk. 4, kan  

 Sundhedsstyrelsens afgørelser i medfør af stk. 2-3  

 indbringes for Sundhedsministeriet, der kan beslutte, at en sådan  

 indbringelse skal have opsættende virkning.
Af hensyn til  

 sundhedspersonens retssikkerhed findes det væsentligt, at  

 Sundhedsstyrelsens afgørelser på disse områder kan  

 indbringes for Sundhedsministeriet, der forudsættes at behandle sagerne  

 inden for en relativ kort tidsramme.
En klage til Sundhedsministeriet vil  

 normalt ikke have opsættende virkning.
Baggrunden herfor er hensynet  

 til patienternes sikkerhed, jf. at anvendelse af § 5 forudsætter  

 fare for patienterne.
Endvidere bemærkes, at Sundhedsministeriet ikke  

 ved behandling af klagen vil have mulighed for at tage stilling til  

 Sundhedsstyrelsens sundhedsfaglige vurdering af sagen.
 Sundhedsministeriet forudsættes ved sin vurdering af  

 sagen at tage stilling til, om der foreligger en sådan begrundet  

 mistanke, at påbud kan udstedes, samt om pålagte  

 kontrolforanstaltninger står i et rimeligt forhold til det  

 omdiskuterede sygdoms- eller misbrugsforløb, dvs. at der bør  

 være proportionalitet mellem sundhedspersonens sygdom eller misbrug og  

 det påbud, der udstedes.
 Såfremt et påbud om at indstille virksomheden  

 helt eller delvist efter stk. 3 ikke efterleves, kan dette i  

 medfør af § 5, stk. 5, danne grundlag for en  

 autorisationsfratagelse ved domstolene, jf. centralstyrelseslovens  

 §§ 6-9.
 En autorisationsfratagelse vil typisk ske "indtil  

 videre", hvilket i praksis vil sige, at når de forhold, der  

 begrundede fratagelsen ikke længere er til stede, kan  

 sundhedsministeren give den pågældende sundhedsperson tilladelse  

 til at generhverve autorisationen, jf. centralstyrelseslovens § 11. Det  

 vil sige, at når vedkommende sundhedsperson har indstillet sin  

 virksomhed helt eller delvist, kan den pågældende generhverve sin  

 autorisation.
 Til nr. 5.
 § 5 a vedrører sager om sundhedspersoners  

 manglende faglige kompetence og er et supplement til de gældende  

 bestemmelser herom i centralstyrelsesloven.
 § 5a, stk. 1, hvorefter Sundhedsstyrelsen  

 kan afkræve autoriserede sundhedspersoner oplysninger til brug for  

 vurdering efter stk. 2 - 3, der er nødvendige for at  

 gennemføre tilsynet, svarer til hvad der fremgår af de enkelte  

 autorisationslove, men efter gældende lovgivning er der ingen  

 sanktionsmuligheder forbundet med, at en sundhedsperson ikke bidrager til at  

 oplyse en sag om vedkommendes egen faglige virksomhedsudøvelse.
 Efter forslagets § 4, stk. 2, jf. § 25, vil  

 sundhedspersoner fremover kunne straffes med bøde, hvis de ikke  

 afgiver de oplysninger, som Sundhedsstyrelsen finder nødvendige som  

 led i det generelle tilsyn med sundhedspersoner.
 Når sanktionen ved en overtrædelse af  

 § 5a, stk. 1, kan være fratagelse af autorisationen, og ikke  

 idømmelse af bøde skyldes det, at lovforslagets bestemmelse  

 netop tager sigte på at undersøge en aktuel faglig inkompetence  

 efter § 5a, stk. 2-3, hvilket i mangel af viden om de faglige  

 forhold nødvendiggør en sanktion, der er målrettet mod en  

 begrænsning af erhvervsudøvelsen.
Der vil ikke efter § 5a, stk. 1, være  

 hjemmel til, at tilsynsmyndighederne kan kræve, at en sundhedsperson  

 skal give personligt fremmøde.
I sager om faglig inkompetence må  

 det lægges til grund, at en skriftlig oplysning af sagen vil  

 udgøre et tilstrækkeligt grundlag for at vurdere  

 sundhedspersonens faglige forhold.
Såfremt tilsynsmyndighederne har  

 mistanke om, at den mangelfulde faglige virksomhed er begrundet i f.eks.  

 misbrug eller en sygdom, der gør vedkommende uegnet til at virke  

 indenfor sit fag, kan myndighederne benytte sig af den hjemmel, der er  

 beskrevet i § 5, stk. 2, i henhold til hvilken, der kan  

 kræves personligt fremmøde.
Imidlertid vil der  

 sædvanligvis tillige skulle foreligge yderligere belastende oplysninger  

 om vedkommende sundhedsperson, før denne hjemmel kan bringes i  

 anvendelse.
Der henvises til de almindelige bemærkninger i afsnit 3.4,  

 herunder vedrørende karakteren af de oplysninger, som  

 tilsynsmyndighederne kan indhente.
 § 5 a, stk. 2, svarer til den  

 gældende bestemmelse i centralstyrelseslovens § 5, stk. 1,  

 nr. 3. Det findes hensigtsmæssigt, at alle forhold vedrørende  

 autoriserede sundhedspersoners manglende faglige kompetence fremover samles i  

 én bestemmelse.
Efter § 5a, stk. 3, 1. pkt., får  

 Sundhedsstyrelsen mulighed for at regulere konkret faglig inkompetent  

 adfærd hos den enkelte sundhedsperson.
Såfremt styrelsen f.eks.  

 gennem sit kendskab til Sundhedsvæsenets Patientklagenævns  

 afgørelser bliver bekendt med, at en person har modtaget kritiske  

 udtalelser fra nævnet, vil Sundhedsstyrelsen fremover kunne  

 påbyde vedkommende at ændre sin virksomhedsudøvelse.
Efter gældende lovgivning er der ingen mulighed for  

 at pålægge en sundhedsperson at ændre eller  

 indskrænke sin virksomhedsudøvelse, selvom det er dokumenteret,  

 at vedkommende har problemer med at leve op til de faglige normer.
Den eneste  

 mulighed er at fratage hele autorisationen, men dette kræver, at det  

 kan bevises, at vedkommende sundhedsperson fremover vil være til fare  

 for patienterne, dvs. der skal foreligge fare for liv og helbred.
 Imidlertid er der nogle tilfælde, hvor f.eks. en  

 læge har fået kritik af Sundhedsvæsenets  

 Patientklagenævn eller en tandlæge har fået kritik i  

 henhold til afgørelser i det overenskomstbaserede klagesystem flere  

 gange for samme slags virksomhed, og hvor det ville have været  

 hensigtsmæssigt, om tilsynsmyndighederne efterfølgende havde  

 kunne følge op herpå ved f.eks. at påbyde vedkommende at  

 ændre den del af sin praksis, der gentagne gange havde givet anledning  

 til kritik.
Ved »alvorlig eller gentagen kritisabel faglig virksomhed«  

 forstås tilfælde, hvor sundhedspersoner ikke bare i  

 enkelttilfælde udviser mangel på omhu og samvittighedsfuldhed,  

 men mere generelt ikke lever op til sædvanlige faglige normer.
Dette  

 kan være dokumenteret gennem en række ensartede fejl, der  

 tydeliggør, at vedkommende sundhedsperson ikke er tilstrækkelig  

 faglig kvalificeret indenfor et bestemt felt.
Modsat kan en enkelt fejl  

 også tydeliggøre, at vedkommendes faglige viden har  

 grundlæggende mangler.
Sundhedsstyrelsen vil således fremover kunne  

 påbyde en sundhedsperson specifikke ændringer af kritisable  

 forhold i dennes virksomhedsudøvelse.
Det bemærkes, at der ikke  

 efter bestemmelsen kan udstedes påbud, der umuliggør, at  

 sundhedspersonen kan udøve sin virksomhed helt eller delvist.  

 Såfremt der er tale om en delvis indskrænkning af den  

 pågældendes virksomhedsområde, skal Sundhedsstyrelsen  

 indstille til sundhedsministeren, at en sådan indskrænkning  

 pålægges sundhedspersonen, jf. § 5 a, stk. 3, 2. pkt.  

 Såfremt der er begrundet tvivl om, hvorvidt et påbud  

 medfører indskrænkning af virksomhedsområdet, vil  

 Sundhedsstyrelsen ikke kunne udstede et påbud, men skal i stedet  

 iagttage reglerne i § 5a. stk., 3, 2. pkt.
Udsteder Sundhedsstyrelsen et  

 påbud, som sundhedspersonen opfatter som en indskrænkning af  

 virksomhedsområdet, vil dette forhold kunne påklages til  

 Sundhedsministeriet efter reglerne i § 5a, stk. 4.
Ændringerne skal tilsigte, at der rettes op på  

 en kritisabel faglig praksis, og påbud vil således typisk komme  

 til at vedrøre journalføring, information eller efterlevelse af  

 sædvanlige faglige normer.
Som eksempel kan nævnes, at  

 Sundhedsstyrelsen kan påbyde en læge, at vedkommende i  

 forbindelse med visse indgreb skal udlevere skriftlig information til  

 patienterne, og at informationen skal indeholde visse nærmere  

 specificerede oplysninger, f.eks. at den metode lægen benytter er  

 særlig risikofyldt, eller at der ikke foreligger den sædvanlige  

 videnskabelige dokumentation for behandlingens effekt.
Tidspunktet for informationens udlevering vil ligeledes  

 kunne påbydes af Sundhedsstyrelsen.
Til eksempel kan nævnes, at  

 styrelsen vil kunne påbyde, at der i forbindelse med visse kosmetiske  

 indgreb skal informeres såvel mundtligt som skriftligt, og at indgrebet  

 ikke må udføres umiddelbart i forlængelse af, at denne  

 information er givet, men at der i forløbet skal indlægges en  

 vis betænkningstid.
Der vil også kunne udstedes påbud, der  

 tilsigter at få bragt en sundhedspersons journalføring op  

 på et niveau, der tilgodeser såvel faglige som  

 tilsynsmæssige aspekter.
Således vil der kunne udstedes  

 påbud om, at samtykke til visse indgreb skal gives skriftligt, og at  

 dette samtykke skal forefindes i journalen.
Ligeledes vil der kunne udstedes påbud om, at f.eks.  

 indikationerne for visse behandlinger skal journalføres særligt  

 omhyggeligt.
Til eksempel kan nævnes, at det påbydes, at det af  

 journalen mere udførligt skal fremgå, på hvilken baggrund  

 der ordineres morfica, sove-/nervemedicin eller antidepressiva (f.eks.  

 lykkepiller) til patienten, hvilke udredninger/undersøgelser der  

 ligger til grund for lægens valg af netop denne  

 behandlingsløsning, og hvorfor lægen eventuelt afviger fra  

 anbefalede tidsperioder eller daglig dosis.
Endelig kan et påbud vedrøre nærmere  

 afgrænsede faglige problemstillinger.
Det kan f.eks. være at  

 afholde sig fra at benytte en bestemt form for behandling, som med sikkerhed  

 er forældet.
Påbud i medfør af § 5a, stk. 3,  

 1.pkt., kan tidsbegrænses eller gælde indtil videre, dvs. indtil  

 forholdene er bragt i orden.
F.eks. vil et påbud, der er udstedt om  

 omlægning af en sundhedspersons journalføring eller  

 informationsrutiner gælde, indtil forholdene af tilsynsmyndighederne  

 bedømmes som tilfredsstillende.
Påbudet ophæves af  

 Sundhedsstyrelsen, når det igennem et stykke tid er konstateret, at den  

 pågældendes faglige praksis på området har  

 været tilfredsstillende.
 Et påbud kan også gælde  

 ubegrænset, f.eks. i de situationer, hvor sundhedspersonen får  

 påbud om at overholde gældende lovgivning om f.eks. information  

 af patienter, journalføring m.v.
 Det forudsættes, at der må være en vis  

 margin for at påbyde ændringer i forhold til den konkrete kritik.  

 Således vil f.eks. kritik af journalføring i forhold til visse  

 helt konkrete patientdata kunne danne grundlag for påbud  

 vedrørende sundhedspersonens journalføring generelt.
Efter § 5a, stk. 3, 2. pkt., vil  

 Sundhedsstyrelsen i de situationer, hvor et påbud om at ændre  

 virksomheden ikke findes tilstrækkeligt til at rette op på en  

 alvorlig eller gentagen kritisabel faglig virksomhed kunne indstille til  

 sundhedsministeren, at vedkommendes virksomhedsområde indskrænkes  

 delvist.
F.eks. vil det kunne blive pålagt en læge at afholde sig  

 fra at køre lægevagt, at udføre visse kirurgiske indgreb,  

 at anvende visse behandlingsmetoder eller behandle visse patientkategorier,  

 f.eks. stofmisbrugere m.fl.
Sundhedsstyrelsens indstilling kan også  

 tænkes at vedrøre, at vedkommende sundhedsperson skal  

 gennemgå et nærmere beskrevet efteruddannelsesforløb,  

 før en vis del af virksomheden må udøves.
En indskrænkning af virksomhedsområdet kan  

 også indebære, at sundhedspersonen skal udføre sit arbejde  

 under visse former, f.eks. at vedkommende ikke kan virke selvstændigt,  

 men skal arbejde under en anden sundhedspersons vejledning og instruktion.
En  

 sådan indskrænkning af virksomhedsområdet vil for  

 lægers vedkommende kunne svare til, at tilladelsen til  

 selvstændigt virke midlertidigt ophæves.
 I det følgende er nærmere redegjort for  

 anvendelsesområdet for såvel § 5a, stk. 3, 1. pkt. som  

 § 5a, stk. 3, 2. pkt.
De konkrete afgørelser fra Sundhedsvæsenets  

 Patientklagenævn m.fl. vil kunne danne udgangspunkt for en  

 nærmere undersøgelse fra tilsynsmyndighedernes side.  

 Tilsynsmyndighederne er således ikke begrænset til at koncentrere  

 sig om de enkeltsager, der har givet anledning til kritik, men kan endvidere  

 undersøge de aspekter af den pågældende sundhedspersons  

 virksomhedsudøvelse, som sagerne giver anledning til.
Et påbud  

 om ændring af virksomheden eller en indskrænkning af  

 virksomhedsområdet efter § 5a, stk. 3, behøver i nogle  

 tilfælde ikke være snævert relateret til den udtalte kritik  

 fra Sundhedsvæsenets Patientklagenævn m.fl., men kan være  

 et resultat af den undersøgelse, der blev iværksat på  

 baggrund af nævnets m.fl. kritik.
Foreligger der f.eks. kritik for  

 journalføring og/eller mangelfuld information, kan  

 tilsynsmyndighedernes undersøgelse dokumentere, at den  

 pågældende i realiteten ikke er fagligt opdateret til at give den  

 fornødne information.
Ved afgørelse af hvorvidt en udvist virksomhed er  

 alvorlig, vil det ikke være afgørende for Sundhedsstyrelsen, om  

 Patientklagenævnet eller domstolene har bedømt forholdet til at  

 være en overtrædelse af f.eks. lægelovens § 18.  

 Sundhedsstyrelsen vil vurdere alvorlighedsgraden sammenholdt med risikoen for  

 gentagelser.
F.eks. vil en enkeltstående sag om anvendelse af rutiner,  

 der ikke er i overensstemmelse med god klinisk praksis, f.eks. en ikke  

 optimal medicinering, kunne danne baggrund for påbud om at ændre  

 instrukser på en afdeling m.v.
Endvidere vil et enkeltstående  

 tilfælde af kritik fra Patientklagenævnet af informationen forud  

 for en behandling kunne resultere i, at Sundhedsstyrelsen udsteder  

 påbud om fremtidig information af patienterne af et nærmere  

 defineret indhold, idet der i den konkrete sag var tale om en så  

 utraditionel og videnskabelig udokumenteret behandling, at det efter  

 tilsynsmyndighedernes opfattelse var alvorligt ikke at informere patienterne  

 særligt grundigt herom.
 Sundhedsstyrelsen vil altid underkaste  

 Sundhedsvæsenets Patientklagenævns afgørelser eller  

 afgørelser fra det overenskomstbaserede klagesystem inden for  

 tandlægeområdet en selvstændig prøvelse, forinden  

 der tages stilling til , hvorvidt der skal udstedes et påbud om at  

 ændre virksomheden eller udarbejdes indstilling til sundhedsministeren  

 om, at virksomhedsområdet skal indskrænkes delvist.
Det er en forudsætning, at såvel  

 Sundhedsstyrelsens påbud som styrelsens indstilling til  

 sundhedsministeren om indskrænkning af virksomhedsområdet har  

 relation til den kritisable faglige virksomhed og står i et rimeligt  

 forhold hertil.
Der vil typisk forud for et påbud eller en indstilling  

 om indskrænkning af virksomhedsområdet finde en dialog sted  

 mellem vedkommende sundhedsperson, den lokale embedslægeinstitution og  

 Sundhedsstyrelsen med henblik på at indkredse de faglige problemer.
I  

 den forbindelse vil sundhedspersonen have lejlighed til at fremkomme med sine  

 synspunkter og faglige vurderinger, eventuelt støttet af relevante  

 faglige selskaber og organisationer.
I sager om indskrænkning af  

 virksomhedsområdet vil de særlige regler i centralstyrelseslovens  

 § 6, stk. 2-3, finde anvendelse, jf. bemærkningerne til den  

 foreslåede ændring af § 6.
 Sundhedsstyrelsen vil i forbindelse med udstedelse af  

 påbud eller indstilling om indskrænkning af  

 virksomhedsområdet have pligt til at følge almindelige  

 forvaltningsretlige principper (kontradiktion m.v.).
I de sager, der vedrører indskrænkning af  

 virksomhedsområdet, er der tale om et væsentligt indgreb i  

 sundhedspersonens erhvervsudøvelse.
Det indebærer, at den  

 pågældende har krav på en særlig retsbeskyttelse,  

 hvorfor disse sager efter forslaget skal følge de almindelige regler  

 om fratagelse af autorisation i centralstyrelseslovens §§ 6-11.  

 Medmindre sundhedspersonen ønsker sin sag afgjort af  

 sundhedsministeren, skal sagen af sundhedsministeren indbringes for  

 domstolene.
Efter § 5a, stk. 3, er det en forudsætning, at der  

 skal være konstateret faglig kritisabel virksomhed, før  

 tilsynsmyndighederne kan gribe ind.
Tilsynsmyndighederne vil således  

 ikke kunne udstede påbud med henblik på at forebygge fejl.  

 Tilsynsmyndighedernes påbud må afvente, at enten  

 Patientklagenævnet, de overenskomstbaserede tandlægenævn  

 eller domstolene har taget stilling til de faglige forhold.
Når en  

 sådan stillingtagen foreligger, vil Sundhedsstyrelsen skulle vurdere,  

 hvorvidt der er tale om en sådan grad af kritisabel faglig virksomhed,  

 at der skal udstedes påbud om at ændre en virksomhed, eller der  

 skal foretages en indstilling om indskrænkning af  

 virksomhedsområdet.
Det er ikke en betingelse for anvendelse af § 5a,  

 stk. 3, at der foreligger en dom for overtrædelse af de enkelte  

 autorisationslove (lægelovens § 18, tandlægelovens  

 § 19, sygeplejerskelovens § 10 m.v.), men påbud vil  

 også kunne udstedes   eller der kan foretages indstilling om  

 indskrænkning af virksomhedsområdet - i forlængelse af en  

 sådan dom.
Den foreslåede bestemmelse vil alt efter sagens  

 konkrete beskaffenhed kunne anvendes i situationer, hvor en sundhedsperson  

 har fået én eller flere kritiske udtalelser fra  

 Sundhedsvæsenets Patientklagenævn m.fl., ligesom udtalelser fra  

 Patientklagenævnet om, hvad der havde været en mere  

 hensigtsmæssig faglig adfærd, jf. lægelovens § 6, kan  

 indgå i Sundhedsstyrelsens overvejelser af, om der skal udstedes  

 påbud eller virksomhedsområdet skal indstilles  

 indskrænket.
Efter § 5a, stk. 4, kan  

 Sundhedsstyrelsens påbud om at ændre en kritisabel faglig  

 virksomhed indbringes for Sundhedsministeriet, der kan beslutte, at en  

 sådan indbringelse skal have opsættende virkning, jf. den  

 tilsvarende bestemmelse i lovforslagets § 5, stk. 4.  

 Sundhedsministeriet skal ikke vurdere sagen fagligt, men tage stilling til,  

 om Sundhedsstyrelsens håndtering af sagen har været  

 lovmedholdelig og udtryk for god forvaltningspraksis, herunder om der er  

 blevet indhentet relevante udtalelser, og om Sundhedsstyrelsen har taget  

 hensyn til vedkommende sundhedspersons synspunkter i sagen.
Endvidere skal  

 Sundhedsministeriet tage stilling til, om det udstedte påbud er af  

 relevans og står i et rimeligt forhold til den foreliggende kritisable  

 faglige virksomhed.
Endelig skal Sundhedsministeriet sikre, at der ikke er  

 tale om en indskrænkning af sundhedspersonens virksomhedsområde.  

 Såfremt ministeriet finder, at Sundhedsstyrelsens påbud reelt er  

 en indskrænkning af virksomhedsområdet, vil påbudet blive  

 ophævet og sagen tilbagesendt til Sundhedsstyrelsen med anmodning om,  

 at de almindelige regler i centralstyrelseslovens §§ 6-11  

 følges.
 Ifølge § 5a, stk. 5, kan en  

 sundhedsperson fratages autorisationen, hvis vedkommende ikke afgiver de  

 oplysninger, som tilsynsmyndighederne skal bruge, eller ikke efterkommer  

 tilsynsmyndighedernes påbud om at ændre sin faglige virksomhed.  

 Autorisationsfratagelse sker ved domstolene i henhold til samme regler som  

 hidtil, dvs. centralstyrelseslovens §§ 6-9. Autorisationen kan  

 generhverves, når de forhold, der begrundede fratagelsen, ikke  

 længere er til stede, dvs. når sundhedspersonen afgiver de  

 ønskede oplysninger, eller efterkommer et påbud om at  

 ændre den faglige virksomhed.
Til nr. 6 Den foreslåede ændring indebærer, at en  

 indskrænkning af virksomhedsområdet efter forslagets § 5 a,  

 stk. 3, 2. pkt., vil skulle følge de samme proceduremæssige  

 regler som en egentlig fratagelse af autorisationen.
 § 6 vil i øvrigt finde anvendelse i alle de  

 situationer, hvor en sundhedsperson kan fratages autorisationen, dvs.  

 såfremt vedkommende 1) overtræder påbud udstedt i  

 medfør af § 5, stk. 3 om at indstille virksomheden helt  

 eller delvist, jf. § 5, stk. 5, 2) ikke afgiver de i  

 § 5a, stk. 1 omtalte oplysninger, jf. § 5a, stk. 5, eller  

3) ikke afgiver de i § 5a, stk. 1, omtalte oplysninger eller ikke  

 efterkommer påbud udstedt i medfør af § 5a, stk. 3, 1.  

 pkt., om at ændre virksomheden, jf. § 5a, stk. 5.
Sundhedsstyrelsen skal således, forinden der afgives  

 en indstilling til sundhedsministeren, indhente en skriftlig erklæring  

 fra Retslægerådet, ligesom styrelsen skal opfordre  

 sundhedspersonen til at udtale sig skriftligt eller afgive en mundtlig  

 redegørelse i et møde, hvori også  

 Retslægerådet deltager.
Den pågældende skal endvidere  

 opfordres til inden 14 dage at erklære, om sagen ønskes afgjort  

 ved dom, eller om sagen kan afgøres af sundhedsministeren.
Til nr.7 og 8 De foreslåede ændringer er en konsekvens af  

 forslagets § 5a, stk. 3, 2. pkt. vedr. indskrænkning af en  

 autoriseret sundhedspersons virksomhedsområde.
Til nr. 9 Ændringerne i centralstyrelseslovens § 11 er en  

 konsekvens af forslagets § 5a, stk. 3, 2. pkt. vedrørende  

 indskrænkning af en autoriseret sundhedspersons  

 virksomhedsområde.
 Såfremt der enten administrativt eller ved dom er  

 sket en indskrænkning af en sundhedspersons virksomhedsområde,  

 vil sundhedsministeren efter ansøgning kunne tillade, at  

 indskrænkningen af virksomhedsområdet ophæves, når de  

 forhold, der begrundede at virksomhedsområdet blev indskrænket,  

 ikke længere er til stede.
Til nr. 10 Den foreslåede ændring er af teknisk karakter,  

 idet den gældende centralstyrelseslovs § 19 indeholder to  

 bestemmelser med forskelligt indhold med betegnelsen »stk. 3«.
Til nr. 11 Ændringen er en konsekvens af forslagets § 4,  

 stk. 2, og indebærer, at sundhedspersoner, der ikke afgiver de  

 oplysninger, som er nødvendige til brug for Sundhedsstyrelsens tilsyn,  

 straffes med bøde.
Til nr. 12 Ændringen er en konsekvens af forslagets § 5a,  

 stk. 3, 2. pkt. vedrørende indskrænkning af en autoriseret  

 sundhedspersons virksomhedsområde og indebærer, at en person, der  

 har fået indskrænket sit virksomhedsområde, og som  

 fortsætter med at udøve den pågældende virksomhed,  

 kan straffes med bøde eller hæfte i indtil 3 måneder,  

 medmindre højere straf er forskyldt efter anden lovgivning.
Til § 2 Da der i forbindelse med lovændringen bl.a. skal  

 etableres nye administrative rutiner i embedslægeinstitutionerne og  

 Sundhedsstyrelsen, foreslås ikrafttrædelsesdatoen at være  

 1. juli 2000, således at tilsynsmyndighederne kan etablere det  

 fornødne beredskab i forbindelse hermed.
 Lovens ikrafttrædelsesdato har betydning for,  

 hvornår Sundhedsstyrelsen kan begynde at udstede påbud.  

 Sundhedsstyrelsen vil således først kunne udstede påbud  

 fra 1. juli 2000 og herefter, men påbudene vil kunne vedrøre  

 afgørelser og hændelser, der ligger forud for dette  

 tidspunkt.
Til § 3 Loven gælder ikke for Færøerne eller  

 Grønland.
 For Færøernes vedkommende kan loven   helt  

 eller delvist   sættes i kraft ved kongelig anordning med de  

 afvigelser, som de særlige færøske forhold tilsiger.
 For Grønlands vedkommende er kompetencen til at  

 fastsætte regler inden for sundhedslovgivningen overgået til  

 hjemmestyrets myndigheder, jf. § 1 i lov nr. 369 af 6. juni 1991 om  

 sundhedsvæsenet i Grønland. Ønsker Grønlands  

 hjemmestyre regler af tilsvarende indhold gennemført i  

 Grønland, må dette ske ved landstingsforordning.
Bilag 1 Lovforslaget sammenholdt med gældende  

 lovgivning Gældende formulering Lovforslaget Kapitel 2 Kapitel 2 Fratagelse og generhvervelse af autorisation Fratagelse og generhvervelse af autorisation § 4. Sundhedsstyrelsen fører tilsyn med den  

 sundhedsfaglige virksomhed, der udføres af personer inden for  

 sundhedsvæsenet.
 § 4. Sundhedsstyrelsen fører tilsyn med den  

 sundhedsfaglige virksomhed, der udføres af personer inden for  

 sundhedsvæsenet.
 Stk. 2. Sundhedsstyrelsen kan som led i tilsynet efter  

 stk. 1 afkræve personer inden for sundhedsvæsenet de  

 oplysninger, der er nødvendige for at gennemføre tilsynet.
 Stk. 2. Sundhedsstyrelsen eller personer, der af  

 Sundhedsstyrelsen er bemyndiget til at udøve tilsynet, har til enhver  

 tid mod behørig legitimation uden retskendelse adgang til sygehuse,  

 plejehjem og lignende.
 Stk. 3. Sundhedsstyrelsen eller personer, der af  

 Sundhedsstyrelsen er bemyndiget til at udøve tilsynet, har til enhver  

 tid mod behørig legitimation uden retskendelse adgang til sygehuse,  

 plejehjem og lignende.
 Stk. 3. Sundhedsstyrelsen kan efter sundhedsministerens  

 nærmere bestemmelse pålægge personer inden for  

 sundhedsvæsenet at foretage anmeldelser og indberetninger  

 vedrørende deres faglige virksomhed.
 Stk. 4. Sundhedsstyrelsen kan efter sundhedsministerens  

 nærmere bestemmelse pålægge personer inden for  

 sundhedsvæsenet at foretage anmeldelser og indberetninger  

 vedrørende deres faglige virksomhed.
§ 5. En person, der er autoriseret til at udøve et  

 hverv inden for sundhedsvæsenet, kan fratages autorisation,  

 såfremt udøveren må antages at være til fare for  

 andre mennesker på grund af § 5. En person, der er autoriseret til at udøve et  

 hverv inden for sundhedsvæsenet, kan fratages autorisation,  

 såfremt udøveren må antages at være til fare for  

 andre mennesker på grund af 1)	en legemlig mangel, der gør den pågældende uegnet  

 til udøvelse af hvervet, eller 1)	en legemlig mangel, der gør den pågældende uegnet  

 til udøvelse af hvervet, eller 2)	sygdom eller misbrug af rusmidler eller lignende, der bevirker, at  

 udøveren varigt eller med mellemrum befinder sig i en mangelfuld  

 sjælstilstand, eller 2	sygdom eller misbrug af rusmidler eller lignende, der bevirker, at  

 udøveren varigt eller med mellemrum befinder sig i en mangelfuld  

 sjælstilstand.
 3)	udvist grov forsømmelighed ved udøvelsen af  

 hvervet.
 Stk. 2. Sundhedsstyrelsen kan, når der er begrundet  

 mistanke om forhold som beskrevet i stk. 1, påbyde en autoriseret  

 sundhedsperson at lade sig underkaste undersøgelser og medvirke ved  

 kontrolforanstaltninger samt udlevere relevante helbredsoplysninger til  

 belysning af nævnte forhold.
 Stk. 3. Sundhedsstyrelsen kan påbyde en autoriseret  

 sundhedsperson at indstille sin virksomhed helt eller delvist, indtil  

 påbud efter stk. 2 om undersøgelser,  

 kontrolforanstaltninger eller udlevering af relevante helbredsoplysninger er  

 efterkommet.
Stk. 4. Sundhedsstyrelsens afgørelser i medfør  

 af stk. 2 og 3 kan indbringes for Sundhedsministeriet.
Indbringelsen har  

 ikke opsættende virkning, medmindre Sundhedsministeriet bestemmer  

 anderledes.
 Stk. 5. En sundhedsperson kan fratages autorisationen, hvis  

 vedkommende overtræder påbud udstedt i medfør af  

 stk. 3.
§ 5a.
Autoriserede sundhedspersoner er undergivet tilsyn af  

 Sundhedsstyrelsen, som kan afkræve dem de oplysninger til brug for  

 vurdering efter stk. 2-3, der er nødvendige for at  

 gennemføre tilsynet.
 Stk. 2. En autoriseret sundhedsperson kan fratages  

 autorisationen, såfremt udøveren må antages at være  

 til fare for andre mennesker på grund af udvist grov  

 forsømmelighed ved udøvelsen af hvervet.
Stk. 3. Såfremt en autoriseret sundhedsperson har udvist  

 alvorlig eller gentagen kritisabel faglig virksomhed, kan Sundhedsstyrelsen  

 påbyde vedkommende at ændre denne.
Endvidere kan en autoriseret  

 sundhedspersons virksomhedsområde indskrænkes delvist i de i 1.  

 pkt. nævnte situationer.
 Stk. 4. Sundhedsstyrelsens afgørelser i medfør  

 af stk. 3, 1. pkt., kan indbringes for Sundhedsministeriet.  

 Indbringelsen har ikke opsættende virkning, medmindre  

 Sundhedsministeriet bestemmer anderledes.
 Stk. 5. En sundhedsperson kan fratages autorisationen, hvis  

 vedkommende ikke afgiver de i stk. 1 omtalte oplysninger eller ikke  

 efterkommer påbud efter stk. 3,1. pkt.
 § 6. Finder Sundhedsstyrelsen, at en autorisation skal  

 fratages, afgiver Styrelsen indstilling til sundhedsministeren herom.
 § 6. Finder Sundhedsstyrelsen, at en autorisation skal  

 fratages efter § 5 eller § 5a, eller at en autoriseret  

 sundhedspersons virksomhedsområde skal indskrænkes efter  

 § 5a, stk. 3, 2. pkt., afgiver Styrelsen indstilling til  

 sundhedsministeren herom.
Stk. 2. - - - Stk. 2. - - - § 8. Retssag om fratagelse af autorisation anlægges af  

 sundhedsministeren i den borgerlige retsplejes former.
Det kan i en dom om  

 fratagelse af autorisation fastsættes, at anke ikke har  

 opsættende virkning.
Den pågældende kan dog ikke afskediges  

 fra en stilling på grund af fratagelse af autorisation, før der  

 foreligger en endelig domstolsafgørelse.
§ 8. Retssag om fratagelse af autorisation eller  

 indskrænkning af virksomhedsområde anlægges af  

 sundhedsministeren i den borgerlige retsplejes former.
Det kan i en dom om  

 fratagelse af autorisation eller indskrænkning af  

 virksomhedsområde fastsættes, at anke ikke har opsættende  

 virkning.
Den pågældende kan dog ikke afskediges fra en stilling  

 på grund af fratagelse af autorisation eller indskrænkning af  

 virksomhedsområde, før der foreligger en endelig  

 domstolsafgørelse.
 § 10. Sundhedsstyrelsen offentliggør afgørelser  

 om midlertidig eller endelig fratagelse af autorisation efter  

 §§ 5-9.
 Stk. 2.   .
 § 10. Sundhedsstyrelsen offentliggør afgørelser  

 om midlertidig eller endelig fratagelse af autorisation eller  

 indskrænkning af virksomhedsområde efter §§ 5-9.
 Stk. 2.   .
 § 11. Sundhedsministeren kan efter ansøgning give en  

 person, der har fået frataget autorisation til udøvelse af et  

 hverv inden for sundhedsvæsenet efter §§ 5-9, tilladelse til at  

 generhverve autorisationen, når de omstændigheder, der begrundede  

 fratagelsen, ikke længere er til stede.
 § 11. Sundhedsministeren kan efter ansøgning give en  

 person, der har fået frataget autorisation til udøvelse af et  

 hverv eller indskrænket sit virksomhedsområde inden for  

 sundhedsvæsenet efter §§ 5-9, tilladelse til at generhverve  

 autorisationen eller få ophævet indskrænkningen af  

 virksomhedsområdet, når de omstændigheder, der begrundede  

 fratagelsen eller indskrænkningen af virksomhedsområdet, ikke  

 længere er til stede.
 Stk. 2. Et afslag fra sundhedsministeren om generhvervelse af  

 autorisation efter stk. 1 kan tidligst indbringes for domstolene  

 ét år efter, at der er truffet afgørelse om endelig  

 fratagelse af autorisation eller ved dom er nægtet den  

 pågældende person at generhverve autorisationen.
 Stk. 2 Et afslag fra sundhedsministeren om generhvervelse af  

 autorisation eller ophævelse af indskrænkning af  

 virksomhedsområdet efter stk. 1 kan tidligst indbringes for  

 domstolene ét år efter, at der er truffet afgørelse om  

 endelig fratagelse af autorisation eller indskrænkning af  

 virksomhedsområdet eller det ved dom er nægtet den  

 pågældende person at generhverve autorisationen eller få  

 ophævet indskrænkningen af virksomhedsområdet.
§ 25. Undladelse af at efterkomme en forpligtelse efter  

 § 4, stk. 3, og § 19, stk. 2, straffes med  

 bøde § 25. Undladelse af at efterkomme en forpligtelse efter  

 § 4, stk. 2 og stk. 4, og § 19, stk. 2, straffes med  

 bøde.
 § 26. Personer, der har fået frataget autorisation efter  

 kapitel 2, og som fortsætter med at udøve det  

 pågældende hverv, straffes med bøde eller hæfte i  

 indtil 3 måneder, medmindre højere straf er forskyldt efter  

 anden lovgivning.
 § 26. Personer, der har fået frataget autorisation eller  

 indskrænket virksomhedsområdet efter kapitel 2, og som  

 fortsætter med at udøve det pågældende hverv,  

 straffes med bøde eller hæfte i indtil 3 måneder,  

 medmindre højere straf er forskyldt efter anden lovgivning.
