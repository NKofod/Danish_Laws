Beretning afgivet af Det Udenrigspolitiske  

 Nævn den 16. marts 2001 Beretning om Det Udenrigspolitiske Nævns inddragelse  

 i sager vedrørende EU s fælles udenrigs- og sikkerhedspolitik  

 (FUSP) Baggrund Det Udenrigspolitiske Nævns underudvalg  

 drøftede på et møde den 11. maj 2000  

 spørgsmålet om Nævnets inddragelse i sager om EU s  

 fælles udenrigs- og sikkerhedspolitik (FUSP). Der var på  

 mødet enighed om, at udviklingen siden gennemførelsen af  

 Fællesakten i 1987 og Maastrichttraktatens ikrafttræden gjorde  

 det nødvendigt at få klarlagt Nævnets rolle.
 Underudvalget besluttede derfor at anmode International  

 Afdeling om at sørge for, at der blev udarbejdet en  

 redegørelse, der skulle beskrive den hidtidige praksis for  

 Nævnets inddragelse i disse sager, herunder i forbindelse med  

 EU-topmøder, formelle og uformelle EU-rådsmøder  

 (udenrigsministre) samt uformelle ministermøder (forsvarsministre).
 International Afdeling og Lov- og Parlamentssekretariatet  

 udarbejdede på den baggrund et notat om sagen, som blev behandlet  

 på underudvalgets møde den 15. november 2000. Notatet er optrykt  

 som bilag til beretningen (bilag 1).
Efterfølgende drøftelser i underudvalget og  

 i Nævnet har resulteret i afgivelsen af denne beretning, som indeholder  

 Nævnets konklusioner og indstillinger vedrørende den fremtidige  

 procedure på dette område.
Udenrigsministerens bemærkninger  

 til beretningen er optrykt som bilag (bilag 2).
Konklusioner Det Udenrigspolitiske Nævn har som bekendt sit  

 grundlag i grundlovens § 19, stk. 3, og i lov nr. 54 af 5. marts 1954 om Det  

 Udenrigspolitiske Nævn.
Den centrale bestemmelse er regeringens  

 rådføringspligt med Nævnet forud for enhver beslutning af  

 større udenrigspolitisk rækkevidde, jf. grundlovens § 19, stk.  

 3. Denne bestemmelse er præciseret i nævnslovens § 2:
»§ 2. Forud for enhver beslutning af  

 større udenrigspolitisk rækkevidde rådfører  

 regeringen sig med nævnet, der i øvrigt har til opgave med  

 regeringen at drøfte sager af betydning for landets udenrigspolitik og  

 at modtage oplysninger fra regeringen om udenrigspolitiske forhold.« Det udenrigspolitiske samarbejde, der blev etableret med  

 Den Europæiske Union (søjle 2), er af mellemstatslig   og ikke  

 overstatslig   karakter, og der er efterfølgende ikke sket  

 overdragelse af beføjelser på dette område til  

 fællesskabsmyndighederne.
Derfor er problemstillinger om EU s  

 fælles udenrigs- og sikkerhedspolitik - herunder EU s forsvarspolitik -  

 omfattet af Nævnets kompetence efter grundlovens § 19. Det er endvidere  

 Nævnets opfattelse, at afgørende for vurderingen af, om en sag  

 vedrørende FUSP skal forelægges for Nævnet, må  

 være, om sagen helt eller delvis er udenrigspolitisk i grundlovens §  

 19, stk. 3´s forstand.  Er en EU-sag eller dele heraf udenrigspolitisk  og af  

 større rækkevidde, er den naturligvis omfattet af grundlovens §  

 19, stk. 3, uanset at de midler, der vælges til dens  

 gennemførelse, falder under flere søjler.
Nævnet har konstateret, at der i de senere år  

 tilsyneladende er sket en glidning fra Det Udenrigspolitiske Nævn til  

 Europaudvalget i den parlamentariske behandling af disse sager.
F.eks.  

 forelægges rådsmøder (udenrigsministre) ikke længere  

 forud for Nævnet som et selvstændigt punkt, således som det  

 sker i Europaudvalget.
Det er heller ikke praksis, at regeringen forud for  

 hvert rådsmøde fremsender et aktuelt notat (samlenotat) til  

 Nævnet, som det er tilfældet for Europaudvalgets vedkommende.
Der er i Nævnet enighed om, at der er behov for at  

 højne det generelle informationsniveau og derved styrke Det  

 Udenrigspolitiske Nævns behandling af sager vedrørende EU s  

 fælles udenrigs- og sikkerhedspolitik.
Derfor finder Nævnet, at  

 regeringen på et så tidligt tidspunkt som muligt og derefter  

 løbende skal orientere Nævnet om disse sager - og især  

 naturligvis, når det drejer sig om sådanne, som kan ende i  

 beslutninger af større rækkevidde.
 I alle sager, der bringes op i  Nævnet, bør  

 regeringen fortsat bestræbe sig på at klargøre sagens  

 stade og karakter, idet der henvises til Nævnets beretning af 13. marts  

 2000 om Det Udenrigspolitiske Nævns inddragelse i forbindelse med  

 beslutninger af større udenrigspolitisk rækkevidde.
Indstillinger Det Udenrigspolitiske Nævn finder herefter, at der  

 bør ske følgende justeringer:
Det Europæiske Råd Den nuværende praksis vedrørende  

 drøftelse af møder i Det Europæiske Råd fastholdes.  

 Det vil sige, at disse møder behandles forud i Nævnet og  

 før forelæggelsen i Europaudvalget.
Dermed tages der hensyn til  

 den særlige kompetence og stilling, som Nævnet har i  

 medfør af grundloven.
Afrapportering fra møder i Det  

 Europæiske Råd sker - som hidtil - mundtligt umiddelbart efter  

 mødet og skal være målrettet mod de udenrigs- og  

 sikkerhedspolitiske spørgsmål.
 Der er ikke på det foreliggende grundlag tilslutning  

 til at afholde fællesmøder mellem Nævnet og  

 Europaudvalget.
Rådsmøder (udenrigsministre) Den nuværende praksis vedrørende  

 forelæggelse af rådsmøder (udenrigsministre) bør  

 fastholdes med nogle justeringer.
Dette indebærer, at  

 rådsmøder ikke forelægges forud i Nævnet som et  

 selvstændigt punkt, men at sager, der vedrører den fælles  

 udenrigs- og sikkerhedspolitik, efter en konkret vurdering i henhold til  

 grundlovens § 19, stk. 3, og nævnslovens § 2  i givet fald  

 forelægges under deres respektive substanspunkter.
Det bør af  

 forelæggelsen fremgå, om der på et kommende  

 rådsmøde forventes drøftelse af disse sager, og om der  

 ventes truffet beslutning.
Som følge af regeringens generelle forpligtelse til  

 at give oplysninger til Nævnet om udenrigspolitiske forhold, jf.  

 nævnslovens § 2, bør det aktuelle notat, som regeringen sender  

 til Europaudvalget forud for hvert rådsmøde (udenrigsministre),  

 tillige sendes til Nævnet.
Dermed kan Nævnets medlemmer sikre  

 sig, at der ikke er emner på Rådets dagsorden, som burde have  

 være forelagt i Nævnet.
Afrapportering sker som hidtil skriftligt.
Denne  

 bør tilstræbes at foreligge inden det nævnsmøde,  

 hvor rådsmødet rent faktisk er sat på dagsordenen til  

 skriftlig afrapportering, således at Nævnet sikres mulighed for  

 at stille spørgsmål hertil.
Uformelle rådsmøder (udenrigsministre) og uformelle  

 ministermøder (forsvarsministre) For så vidt angår uformelle  

 rådsmøder (udenrigsministre) og uformelle ministermøder  

 (forsvarsministre), fastholdes den hidtidige praksis, hvorefter regeringen  

 forudgående med Nævnet og før behandling i Europaudvalget  

 drøfter emner på dagsordenen, som er af større  

 udenrigspolitisk rækkevidde.
I disse tilfælde gælder som  

 ved møder i Det Europæiske Råd, at der bør tages  

 hensyn til Nævnets særlige kompetence i henhold til grundloven og  

 nævnsloven.
Der foretages efterfølgende skriftlig  

 afrapportering.
Møder under regeringskonferencen Med hensyn til møder under regeringskonferencen  

 (ministerniveau) fastholdes ligeledes den hidtidige praksis, hvorefter  

 regeringen løbende forelægger emner vedrørende den  

 fælles udenrigs- og sikkerhedspolitik i Nævnet og giver en  

 statusrapport i forbindelse med møderne i Det Europæiske  

 Råd.
Som et eksempel på sådanne emner kan i relation til  

 den netop afsluttede regeringskonference nævnes forslaget om  

 forstærket samarbejde.
Der gøres endvidere opmærksom  

 på, at spørgsmålet om ændring af stemmevægte  

 får indflydelse på alle de tilfælde, hvor der kan anvendes  

 kvalificeret flertal, herunder ved implementering af fælles strategier,  

 der er vedtaget med enstemmighed. Ændringer i EU s traktatgrundlag  

 anses pr. definition for at være beslutninger af større  

 udenrigspolitisk rækkevidde.
Instrumenter For så vidt angår de instrumenter, der  

 anvendes til implementering af den fælles udenrigs- og  

 sikkerhedspolitik, bør udgangspunktet som hidtil være en  

 vurdering af, om indholdet er af større udenrigspolitisk  

 rækkevidde, jf. grundlovens § 19, stk. 3, eller om de skønnes at  

 have en sådan betydning, at Nævnet bør orienteres i  

 medfør af oplysningsforpligtelsen i nævnslovens § 2. Dog  

 må der være en formodning for, at de fælles strategier er  

 af større udenrigspolitisk rækkevidde, da de er af mere  

 overordnet karakter og typisk fastlægger rammerne for EU s politik i  

 relation til tredjeland.
På Nævnets vegne Ingrid Rasmussen formand Bilag 1 Lov- og Parlamentssekretariatets og International Afdelings  

 notat om Det Udenrigspolitiske Nævns inddragelse i sager  

 vedrørende EU s fælles udenrigs- og sikkerhedspolitik (FUSP) Oktober 2000 J.nr. 613 Sammenfatning:
I notatet beskrives retsgrundlaget og den hidtidige  

 praksis vedr.
Det Udenrigspolitiske Nævns og Europaudvalgets  

 inddragelse i sager ang.
EU s fælles udenrigs- og sikkerhedspolitik  

 (FUSP eller søjle 2).
 Inden for den overstatslige (supranationale) del af  

 EU-samarbejdet (søjle 1) er der løbende overladt  

 udenrigspolitisk kompetence til fællesskabsmyndighederne, hvilket  

 indebærer, at beslutninger træffes, uden at grundlovens § 19,  

 herunder bestemmelsen om Udenrigspolitisk Nævn, skal iagttages.  

 Proceduren efter tiltrædelsesloven og de efterfølgende  

 beretninger om inddragelse af Europaudvalget træder i stedet for.
Inden for søjle 2 er der derimod formelt ikke sket  

 en overladelse af beføjelser.
Der er alene tale om mellemstatsligt  

 samarbejde.
Grundlovens § 19, herunder forelæggelse for Nævnet,  

 skal derfor fortsat overholdes.
Rådsmøderne (udenrigsministre)  

 forelægges ikke forud i Nævnet som selvstændigt punkt,  

 således som det sker i Europaudvalget, som forinden udvalgsmødet  

 tillige modtager et samlenotat om det kommende rådsmøde.
En  

 gennemgang af Nævnsoptegnelserne har vist, at man frem til medio 1996  

 som selvstændigt punkt på Nævnets dagsorden havde kommende  

 rådsmøder, hvorunder der blev givet en redegørelse for de  

 sager, der vedrørte den fælles udenrigs- og sikkerhedspolitik.  

 Inden for grundlovens rammer anses det imidlertid for muligt, at regeringen  

 og Nævnet i enighed kan fastlægge en mindre detaljeret  

 forelæggelse i Nævnet i henhold til § 19, stk. 3, under hensyn  

 til, at der er sket en parallel forelæggelse i Europaudvalget.
1. Baggrund På baggrund af regeringens håndtering af sagen  

 om sanktionerne mod Østrig afgav Det Udenrigspolitiske Nævn den  

 13. marts 2000 en beretning om Nævnets inddragelse i forbindelse med  

 beslutninger af større udenrigspolitisk rækkevidde.
Under  

 forhandlingerne om beretningen fremkom ønske om at se nærmere  

 på Nævnets inddragelse i sager om EU s fælles udenrigs- og  

 sikkerhedspolitik (FUSP). Dette emne blev herefter drøftet i  

 underudvalget under Det Udenrigspolitiske Nævn på et møde  

 den 11. maj 2000.
 Der var på mødet enighed om, at udviklingen  

 siden gennemførelsen af Fællesakten i 1987 og  

 Maastrichttraktatens ikrafttræden gjorde det nødvendigt at  

 få klarlagt Nævnets rolle.
 Underudvalget besluttede derfor at anmode International  

 Afdeling om at udarbejde et notat, der skulle beskrive den hidtidige praksis  

 for Nævnets inddragelse i disse sager - herunder i forbindelse med  

 EU-topmøder, formelle og uformelle EU-rådsmøder  

 (udenrigsministre) samt uformelle ministermøder (forsvarsministre) -  

 og evt. fremkomme med forslag til en fremtidige procedure.
Nævnets og Europaudvalgets arbejde med FUSP-sager  

 (søjle 2-sager) skulle desuden beskrives.
Der var i den forbindelse  

 ikke tilslutning i underudvalget til at afholde fællesmøder  

 mellem Nævnet og Europaudvalget.
2. Notatets indhold Dette notat indeholder en gennemgang af retsgrundlaget for  

 Nævnets inddragelse i søjle 2-sager, en redegørelse for  

 udviklingen af EU s fælles udenrigs- og sikkerhedspolitik, en  

 beskrivelse af den hidtidige praksis for inddragelsen af Nævnet og en  

 tilsvarende beskrivelse for Europaudvalgets vedkommende.
Notatet indeholder  

 derimod ikke i den afsluttende konklusion konkrete forslag til fremtidige  

 procedurer.
Overvejelser herom finder i henhold til praksis sted i  

 Nævnet og dets underudvalg og munder evt. ud i afgivelse af beretning  

 eller henvendelse til regeringen.
3. Retsgrundlaget for Det Udenrigspolitiske Nævns inddragelse i  

 sager vedrørende EU s fælles udenrigs- og sikkerhedspolitik a) Grundlovens og nævnslovens bestemmelser om Udenrigspolitisk  

 Nævn Det Udenrigspolitiske Nævn har sit grundlag i  

 grundlovens § 19, stk. 3, som lyder:
»Stk. 3. Folketinget vælger af sin midte et  

 udenrigspolitisk nævn, med hvilket regeringen rådfører sig  

 forud for enhver beslutning af større udenrigspolitisk  

 rækkevidde.
Nærmere regler om det udenrigspolitiske nævn  

 fastsættes ved lov.« Begrebet udenrigspolitik er ikke defineret i grundloven,  

 hvor det i § 19, stk. 1, 1. pkt., blot hedder, at  »Kongen handler på  

 rigets vegne i mellemfolkelige anliggender.« I »Danmarks Riges Grundlov med kommentarer«, side 93, er  

 der anført følgende herom:
»Regeringens enekompetence gælder »mellemfolkelige  

 anliggender«, et udtryk, som er inspireret af folkeretten, og som bedst kan  

 oversættes til internationale relationer mellem stater.
Et  

 mellemfolkeligt anliggende kan herefter beskrives som et anliggende mellem  

 Danmark som stat og aktør på det internationale niveau i  

 relation til et eller flere andre folkeretssubjekter, navnlig stater.« I § 2 i lov om Det Udenrigspolitiske Nævn angives  

 Nævnets opgaver således:
»§ 2. Forud for enhver beslutning af større  

 udenrigspolitisk rækkevidde rådfører regeringen sig med  

 nævnet, der i øvrigt har til opgave med regeringen at  

 drøfte sager af betydning for landets udenrigspolitik og at modtage  

 oplysninger fra regeringen om udenrigspolitiske forhold.« Disse bestemmelser skal ses i sammenhæng med, at det  

 ifølge grundlovens § 19, stk. 1, er regeringen, som har den  

 udenrigspolitiske kompetence, dvs. beføjelsen til at handle på  

 Danmarks vegne udadtil (regeringsprærogativ).
 Som det fremgår af grundlovens § 19, stk. 3, har  

 Nævnet en rådgivende funktion.
»At regeringen skal rådføre sig med  

 nævnet indebærer, at nævnet må sættes i  

 besiddelse af de oplysninger, som er nødvendige for at danne en  

 velbegrundet opfattelse af det pågældende udenrigspolitiske  

 spørgsmål.
Folketinget opnår ikke nogen indsigt i  

 regeringens udenrigspolitik, ligesom regeringen ikke opnår nogen  

 sikkerhed for, at dens udenrigspolitik har opbakning i Folketinget,  

 såfremt nævnet ikke er godt orienteret om de udenrigspolitiske  

 emner, som rådføringen angår«. (Henrik Zahle, Dansk  

 forfatningsret, 2. udgave, bind 2, 1996 s. 294).
Foruden rådføringspligten efter grundlovens §  

 19, stk. 3, er det Nævnets opgave »med regeringen at drøfte  

 sager af betydning for landets udenrigspolitik og at modtage oplysninger fra  

 regeringen om udenrigspolitiske forhold«, jf. nævnslovens § 2. Se herom  

 yderligere Henrik Zahle, Dansk forfatningsret, 2. udgave, bind 2, 1996 s.  

 295, der tilføjer, at »Regeringen skal bidrage til, at nævnet  

 har en bred orientering om aktuelle udenrigspolitiske emner, og at disse  

 informationer indgår som grundlag for mere almindelige  

 drøftelser mellem nævn og regering af aktuelle udenrigspolitiske  

 sager«.
Indberetninger fra danske ambassadører og erklæringer  

 fra EU's formandskab på Unionens vegne, som Nævnet modtager i  

 kopi fra Udenrigsministeriet, er eksempler på regeringens  

 informationsgivning.
 I det følgende behandles spørgsmålet  

 om mulige begrænsninger i Nævnets opgaver.
Til illustration af problemstillingen kan det i  

 øvrigt oplyses, at Udenrigsministeriet i forbindelse med  

 indførelsen af de stående udvalg i 1972 var bekymret over  

 oprettelsen af et udenrigsudvalg og for dette udvalgs forhold til Det  

 Udenrigspolitiske Nævn.
På baggrund af en udtalelse fra  

 ministeriets rådgiver i folkeret, professor Max Sørensen, blev  

 det efter henstilling fra ministeriet anført i bemærkningerne  

 til forslaget til ændring af forretningsordenen, at »det  

 forudsættes at Det Udenrigspolitiske Nævn opretholdes og  

 udøver sine funktioner som hidtil«, og »at der ikke påhviler  

 Udenrigsudvalget opgaver, der varetages af Nævnet i henhold til  

 grundloven, nævnsloven og den praksis, der har udviklet sig i henhold  

 hertil.« Opgavebeskrivelsen blev efterfølgende også  

 indsat i Folketingets forretningsorden § 7, stk. 1, nr. 24, om  

 Udenrigsudvalget (»Herunder hører sager om udviklingsarbejde samt  

 folkeretlige forhold og udenrigspolitiske spørgsmål, som ikke  

 efter hidtidig praksis behandles i Det Udenrigspolitiske Nævn«). Efter  

 en ændring af forretningsordenen i 1997 er Udenrigsudvalgets  

 sagsområde alene beskrevet som »udenrigs- og sikkerhedspolitiske  

 spørgsmål samt udviklingssamarbejde«.
På denne baggrund og  

 som følge af den praksis, der har udviklet sig, anses det nu ikke for  

 udelukket, at der kan finde parallelbehandling sted i Nævnet og de  

 stående udvalg, jf.
Europaudvalgets beretning fra 1994 som omtalt i  

 afsnit b og jf. afsnit 5.
b.
Udenrigspolitisk kompetence i forhold til EU-samarbejdet Søjle 1. Det overstatslige (supranationale)  

 samarbejde I forbindelse med Danmarks tiltrædelse af De  

 Europæiske Fællesskaber i 1973 blev navnlig beføjelser til  

 at fastsætte forskrifter overladt til fællesskabsmyndighederne.  

 Herudover blev dele af den udenrigspolitiske kompetence efter grundlovens §  

 19 overladt til fællesskabsmyndighederne på områder, hvor  

 et anliggende var blevet overført (det nuværende søjle  

 1-samarbejde). EF og senere EU er ved den lejlighed og senere indtrådt  

 i de traktatpositioner, som medlemsstaterne tidligere har etableret inden for  

 områder, hvor et anliggende er overført til EU.
 »I hvilket omfang EU er indtrådt i medlemsstaternes  

 traktatretlige positioner, beror på en bedømmelse af forholdet  

 mellem traktatemnet og fællesskabsretten.« (Henrik Zahle, Dansk  

 forfatningsret, 2. udgave 1996, bind 2, side 337).
 Professor Max Sørensen skrev følgende  

 herom:
»Af traktattekstens bestemmelser fremgår  

 udtrykkeligt, at Fællesskabet kan afslutte traktater med  

 udenforstående stater om visse spørgsmål.
Det er  

 imidlertid ikke alle de anliggender, der kan være genstand for en  

 »intern« beslutning i Fællesskabet, som også kan gøres til  

 genstand for overenskomst med udenforstående.
Traktatkompetencen er med  

 andre ord snævrere end den »legislative« kompetence.
Artikel 228  

 forudsætter ved sin ordlyd, at den kun består, hvor den  

 udtrykkeligt er hjemlet ved en speciel regel i traktaten.« (Max Sørensens artikel, som er fra 1963, er optrykt  

 som bilag til Markedsudvalgets tillægsbetænkning over forslaget  

 til ændring af tiltrædelsesloven - L 240 (Danmarks  

 tiltrædelse af traktaten om Den Europæiske Union).  

 Folketingstidende 1991-92, tillæg B, side 1505ff.) Det bemærkes, at EU s eksterne kompetence  

 (traktatkompetencen) gennem årene er blevet udvidet - dels af Domstolen  

 og dels gennem traktatændringer, således at den i vidt omfang er  

 parallel med EU s interne kompetence (den legislative kompetence), jf.
Paul  

 Craig, EU law - texts, cases, and materials, 2. udgave, side 116.
Disse fællesskabsregler og -traktater, der  

 også omfatter hovedparten af Danmarks relationer til WTO, indgås  

 og underskrives af fællesskabsmyndighederne og ikke af de enkelte  

 medlemslande, jf. nedenfor om det senere udviklede udenrigs- og  

 sikkerhedspolitiske samarbejde.
Dette gælder dog ikke  

 handelsforhandlinger vedrørende tjenesteydelser og intellektuel  

 ejendomsret, som henhører under den enkelte medlemsstat.
Det er ifølge traktaterne regeringen, der deltager  

 i Rådet (det centrale beslutningstagende organ), og for at sikre den  

 (nationale) parlamentariske kontrol med Rådets beslutninger blev  

 Markedsudvalget, nu Europaudvalget, oprettet.
De overførte  

 områder var ikke længere omfattet af grundlovens § 19, og  

 Nævnet blev som udgangspunkt ikke længere inddraget i det  

 samarbejde, der foregik på grundlag af traktaterne med  

 fællesskabsmyndighederne som den formelle aktør.
 Om betydningen af, at der er overført  

 udenrigspolitisk kompetence efter grundlovens § 20, skriver Henrik Zahle  

 følgende (Dansk forfatningsret, 2. udgave 1996, bind 2, s. 357):
»Det karakteristiske for den supranationale organisation  

 er, at dens kompetence - for så vidt den er supranational - beror  

 på en overladelse af nationale beføjelser.
Den supranationale  

 myndighed er placeret i stedet for en sædvanlig dansk myndighed, f.eks.  

 lovgivningsmagten.
Lige så lidt som denne funktion i forhold til  

 Danmark kan betragtes som en udenrigspolitisk aktivitet (lovgivning med  

 virkning for danskere er ikke udenrigspolitik), lige så lidt kan den  

 danske repræsentants deltagelse i beslutninger herom henregnes til  

 udenrigspolitisk aktivitet omfattet af grundlovens § 19.
At grundlovens § 19 ikke er anvendelig, er i realiteten  

 lagt til grund i forbindelse med tiltrædelseslovens kontrolsystem.  

 Reglerne om samtykke og Udenrigspolitisk Nævn i grundlovens § 19, stk.  

 1 og 3, er ikke anvendelige på regeringens optræden i  

 EU-institutionerne.
Under hensyn til den markante betydning, som regeringens  

 optræden i disse sammenhænge ville få, indførtes den  

 kontrol, som følger af etableringen af Markedsudvalget (nu  

 Europaudvalget)«.
Søjle 2. Den fælles udenrigs- og  

 sikkerhedspolitik Det egentlige udenrigspolitiske samarbejde   ud over  

 samarbejdet inden for søjle 1   blev traktatfæstet med  

 vedtagelsen af Den Europæiske Fælles Akt i 1986. Samarbejdet blev  

 udvidet kraftigt i 1992 ved tiltrædelsen af Den Europæiske Union  

 (jf. søjle 2). Således fastlægger og gennemfører  

 Unionen i dag en fælles udenrigs- og sikkerhedspolitik, der  

 dækker alle områder inden for udenrigs- og sikkerhedspolitikken,  

 jf.
TEU artikel 11 (FUSP).
Justitsministeriet har i et notat af 3. marts 1992 om  

 visse statsretlige spørgsmål ved Danmarks tiltrædelse af  

 Traktaten om Den Europæiske Union fastslået, at der ikke vil  

 være tale om suverænitetsoverladelse i forbindelse med  

 tilslutningen til den fælles udenrigs- og sikkerhedspolitik.  

 Begrundelsen er, at medlemslandene fortsat selv har beføjelsen til at  

 forpligte sig folkeretligt over for de tredjelande, der omfattes af Unionens  

 fælles aktioner m.v.
Unionen kan således ikke indgå  

 internationale aftaler med bindende virkning for Danmark på  

 søjle 2-området.
 (Justitsministeriets notat er optrykt i  

 tillægsbetænkning over forslaget til ændring af  

 tiltrædelsesloven   L 240 (Danmarks tiltrædelse af Traktaten om  

 Den Europæiske Union), Folketingstidende 1991-92, tillæg B, side  

 1505ff).
 Da det udenrigspolitiske samarbejde, der blev etableret  

 med Den Europæiske Union, således er af mellemstatslig - og ikke  

 overstatslig - karakter, vil spørgsmålet om dette samarbejde -  

 hvis de er af større rækkevidde - være omfattet af  

 Nævnets kompetence efter grundlovens § 19, stk. 3, og nævnsloven,  

 jf. afsnit 4 om FUSP en.
 Det forhold, at det fortsat i disse tilfælde er de  

 nationale myndigheder, der agerer, må begrænse adgangen til at  

 fravige proceduren i grundlovens § 19 (forelæggelse for Nævnet),  

 selv om det ikke hindrer, at procedurerne for Folketingets inddragelse  

 tilpasses den parallelle parlamentariske kontrol, der foregår f.eks. i  

 Europaudvalget, jf. afsnit 6.
 Om Folketingets behandling af søjle 2- (og 3-)  

 spørgsmål, herunder Nævnets rolle i forhold til  

 Europaudvalget, Retsudvalget m.fl. fremgår følgende af  

 Markedsudvalgets beretning af 20. maj 1994:
»Efter ikrafttrædelsen af Maastrichttraktaten sker  

 der, for så vidt angår søjle 2 og 3, en parallel  

 behandling i Markedsudvalget og Det Udenrigspolitiske Nævn, respektive  

 Retsudvalget.
Normalt forelægger regeringen sagerne i Det  

 Udenrigspolitiske Nævn og i Retsudvalget, før den  

 forelægger dem i Markedsudvalget.« Som det ville kunne ses af praksis i afsnit 5 og 6 er  

 behandlingen/forelæggelsen af søjle 2-sager i Nævnet  

 relativt mindre omfattende end i Europaudvalget.
Det kan skyldes, at sagerne  

 i udenrigspolitisk henseende betragtes som af mindre rækkevidde.
Det  

 kan også være en udvikling, der er begrundet i en fælles  

 stiltiende opfattelse i regering og Nævn af, at sagerne er  

 tilstrækkeligt politisk behandlet i Europaudvalget.
Da hverken  

 grundloven eller nævnsloven indeholder formkrav til behandlingen i  

 Nævnet, er det muligt inden for grundlovens rammer at anvende »en  

 mindsteprocedure«, når der er enighed herom imellem regering og  

 Folketing.
Videre anføres det efterfølgende under  

 overskriften »Forhandlingsoplæg«, at »forud for forhandlingerne i  

 Rådet om vedtagelser af større rækkevidde forelægger  

 regeringen fortsat mundtligt Markedsudvalget et forhandlingsoplæg.  

 Dette gælder alle sager af større rækkevidde, som  

 behandles i Rådet.
For så vidt angår sager under  

 søjle 2, orienterer regeringen Markedsudvalget.
Sager under  

 søjle 3 behandles i Retsudvalget og i Markedsudvalget, hvor eventuelle  

 forhandlingsoplæg forelægges.« Regeringen er således ikke forpligtet til at  

 forelægge et forhandlingsoplæg for Europaudvalget, for så  

 vidt angår  søjle 2-sager.
Der er ifølge beretningen  

 alene tale om, at regeringen i disse sager skal orientere udvalget.
På  

 den anden side er der ikke noget til hinder for, at regeringen positivt  

 vælger at fremlægge et forhandlingsoplæg i sådanne  

 sager.
Tværgående instrumenter Man ser i stigende grad, at der i EU anvendes  

 instrumenter, som går på tværs af de tre søjler og  

 indeholder elementer vedrørende såvel søjle 1 som FUSP en  

 (søjle 2) og retlige og indre anliggender (søjle 3). Det  

 gælder ikke mindst de fælles strategier.
Eksempelvis dækker  

 EU s fælles strategi over for Rusland af 4. juni 1999 alle tre  

 søjler.
Afgørende for, om et spørgsmål under en  

 sådan fælles strategi skal drøftes i Nævnet,  

 må være, om sagen eller dele heraf er udenrigspolitisk i  

 grundlovens § 19, stk. 3 s forstand.
Er en EU-sag eller dele heraf  

 udenrigspolitisk og af større rækkevidde, må den anses for  

 at være omfattet af grundlovens § 19, stk. 3, uanset at de midler, der  

 vælges til dens gennemførelse, falder i flere søjler.
Det  

 betyder imidlertid ikke nødvendigvis, at samtlige efterfølgende  

 gennemførelsesforanstaltninger (hvilke gennemførelsesmidler der  

 skal tages i anvendelse, afhænger af den konkrete hjemmel) skal  

 forelægges.
Det må bero på en konkret vurdering.
c.
Udenrigspolitisk kompetence i relation til ændring af  

 traktatgrundlaget for EU For så vidt angår ændring af de  

 traktater, som Unionen bygger på, finder reglerne i grundlovens § 19  

 (og evt. § 20) anvendelse, hvilket medfører, at Nævnet skal  

 inddrages.
Dette er også forudsat i artikel 48 i TEU, hvorefter enhver  

 medlemsstats regering eller Kommissionen kan forelægge Rådet  

 forslag til ændring af disse traktater, og sådanne  

 ændringer træder i kraft efter at være blevet ratificeret  

 af alle medlemsstaterne i overensstemmelse med deres forfatningsretlige  

 bestemmelser.
Da den seneste ændring af traktatgrundlaget  

 (Amsterdamtraktaten) var under forhandling i EU, blev sagen behandlet i  

 Nævnet.
Regeringen forelagde tillige sagen for Europaudvalget, som  

 støttede forhandlingsoplægget på en række centrale  

 områder.
Dette må også ses i sammenhæng med, at  

 Europaudvalget tillige er det udvalg, hvortil lovforslag om  

 traktatændringer henvises.
Det forhold, at regeringen valgte at  

 forelægge et forhandlingsoplæg for Europaudvalget, fritog  

 således ikke regeringen for rådføringspligten over for  

 Nævnet efter grundlovens § 19, stk. 3.
d.
Konklusion Er der tale om overladelse af nationale beføjelser  

 efter grundlovens § 20 til en overstatslig myndighed, der således er  

 placeret i stedet for en sædvanlig dansk myndighed, kan sådanne  

 spørgsmål ikke betragtes som en udenrigspolitisk aktivitet.  

 På søjle 1-området er der overladt beføjelser efter  

 grundlovens § 20, og området anses derfor ikke længere for  

 omfattet af grundlovens § 19 om udenrigspolitik.
Af den grund falder  

 søjle 1 uden for Nævnets kompetence.
 For så vidt angår søjle  

 2-området, er der tale om et mellemstatsligt samarbejde, og der er  

 således ikke overladt beføjelser efter grundlovens § 20.  

 Grundlovens § 19 finder således anvendelse, og Nævnets kompetence  

 efter § 19, stk. 3, er derfor ikke begrænset på dette  

 område.
 Det bemærkes, at hvis en EU-sag eller dele heraf er  

 udenrigspolitisk og af større rækkevidde, må den anses for  

 at være omfattet af grundlovens § 19, stk. 3, uanset at de midler, der  

 vælges til dens gennemførelse, falder i flere søjler.
 Sammenfattende er det afgørende for Nævnets  

 kompetence således, om der er tale om udenrigspolitisk kompetence, som  

 er overført til EU efter § 20 i grundloven (det overstatslige  

 samarbejde), eller om der er tale om udenrigspolitisk kompetence, som fortsat  

 henhører under regeringen efter grundlovens § 19 (det mellemstatslige  

 samarbejde).
 Det bemærkes, at Nævnets kompetence ikke  

 udelukker, at udenrigspolitiske emner tillige behandles i andre udvalg i  

 Folketinget.
4. Udviklingen af EU s fælles udenrigs- og sikkerhedspolitik a.
Udviklingen fra Romtraktaten og frem til i dag  

 (Amsterdamtraktaten) Udviklingen i Fællesskabets udenrigs- og  

 sikkerhedspolitik fra Romtraktatens ikrafttræden i 1957 og frem til i  

 dag kan skematisk opdeles i fem perioder, der starter i 1957 med de  

 første spæde forsøg på et såkaldt politisk  

 (dvs. udenrigspolitisk) samarbejde.
Udenrigspolitiske spørgsmål var ikke omfattet  

 af den oprindelige Romtraktat, der primært var en traktat om  

 økonomisk samarbejde, men efterhånden udviklede der sig nogle  

 tanker om et politisk samarbejde omkring EF s udenrigspolitik.
Allerede i  

 1961 og 1962 fremkom der således forslag om at skabe et mellemstatsligt  

 samarbejde om udenrigspolitikken og forsvarspolitikken (den såkaldte  

 Fouchet-plan). Forslagene blev dog afvist.
Frem til 1969 var der ingen  

 formaliserede foranstaltninger.
Først med udarbejdelsen af Luxembourgrapporten i  

 1970 (også kaldet Davignon-rapporten) og Københavnsrapporten fra  

 1973 blev der skabt et vist formaliseret udenrigspolitisk samarbejde mellem  

 EF s 9 medlemslande.
Samarbejdet var juridisk set uden for Romtraktaten.
Det blev aftalt, at der skulle holdes 4 særlige  

 udenrigsministermøder om året, og de centrale elementer i  

 samarbejdet bestod i konsultationer, informationsudveksling og forsøg  

 på fælles optræden (dvs. fælles fodslag) på det  

 udenrigspolitiske felt.
De politiske direktører i landenes  

 udenrigsministerier blev inddraget.
Udenrigsministermøderne  

 manifesterede sig ofte i vedtagelsen af erklæringer om alle  

 større/vigtige udenrigspolitiske spørgsmål.
Der var  

 således i høj grad tale om, at samarbejdet havde form af et  

 »erklæringsdiplomati«.
Det skal dog siges, at der i særlige  

 tilfælde udviklede sig en praksis for, at EF s Ministerråd kunne  

 vedtage egentlige handelspolitiske sanktioner efter artikel 113 i  

 Romtraktaten.
Dette skete i så fald på baggrund af en udtalelse -  

 vedtaget med enstemmighed - under det politiske samarbejde, der også  

 blev kaldt Det Europæiske Politiske Samarbejde (EPS).
EPS-samarbejdet blev helt bevidst holdt adskilt fra det  

 kommunitære samarbejde, hvilket bl.a.
Danmark insisterede på.  

 Således blev EPS-udenrigsministermøderne holdt i selve  

 formandskabslandet og ikke i Bruxelles (og Luxembourg), hvor  

 EF-rådsmøderne   og herunder  

 »udenrigsministerrådsmøderne«   normalt blev afholdt.
 En ny fase af EPS-samarbejdet blev indledt ved  

 ikrafttrædelsen af Den Europæiske Fælles Akt i 1987.
Ved Fællesakten blev det eksisterende politiske  

 samarbejde traktatfæstet (artikel 30) i en særlig mellemstatslig  

 søjle.
Det er stadig udenrigsministrene og de politiske  

 direktører, der står for samarbejdet, som er adskilt fra det  

 egentlige kommunitære samarbejde.
Der blev oprettet et EPS-sekretariat  

 i Bruxelles adskilt fra det egentlige Rådssekretariat.
Med  

 EPS-samarbejdet forpligtede medlemslandene sig til gensidig information og  

 konsultationer om ethvert udenrigspolitisk spørgsmål af generel  

 interesse.
Under EPS-samarbejdet kunne der vedtages erklæringer og  

 fælles holdninger, og der kunne iværksættes fælles  

 handlinger.
Vedtagelserne skete i starten af perioden på separate  

 udenrigsministermøder, men efterhånden udviklede der sig en vis  

 praksis for, at Rådet (almindelige anliggender) og udenrigsministrene  

 koordinerede møderne.
Det var jo stort set de samme personer, der  

 mødtes.
 Med Maastrichttraktatens ikrafttræden (nov. 1993)  

 skete der en omfattende udvidelse af EPS-samarbejdet.
Tysklands genforening, østblokkens sammenbrud,  

 Irak/Kuwaitkrigen og Jugoslaviens sammenbrud lagde meget hurtigt alle  

 aspekter af udenrigs- og sikkerhedspolitikken lige foran EF s dør.  

 Såvel de økonomiske som de politiske og sikkerhedsmæssige  

 aspekter af alle disse begivenheder blev pludselig meget aktuelle.
Det var  

 blandt andet med disse begivenheder i baghovedet, at deltagerne i  

 regeringskonferencen op til Maastrichttraktaten udarbejdede nye  

 traktatbestemmelser vedrørende en fælles udenrigs- og  

 sikkerhedspolitik.
 Den lille mellemstatslige søjle 2 om Det  

 Europæiske Politiske Samarbejde fra Fællesakten blev billedligt  

 talt udvidet voldsomt til en ny mellemstatslig søjle 2, der fik  

 betegnelsen Den Fælles Udenrigs- og Sikkerhedspolitik (FUSP). Den  

 fælles udenrigs- og sikkerhedspolitik omfatter alle  

 spørgsmål af udenrigs- og sikkerhedspolitisk karakter og  

 herunder udformningen på langt sigt af en fælles forsvarspolitik,  

 som med tiden vil kunne føre til et fælles forsvar.
I forhold til Fællesakten indførtes som noget  

 nyt begrebet »fælles aktion« for at markere, at EU s udenrigspolitik nu  

 også kan indebære specifikke handlinger.
En fælles aktion  

 besluttes i Rådet med enstemmighed og forpligter medlemsstaterne i  

 deres stillingtagen og handlinger.
 Egentlige forsvarspolitiske spørgsmål kan  

 imidlertid ikke gøres til genstand for en fælles aktion.
Derimod indtager Den Vesteuropæiske Union (WEU) en  

 fremtrædende plads i FUSP.
Det siges således, at WEU udgør  

 en integreret del af udviklingen i EU, og det er derfor overladt til WEU   og  

 dens medlemmer efter anmodning fra EU at udarbejde og iværksætte  

 afgørelser og aktioner med indvirkning på forsvarsområdet.  

 Danmark har som bekendt et forbehold på forsvarsområdet i  

 medfør af Edinburghafgørelsen (dec. 1992).
 Med Maastrichttraktaten fik EU endvidere formaliseret  

 sammenhængen mellem FUSP (søjle 2) og EF-traktaten (søjle  

 1). I henhold til en ny artikel 228A i EF-traktaten (nu art. 301 i TEU) kunne  

 Rådet nu vedtage økonomiske sanktioner på baggrund af en  

 fælles holdning eller fælles aktion vedtaget i henhold til  

 bestemmelserne om FUSP.
Maastrichttraktaten formaliserede endvidere Det  

 Europæiske Råds rolle vedrørende fastlæggelsen af de  

 overordnede politiske retningslinjer for FUSP en, og, hvad der var nok  

 så vigtigt, adskillelsen mellem Rådet (af udenrigsministre) og  

 »EPS-udenrigsministre« blev ophævet.
Nu er det kun Rådet, der  

 træffer beslutninger og afgørelser vedrørende FUSP.
Det  

 har bl.a. den praktiske betydning, at FUSP-sager og andre EU-sager  

 optræder på samme dagsorden for rådsmøderne.
Kun ved  

 afstemninger skal der sondres.
 Den femte og foreløbig sidste fase af udviklingen  

 skete med ikrafttrædelsen af Amsterdamtraktaten den 1. maj 1999.
 Med Amsterdamtraktaten blev den fælles udenrigs- og  

 sikkerhedspolitik videreudbygget, således at udformningen af en  

 fælles forsvarspolitik fik en mere fremtrædende placering.  

 Formuleringen » udformningen på langt sigt af en fælles  

 forsvarspolitik, som med tiden kunne føre til et fælles forsvar«  

 (Maastrichttraktaten, artikel J.4.), erstattes af formuleringen » gradvis  

 udformning af en fælles forsvarspolitik   som vil kunne føre til  

 et fælles forsvar, hvis Det Europæiske Råd træffer  

 afgørelse herom« (Amsterdamtraktaten, artikel J.7. (art. 17 i TEU)).  

 Endvidere bliver det præciseret i Traktaten, at de forsvarsopgaver, der  

 kan blive tale om, alene er de såkaldte Petersbergopgaver  

 (humanitære opgaver, redningsopgaver, fredsbevarende opgaver og  

 kampstyrkers opgaver i forbindelse med krisestyring, herunder fredsskabelse).  

 Egentligt territorialforsvar indgår ikke i opgaverne, men overlades til  

 NATO.
 Som noget nyt introduceres i Amsterdamtraktaten begrebet  

 fælles strategier, der er udtryk for en større konkret handling  

 fra EU s side på områder, hvor landene har fælles udenrigs-  

 og sikkerhedspolitiske interesser.
 For yderligere at styrke FUSP en oprettes en fælles  

 analyse- og planlægningsenhed, og Ministerrådets  

 generalsekretær får samtidig funktionen som  

 højtstående repræsentant for FUSP.
Det Europæiske Råd fastlægger fortsat de  

 overordnede retningslinjer for FUSP en og herunder for anliggender, der har  

 indvirkning på forsvarsområdet.
Også de fælles  

 strategier fastlægges af Det Europæiske Råd.
WEU får tillige en mere fremtrædende  

 placering, eventuelt som Unionens forsvarskomponent.
Unionen etablerer  

 tættere institutionelle forbindelser med WEU   også med henblik  

 på muligheden af WEU s integration i Unionen.
Generelt må det dog  

 siges, at WEU s videre skæbne forekommer uafklaret.
Meget hurtigt efter ikrafttrædelsesdatoen den 1. maj  

 1999 for Amsterdamtraktaten begyndte Det Europæiske Råd på  

 topmøderne i Køln og Helsingfors i juni og december 1999 den  

 politiske implementering af de nye traktatbestemmelser.
Det blev besluttet (i  

 store hovedtræk), at EU som målsætning (»headline  

 goals«) inden 2003 skal være i stand til at udsende en  

 militærstyrke på 50-60.000 mand,  at der skal  

 oprettes nye politiske og militære organer i Rådet, at  

 forsvarsministrene skal deltage i rådsmøderne på ad  

 hoc-basis, og at Rådet også skal bemandes med en  

 militær stab, alt sammen med henblik på opfyldelse af  

 Petersbergopgaverne (jf. ovenfor). Allerede i juli 1999 vedtog Rådet  

 endvidere to retsakter vedrørende udbygningen af samarbejdet mellem EU  

 og WEU.
Der er også vedtaget retsakter vedrørende civil  

 krisestyring.
Generelt forekommer det, at udviklingen på  

 FUSP-området er accelereret meget inden for de sidste par år.  

 Også forholdet til NATO er nu blevet meget aktuelt som følge af  

 samarbejdet   og grænsedragningen   mellem EU og NATO.
EU s sikkerheds-  

 og forsvarspolitik er på vej til at blive meget »konkret« i forhold til  

 det tidligere »erklæringsdiplomati«.
Det danske forsvarsforbehold  

 sætter dog en grænse for, hvor meget Danmark bliver involveret,  

 jf. nedenfor.
b) Mødeformer og instrumenter i Amsterdamtraktaten Siden Maastrichttraktaten har EU s fælles udenrigs-  

 og sikkerhedspolitik i det store hele haft følgende mål (TEU  

 artikel 11):
- Beskyttelse af Unionens fælles værdier, grundlæggende  

 interesser, uafhængighed og integritet - Styrkelse af Unionens sikkerhed i alle henseender - Bevarelse af freden og styrkelse af den internationale sikkerhed - Fremme af internationalt samarbejde - Udvikling og befæstelse af demokratiet og  

 retsstatsprincippet Generelt henvises der i målene til principperne i De  

 Forenede Nationers Pagt samt principperne i Helsingforsslutakten.
Som det ses, er der tale om nogle meget brede  

 målsætninger.
Dagsordenerne på FUSP-området vil  

 derfor være meget brede og instrumenterne/retsakterne tilsvarende brede  

 i såvel form som indhold.
 Den fælles udenrigs- og sikkerhedspolitik behandles  

 på politisk plan i Det Europæiske Råd, i  

 Ministerrådet (alm. anliggender; dvs. udenrigsministre) med ad  

 hoc-deltagelse af forsvarsministre og på uformelle  

 udenrigsministermøder og forsvarsministermøder.
På embedsmandsplan behandles emnerne i Coreper, Den  

 Politiske Komité og herunder Den Politiske og Sikkerhedspolitiske  

 Interimskomité samt Det Midlertidige Militære Organ.
Hertil kan  

 tilføjes udvalget for civile aspekter af krisestyring.
Endelig kommer  

 gruppen af europæiske korrespondenter (der varetager den daglige  

 koordination i landenes udenrigsministerier af FUSP-spørgsmål)  

 samt ca. 30 arbejdsgrupper i Rådet.
 Kun arbejdet på det politiske plan behandles i  

 notatet.
Det Europæiske Råd fastlægger  

 principperne og de overordnede politiske retningslinjer, herunder for  

 anliggender, der har indvirkning på forsvarsområdet.
Det  

 Europæiske Råd mødes ifølge Traktaten   mindst to  

 gange årligt.
Typisk vil der dog blive 3-4 møder om året.  

 Langt de fleste af de udenrigs- og sikkerhedspolitiske beslutninger, der  

 træffes på topmøderne, er i realiteten  

 færdigforhandlede af udenrigsministrene, eventuelt med deltagelse af  

 forsvarsministrene.
En naturlig følge af udviklingen på det  

 udenrigs- og sikkerhedspolitiske felt vil nok være, at  

 topmøderne vil få større betydning, når der skal  

 tages politiske beslutninger vedrørende FUSP en.
Eftersom  

 møderne i Det Europæiske Råd som nævnt forberedes af  

 udenrigsministrene (og forsvarsministrene på ad hoc basis), må  

 det også antages, at disse møder vil få stigende  

 betydning.
Det gælder også de (få) uformelle møder  

 af udenrigsministre og forsvarsministre.
Generelt set må der dog erindres om, at det danske  

 forsvarsforbehold sætter en grænse for, hvor meget Danmark kan  

 involvere sig i EU s sikkerheds- og forsvarspolitik.
Selv om dette  

 område får stigende betydning for de andre medlemslande, er det  

 spørgsmålet, hvor meget det påvirker Danmark, netop som  

 følge af forbeholdet.
På den anden side kan det  

 fremføres, at det er vigtigt at få diskuteret og taget stilling  

 til brugen af forsvarsforbeholdet i de konkrete situationer, som det jo  

 også sker i dag.
 »Instrumenterne« eller retsakterne til  

 gennemførelse af målene på FUSP-området består  

 af følgende (TEU artikel 12).
- Fastlæggelse af principperne og de overordnede retningslinjer for  

 FUSP - Fælles strategier - Fælles aktioner - Fælles holdninger - Samarbejde mellem medlemsstaterne om deres politik Hertil kan føjes brugen af erklæringer, som  

 indeholder EU s stillingtagen til aktuelle internationale  

 spørgsmål, samt demarcher (f.eks. vedrørende  

 menneskerettigheder og demokrati).
 De ovenfor nævnte »instrumenter« har alle  

 været gældende siden Maastrichttraktaten med undtagelse af de  

 fælles strategier, der kom ind med Amsterdamtraktaten.
Det Europæiske Råd fastlægger  

 principperne og de overordnede retningslinjer samt de fælles strategier  

 for FUSP en.
I 1999 har man således fastlagt to fælles strategier  

 vedrørende Rusland og Ukraine, og der er netop vedtaget en  

 fælles strategi for Middelhavsområdet.
Herefter er det op til  

 Rådet (alm. anliggender) at udføre strategierne i mere konkret  

 form som fælles aktioner eller fælles holdninger m.v.
 Siden Amsterdamtraktatens ikrafttræden er der i 1999  

 vedtaget i alt 12 fælles aktioner og 18 fælles holdninger,  

 ligesom der i 1999 er offentliggjort en lang række erklæringer og  

 foretaget et stort antal henvendelser til forskellige regeringer og  

 organisationer.
5. Hidtidig praksis for inddragelse af Det Udenrigspolitiske Nævn  

 i FUSP-sager Ser man på de forskellige typer af møder i  

 EU, hvor der drøftes sager vedrørende EU s fælles  

 udenrigs- og sikkerhedspolitik, drejer det sig hovedsageligt om møder  

 i Det Europæiske Råd, rådsmøder (udenrigsministre),  

 uformelle rådsmøder (udenrigsministre) og uformelle  

 ministermøder (forsvarsministre).
Det er fast praksis, at regeringen forelægger  

 møder i Det Europæiske Råd   såvel de  

 ordinære som de ekstraordinære   forud i Nævnet.  

 Forelæggelsen sker før forelæggelsen i Europaudvalget, men  

 typisk samme dag.
Der sker desuden konsekvent efterfølgende mundtlig  

 afrapportering til Nævnet (og til Europaudvalget). Forelæggelsen  

 er i al væsentlighed den samme til Nævnet og til Europaudvalget,  

 idet visse udenrigspolitiske emner dog typisk uddybes i Nævnet, mens  

 man går lettere hen over sager, der vedrører EU-traktatens  

 søjle 1. Regeringen er som foran nævnt ikke forpligtet til at  

 forelægge disse sager, da der er tale om overført  

 beføjelse.
Rådet (udenrigsministre) er det centrale  

 besluttende organ i relation til EU s fælles udenrigs- og  

 sikkerhedspolitik.
Rådsmøderne (udenrigsministre)  

 forelægges ikke forud i Nævnet som selvstændigt punkt,  

 således som det sker i Europaudvalget.
Det er heller ikke praksis, at  

 regeringen forud for hvert rådsmøde fremsender et aktuelt notat  

 (samlenotat) til Nævnet, som det er tilfældet for Europaudvalgets  

 vedkommende.
En gennemgang af nævnsoptegnelserne har imidlertid  

 vist, at man frem til medio 1996 som selvstændigt punkt på  

 Nævnets dagsorden havde kommende rådsmøder, hvorunder der  

 blev givet en redegørelse for de sager, der vedrørte den  

 fælles udenrigs- og sikkerhedspolitik.
Derefter gik man over til i  

 givet fald at tage visse sager op under deres respektive substanspunkter.
I  

 indeværende folketingsår er det eksempelvis sket med Rusland,  

 Kina, det vestlige Balkan og forsvarsdimensionen.
Det bør i denne  

 sammenhæng erindres, at der selvsagt på Rådets dagsorden  

 også er sager, der ikke vedrører den fælles udenrigs- og  

 sikkerhedspolitik, herunder sager under EU s første søjle.
 Udenrigsministeren har om de udenrigs- og  

 sikkerhedspolitiske sager på rådsmøderne  

 (udenrigsministre) over for Nævnet givet udtryk for, at de kun  

 forelægges forud i Nævnet, såfremt der foreligger  

 væsentligt nyt eller der skal lægges en ny dansk linje.
Der foretages konsekvent efterfølgende skriftlig  

 afrapportering til Nævnet (og til Europaudvalget) fra  

 rådsmøderne.
I en række tilfælde fremkommer den  

 skriftlige afrapportering fra regeringen imidlertid først efter  

 det nævnsmøde, hvor rådsmødet faktisk har  

 været sat på dagsordenen til en sådan skriftlig  

 afrapportering.
Uformelle rådsmøder (udenrigsministre)  

 forelægges forud i såvel Nævnet som i Europaudvalget og i  

 den rækkefølge.
Der foretages efterfølgende skriftlig  

 afrapportering til Nævnet og til Europaudvalget.
Samme praksis  

 følges, for så vidt angår uformelle  

 ministermøder (forsvarsministre).
Møder i regeringskonferencen  

 (ministerniveau) forelægges konsekvent forud i  

 Europaudvalget.
I Nævnet sker der kun forelæggelse af eventuelle  

 udenrigs- og sikkerhedspolitiske emner på konferencens dagsorden.  

 Regeringen giver desuden sædvanligvis Nævnet en statusrapport som  

 en del af forelæggelsen vedrørende møderne i Det  

 Europæiske Råd.
Som nævnt forelægges en række  

emner ikke udelukkende i relation til konkrete EU-møder,  

 men mere ud fra en helhedsbetragtning, hvor man under samme dagsordenspunkt  

 redegør for samtlige vinkler på emnet   herunder EU-vinklen.
Som  

 eksempel fra indeværende folketingsår kan nævnes det  

 vestlige Balkan.
Under dette dagsordenspunkt har regeringen typisk redegjort  

 for såvel den militære, politiske som den humanitære  

 situation i området, hvor EU-aspektet eksempelvis kan have  

 vedrørt den såkaldte »energi-for-demokrati«-ordning.
Af andre  

 tværgående emner kan fra indeværende år nævnes  

 Rusland, Kina, den mellemøstlige fredsproces og den europæiske  

 forsvarsdimension.
Som anført ovenfor benytter EU s fælles  

 udenrigs- og sikkerhedspolitik sig af en række instrumenter
såsom fælles strategier, fælles aktioner,  

 fælles holdninger og fælles erklæringer.
Der er ikke nogen  

 fast praksis for, om disse typer instrumenter skal forelægges i  

 Nævnet forud for deres vedtagelse.
Afgørende har indtil videre  

 været, om indholdet af instrumenterne har kunnet siges at være af  

 større udenrigspolitisk rækkevidde.
I praksis har instrumenterne  

 da også i indhold varieret mellem stort og småt.
Dog må EU  

 s fælles strategier generelt siges at være af mere overordnet  

 betydning, da de fastlægger rammerne for EU s politik, eksempelvis i  

 relation til et tredjeland.
Sammenfattende kan man sige, at der er en fast praksis  

 for, hvorledes der redegøres i Nævnet for møder i Det  

 Europæiske Råd, uformelle rådsmøder  

 (udenrigsministre), uformelle ministermøder (forsvarsministre) og  

 møder i regeringskonferencen.
For rådsmøder  

 (udenrigsministre) er praksis også fast i den forstand, at regeringen  

 efter det af udenrigsministeren tilkendegivne foretager en konkret vurdering  

 i henhold til grundlovens § 19, stk. 3, af, om der foreligger  

 væsentligt nyt i de sager, der vedrører den fælles  

 udenrigs- og sikkerhedspolitik.
I bekræftende fald forelægges  

 sagerne under deres respektive substanspunkter.
6. Hidtidig praksis for behandlingen af FUSP-sager i Europaudvalget Europaudvalget har lige siden sin oprettelse i 1973  

 behandlet de sager, der står på dagsordenen for EU s  

 Ministerråd.
Som nævnt i afsnit 4 har samarbejdet i EU  

 efterhånden - især efter ikrafttrædelsen af  

 Maastrichttraktaten i 1993 - udviklet sig til også at omfatte EU s  

 fælles udenrigs- og sikkerhedspolitik.
Også FUSP-sager står  

 derfor nu på dagsordenen for Ministerrådets møder.
På dagsordenen for Europaudvalgets  

 møder er disse sager opført blandt de øvrige  

 sager, og det fremgår ikke af dagsordenen, hvilke sager der  

 hører hjemme i søjle 1, søjle 2 og søjle 3. Det  

 er naturligt, at man behandler alle sagerne på samme måde.
Dels  

 har nogle sager blandet hjemmelsgrundlag, altså hjemmel i artikler  

 vedrørende søjle 1, 2 og 3. Dels er hele ideen med den  

 fælles udenrigs- og sikkerhedspolitik, at hvis udenrigsministrene i EU  

 kan blive enige om et udenrigspolitisk emne, kan de udtale sig med langt  

 større vægt, fordi EU er en økonomisk supermagt.
F.eks.  

 får et ønske om styrkelse af menneskerettighederne i et bestemt  

 land større vægt, hvis EU kan true med handelssanktioner eller  

 med at indstille udviklingshjælpen, såfremt menneskerettighederne  

 stadig bliver undertrykt.
Regeringen forelægger disse sager på  

 samme måde som andre sager.
Dels orienteres Europaudvalget skriftligt  

 om dem forud for mødet, idet de er omtalt i det udsendte samlenotat.  

 Dels forelægger udenrigsministeren dem mundtligt på  

 Europaudvalgets møde.
Som eksempel på sager på  

 Europaudvalgets dagsorden, der hører hjemme i søjle 2, eller  

 som i hvert tilfælde har større udenrigspolitisk  

 rækkevidde, kan fra indeværende folketingsår  

 nævnes:
- EU s fælles Ruslands-strategi på baggrund af krigen i  

 Tjetjenien - Frihandelsaftale med Mexico på baggrund af  

 menneskerettighedssituationen - Finansiering af FN - EU-Afrika topmøde i Kairo - Minerydningsaktion i Kroatien - Våbenembargo vedrørende Etiopien og Eritrea I 1973 traf regeringen aftale med Markedsudvalget om, at  

 den i EF-sager »af større rækkevidde« ville forelægge et  

forhandlingsoplæg forud for vedtagelsen i Rådet.
I 1996  

 gik regeringen med til at udvide denne forpligtelse til også at omfatte  

 sager inden for søjle 3. For så vidt angår søjle 2,  

 rådfører regeringen sig med Europaudvalget, men har ikke  

 forpligtet sig til at forelægge forhandlingsoplæg.
Alligevel har  

 regeringen i enkelte tilfælde gjort det.
Som eksempel herpå kan  

 fra indeværende folketingsår nævnes:
- Europæisk sikkerheds- og forsvarsdimension - Fælles aktion på grundlag af artikel 14 i TEU om kontrol med  

 teknisk assistance relateret til visse former for militær slutbrug - EU s udvidelse med de central- og østeuropæiske lande,  

 Cypern og Malta Drøftelsen af sagerne i Europaudvalget  

 afhænger ikke af, hvilke artikler i Traktaten der er hjemmelsgrundlaget  

 (altså i hvilken søjle samarbejdet finder sted). Den  

 afhænger heller ikke af, om der er tale om en retsakt, eller hvilken  

 »overskrift« man bruger (direktivforslag, forordningsforslag, fælles  

 strategi, fælles aktion, fælles holdning, resolutionsudkast,  

 erklæring, formel vedtagelse osv.). Det afgørende for, hvad der  

 giver anledning til debat i Europaudvalget, er den politiske interesse, der  

 er for sagens substans.
 Det hænder, at udenrigsministeren nævner, at  

 en sag er forelagt i Det Udenrigspolitiske Nævn, men det afholder ikke  

 medlemmerne af Europaudvalget fra at diskutere den med udenrigsministeren,  

 hvis de finder den politisk interessant.
Møderne i Det Europæiske Råd, de  

 såkaldte topmøder, forelægges efter fast praksis  

 både i Det Udenrigspolitiske Nævn og i Europaudvalget.
Som regel  

 nøjes stats- og regeringscheferne med at udstikke de overordnede  

 retningslinjer, som senere følges op i de enkelte Ministerråd i  

 form af forslag til retsakter.
Der træffes som regel ikke juridisk  

 bindende beslutninger på topmøderne.
Derfor er det  

 sjældent, at regeringen i forbindelse med  

 topmødeforelæggelser forelægger forhandlingsoplæg i  

 Europaudvalget.
Men det er sket, f.eks. i indeværende samling  

 vedrørende det vestlige Balkan, herunder økonomisk  

 støtte til Montenegro.
Efter mødet i Det Europæiske  

 Råd fremsender regeringen formandskabets konklusioner, og  

 statsministeren møder igen op i Nævnet og i Europaudvalget og  

 redegør for topmødets forløb.
 Det er almindeligt, at udenrigsministeren eller  

 økonomiministeren på forudgående møder i  

 Europaudvalget sørger for at få forhandlingsoplæg på  

 substansen i de sager, der skal drøftes blandt stats- og  

 regeringscheferne.
I forbindelse med en regeringskonference, der lægger  

 op til en traktatændring, drøfter regeringen løbende  

 konferencens forløb med Europaudvalget.
Dels sætter man  

 møderne på regeringsniveau på dagsordenen for  

 Europaudvalgets møder, og udenrigsministeren orienterer om dem,  

 før møderne finder sted.
Dels orienterer statsministeren i  

 forbindelse med møderne i Det Europæiske Råd om  

 forløbet af regeringskonferencen.
Den løbende skriftlige  

 orientering indebærer, at alle papirer, der fremlægges på  

 regeringskonferencen af formandskabet og de forskellige regeringer m.v.,  

 sendes til Europaudvalget.
Det er aftalt med regeringen, at konkrete  

 skriftlige danske udspil skal forelægges for Europaudvalget, inden de  

 fremsendes.
 For så vidt angår de seneste to  

 regeringskonferencer, kan i øvrigt oplyses følgende med hensyn  

 til forelæggelsen for Europaudvalget:
Maastrichttraktaten.
Maastrichttraktaten:  

 Principbeslutningen fra juni 1990 om indkaldelse af regeringskonferencen om  

 en politisk union blev forelagt for Europaudvalget med  

 forhandlingsoplæg.
I forbindelse med afslutningen af forhandlingerne i  

 december 1991 forelagde statsministeren det foreliggende udkast, og der var  

 en grundig drøftelse af det i Europaudvalget den 6. december 1991, men  

 der blev ikke forelagt noget forhandlingsoplæg, idet Folketinget ved en  

 vedtagelse dagen før havde taget stilling til sagen.
 Amsterdamtraktaten: På Europaudvalgets  

 møde den 14. juni 1997 forelagde statsministeren forud for Det  

 Europæiske Råds møde i Amsterdam den 16.-17. juni et  

 detaljeret forhandlingsoplæg, der sikrede regeringen tilslutning til  

 sin holdning til Amsterdamtraktaten.
7. Konklusion Som det fremgår af afsnit 4, er der siden  

 Maastrichttraktatens ikrafttræden i november 1993 og med  

 Amsterdamtraktaten sket en kraftig udvikling i EU s fælles udenrigs- og  

 sikkerhedspolitik, herunder i EU s fælles forsvarspolitik.
Det  

 fremgår også, at rådsmøderne af udenrigsministre  

 (eventuelt med deltagelse af forsvarsministrene) må forventes at  

 få større betydning blandt andet i forbindelse med forberedelsen  

 af topmøderne og ved implementeringen af den fælles udenrigs- og  

 sikkerhedspolitik.
 Allerede ved Europaudvalgets beretning af 20. maj 1994 om  

 regeringens orientering af Folketinget om EU-sager - blandt andet udarbejdet  

 som følge af Maastrichttraktatens ikrafttræden - anførtes  

 det klart, at der for søjle 2 s vedkommende skulle ske en parallel  

 behandling i Markedsudvalget (nu Europaudvalget) og Det Udenrigspolitiske  

 Nævn, og at regeringen normalt forelægger sagerne i Det  

 Udenrigspolitiske Nævn, før de forelægges i  

 Markedsudvalget (jf. side 13???).
Hensigten hermed var at styrke såvel Europaudvalgets  

 som Nævnets behandling af  FUSP-sagerne og højne det generelle  

 informationsniveau.
Samtidig blev der generelt lagt op til en styrkelse af  

 fagudvalgenes inddragelse i EU-sager.
Ved de to efterfølgende  

 beretninger fra Europaudvalget fra henholdsvis 1996 og 1999 om behandlingen  

 af EU-sager i Folketinget har et af formålene også været at  

 styrke fagudvalgene yderligere og således få mere bredde i  

 EU-behandlingen.
Nævnets behandling af møder i Det  

 Europæiske Råd og af de uformelle møder af  

 udenrigsministre og forsvarsministre sker på samme måde som i  

 Europaudvalget, bortset fra spørgsmålet om eventuelle  

 forhandlingsoplæg for topmødernes vedkommende.
Møder i  

 regeringskonferencen vedrørende traktatændringer  

 forelægges også for Nævnet, men regeringen koncentrerer  

 forelæggelsen om de dele, der vedrører søjle 2  

 (FUSP).
Størst forskel er der imidlertid i forhold til de  

 almindelige udenrigsministermøder, der typisk finder sted en gang om  

 måneden.
I Europaudvalget forelægges (stort set) hele dagsordenen  

 for det kommende ministermøde, hvorimod Nævnet får en mere  

 tværgående forelæggelse fordelt på de enkelte  

 substanspunkter.
Sidstnævnte måde at forelægge sagerne  

 på tager formentligt kortere tid, men kan til gengæld forekomme  

 knap så overskuelig.
I denne forbindelse kan nævnes, at Nævnet  

 naturligvis har mulighed for at behandle FUSP-sagerne på samme  

 måde som mange fagudvalg behandler deres EU-sager   nemlig forud  

 for behandlingen i Europaudvalget.
Her gennemgås dagsordenen mere eller  

 mindre detaljeret, samtidig med at der henvises til det fremsendte samlenotat  

 (som i dag alene fremsendes af regeringen til Europaudvalget og ikke til  

 Nævnet, jf. afsnit 5).
 For Nævnets vedkommende burde da i givet fald alene  

 gennemgås de punkter, der forekommer relevante, og som har  

 traktatgrundlag i søjle 2. Men samtidig kan Nævnets medlemmer  

 via dagsordenen følge med i, hvad der i øvrigt foregår  

 på rådsmøderne.
Bilag 2 Brev fra udenrigsministeren til formanden for Det  

 Udenrigspolitiske Nævn N.2, 3.E.91.a Dato 28. februar 2001 Kære Ingrid, Tak for udkastet til beretning om Nævnets  

 inddragelse i sager vedrørende EU s fælles udenrigs- og  

 sikkerhedspolitik.
Jeg har læst det med interesse.
 Regeringen er indforstået med følgende  

 procedurer med henblik på at sikre Nævnets inddragelse i sager  

 inden for EU s fælles udenrigs- og sikkerhedspolitik.
a) Med hensyn til Det Europæiske Råd  

 fastholdes den hidtidige praksis, hvorefter drøftelserne i  

 Nævnet målrettes de udenrigs- og sikkerhedspolitiske  

 spørgsmål b) Med hensyn til rådsmøder  

 (udenrigsministre) fastholdes den hidtidige praksis.
Regeringen vil ved  

 drøftelsen i Nævnet af konkrete sager redegøre for  

 drøftelser og forventede beslutninger i EU-regi.
 c) Regeringen vil fremover sende Nævnet det aktuelle  

 notat, som i forvejen sendes til Folketingets Europaudvalg forud for hvert  

 rådsmøde (udenrigsministre).
d) Med hensyn til uformelle ministermøder  

 (udenrigsministre) og uformelle ministermøder (forsvarsministre)  

 fastholdes den hidtidige praksis, hvorefter regeringen forudgående med  

 Nævnet drøfter emner på dagsordenen, som er af  

 større udenrigspolitisk rækkevidde.
I øvrigt holdes  

 Nævnet orienteret om drøftelser af FUSP-emner på de  

 pågældende møder.
 e) Med hensyn til møder i regeringskonferencen  

 fastholdes den hidtidige praksis, således at der i Nævnet  

 især vil være drøftelser af aspekter, der vedrører  

 den fælles udenrigs- og sikkerhedspolitik..
Det er klart, at Nævnet i henhold til grundlovens §  

 19, stk. 3, har en central rolle i forhold til drøftelser af EU s  

 fælles udenrigs- og sikkerhedspolitik.
Derfor er jeg også altid  

 parat til at drøfte, hvordan vi kan forbedre Nævnets  

 inddragelse.
