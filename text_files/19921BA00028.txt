Nr BSF 28 Forslag til folketingsbeslutning Folketingsbeslutning om Danmarks  

 ratifikation af traktat om observationsflyvninger (Open Skies) af 24. marts  

 1992 Folketinget meddeler sit samtykke til, at Danmark ratificerer den i  

 Helsingfors den 24. marts 1992 undertegnede traktat om observationsflyvninger  

 (Open Skies) Fremsat af udenrigsministeren (Ellemann-Jensen) den 25. november 1992 Vedtaget ved anden (sidste) behandling den 10. december 1992 Bilag Den traktat, som er omtalt i folketingsbeslutningen, er optrykt som bilag  

 til det fremsatte forslag.
Oprindeligt fremsat forslag Traktat  om Observationsflyvninger (Open Skies) De stater, der har indgået denne Traktat og i det følgende er benævnt  

 kollektivt som deltagerstater, eller enkeltvist som deltagerstat, erindrer om de forpligtelser, som de har indgået under Konferencen om  

 Sikkerhed og Samarbejde i Europa, til fremme af større åbenhed og  

 gennemskuelighed i deres militære aktiviteter og til fremme af øget sikkerhed  

 gennem tillids- og sikkerhedsskabende foranstaltninger, hilser de historiske begivenheder i Europa velkommen, som har ændret den  

 sikkerhedsmæssige situation fra Vancouver til Vladivostok, ønsker at bidrage til yderligere udvikling og styrkelse af fred,  

 stabilitet og kooperativ sikkerhed inden for dette område ved oprettelsen af  

 et Open Skies-regime for observationer fra luften, anerkender den mulige værdi for sikkerhed og stabilitet, som et regime til  

 observation fra luften af denne karakter kunne indebære også for andre  

 områder, bekræfter et sådant regimes anvendelighed til forøgelse af åbenhed og  

 gennemskuelighed, til forbedret overvågning af overholdelsen af eksisterende  

 eller kommende aftaler om våbenkontrol og til styrkelse af  

 konfliktforebyggelse og krisestyring inden for rammerne af Konferencen om  

 Sikkerhed og Samarbejde i Europa såvel som inden for andre relevante  

 internationale institutioner, forudser mulig udstrækning af Open Skies-regimet til anvendelse også på  

 andre områder, herunder miljøbeskyttelse, søger at etablere fælles procedurer for observation fra luften af  

 deltagerstaternes samlede territorier, som foretages af en enkelt  

 deltagerstat eller en gruppe af deltagerstater på grundlag af lighed,  

 effektivitet og flyvesikkerhed, bemærker, at anvendelsen af et sådant Open Skies-regime vil være uden  

 præjudice for ikke-deltagende stater, er blevet enige om følgende:
ARTIKEL I Almindelige bestemmelser 1. Denne Traktat opretter regimet for gennemførelsen af deltagerstaternes  

 observationsflyvninger over andre deltagerstaters territorier, der betegnes  

 som Open Skies-regimet, og fastsætter deltagerstaternes rettigheder og  

 forpligtelser i sammenhæng hermed.
 2. Ethvert af Traktatens bilag med tilhørende underbilag udgør en  

 integreret del af denne Traktat.
ARTIKEL II Definitioner Til denne Traktats formål har de efterstående betegnelser følgende  

 betydning:
 1. Betegnelsen »observerede part«: betyder den deltagerstat  

 eller gruppe af deltagerstater, over hvis territorium en observationsflyvning  

 gennemføres eller planlægges gennemført, fra tidspunktet for modtagelse af  

 underretning herom fra en observerende part eller fra personel, som handler  

 på vegne af denne deltagerstat eller gruppe af deltagerstater, og indtil  

 afslutning af procedurerne vedrørende denne flyvning.
 2. Betegnelsen »observerende part«: betyder den deltagerstat  

 eller gruppe af deltagerstater, som gennemfører eller planlægger at  

 gennemføre en observationsflyvning over en anden deltagerstats eller gruppe  

 af deltagerstaters territorium, fra tidspunktet for afgivelse af underretning  

 om hensigten til at gennemføre en observationsflyvning fra den observerende  

 part eller fra personel, som handler på vegne af denne deltagerstat eller  

 gruppe af deltagerstater, og indtil afslutning af procedurerne for denne  

 flyvning.
 3. Betegnelsen »gruppe af deltagerstater«: betyder to eller  

 flere deltagerstater, som er enedes om at etablere en gruppe til denne  

 Traktats formål.
4. Betegnelsen »observationsfly«: betyder et ubevæbnet  

 fastvinget fly, der er udpeget til at gennemføre observationsflyvninger og er  

 registreret af en deltagerstats relevante myndigheder, og som er udstyret med  

 de aftalte sensorer.
Betegnelsen »ubevæbnet«: betyder, at et  

 observationsfly, der anvendes til opfyldelse af denne Traktats formål, ikke  

 er udstyret til at bære eller anvende våben.
 5. Betegnelsen »observationsflyvning«: betyder den flyvning, som  

 den observerende part i overensstemmelse med flyveplanen gennemfører over en  

 observeret parts territorium med et observationsfly fra et indrejsepunkt  

 eller en Open Skies-flyveplads til et udrejsepunkt eller en Open  

 Skies-flyveplads.
 6. Betegnelsen »transitflyvning«: betyder et observationsflys  

 eller transportflysflyvning gennemført af eller på vegne af en observerende  

 part over en tredje deltagerstats territorium på vej til eller fra den  

 observerede parts territorium.
 7. Betegnelsen »transportfly«: betyder et fly, som ikke er et  

 observationsfly, der på den observerende parts vegne udelukkende med henblik  

 på opfyldelsen af denne Traktats formål gennemfører flyvninger til eller fra  

 den observerede parts territorium.
 8. Betegnelsen »territorium«: betyder det landområde, herunder  

 øer og indre farvande samt søterritorier, over hvilke en deltagerstat udøver  

 højhedsret.
 9. Betegnelsen »passiv kvote«: betyder det antal  

 observationsflyvninger, som hver deltagerstat er forpligtet til at acceptere  

 som en observeret part.
 10. Betegnelsen »aktiv kvote«: betyder det antal  

 observationsflyvninger, som hver deltagerstat har ret til at gennemføre som  

 en observerende part.
 11. Betegnelsen »maksimal flyvedistance«: betyder den maksimale  

 distance over den observerede parts territorium fra det punkt, hvor  

 observationsflyvningen kan påbegyndes, til det punkt, hvor denne flyvning kan  

 afsluttes, således som det er angivet i denne Traktats bilag A.
 12. Betegnelsen »sensor«: betyder udstyr inden for en af de  

 kategorier, der er angivet i artikel IV, og som er anbragt på et  

 observationsfly med henblik på anvendelse under gennemførelsen af  

 observationsflyvninger.
 13. Betegnelsen »opløsningsevne«: betyder den mindste afstand på  

 jorden mellem to tæt på hinanden placerede objekter, således at disse  

 objekter stadigvæk kan genkendes som separate objekter.
 14. Betegnelsen »infrarød linieskanderende apparatur«: betyder  

 en sensor, der er i stand til at modtage og visualisere termiske,  

 elektromagnetiske stråler, der afgives i den usynlige infrarøde del af dette  

 spektrum af objekter på grund af deres temperatur og uden anvendelse af  

 kunstig belysning.
 15. Betegnelsen »observationsperiode«: betyder en fastlagt  

 tidsperiode i løbet af en observationsflyvning, hvor en bestemt sensor, der  

 er anbragt på observationsflyet, anvendes.
16. Betegnelsen »flybesætning«: betyder personer fra enhver  

 deltagerstat, der gennemfører opgaver i sammenhæng med betjeningen eller  

 servicen af et observationsfly eller et transportfly.
Hvis deltagerstaten  

 beslutter det, kan denne flybesætning også omfatte tolke.
 17. Betegnelsen »luftfartøjschefen«: betyder den pilot om bord i  

 et observationsfly, som er ansvarlig for gennemførelse af flyvningen med  

 observationsflyet, overholdelse af flyveplanen og observationsflyets  

 sikkerhed.
 18. Betegnelsen »flyvekontrollant«: betyder en person, som under  

 en observationsflyvning på den observerede parts vegne er om bord i et  

 observationsfly, der er stillet til rådighed af den observerende part, og som  

 gennemfører opgaver i overensstemmelse med denne Traktats bilag G.
 19. Betegnelsen »flyverepræsentant«: betyder en person, som på  

 vegne af den observerende part under en observationsflyvning er om bord i et  

 observationsfly, der er stillet til rådighed af den observerede part, og som  

 gennemfører opgaver i overensstemmelse med denne Traktats bilag G.
 20. Betegnelsen »repræsentant«: betyder en person, som er blevet  

 udpeget af den observerende part, og som gennemfører aktiviteter på vegne af  

 den observerende part i overensstemmelse med bilag G under en  

 observationsflyvning om bord i et observationsfly, der er udpeget af en anden  

 deltagerstat end den observerende part eller den observerede part.
 21. Betegnelsen »sensoroperatør«: betyder en person fra enhver  

 deltagerstat, som løser opgaver i forbindelse med driften, betjeningen eller  

 vedligeholdelsen af et observationsflys sensorer.
 22. Betegnelsen »inspektør«: betyder en person fra enhver  

 deltagerstat, som gennemfører en inspektion af sensorer eller af  

 observationsfly, der tilhører en anden deltagerstat.
 23. Betegnelsen »eskorte«: betyder en person fra enhver  

 deltagerstat, som ledsager inspektører fra en anden deltagerstat.
 24. Betegnelsen »missionsplan«: betyder et af den observerende  

 part fremlagt dokument i et af Open Skies-konsultationskommissionen fastlagt  

 format, der indeholder flyveruten, flyveprofilen, iværksættelsessekvensen og  

 den støtte, som kræves til gennemførelse af observationsflyvningen, der  

 aftales med den observerede part, og som vil danne grundlag for udarbejdelsen  

 af flyveplanen.
25. Betegnelsen »flyveplan«: betyder et dokument, udarbejdet på  

 grundlag af den aftalte missionsplan, i et format og med et indhold, der er  

 fastlagt af den Internationale Civile Luftfarts Organisation, herefter  

 benævnt ICAO, som bliver afgivet til lufttrafikkontrolmyndighederne.
På  

 grundlag af flyveplanen vil observationsflyvningen blive gennemført.
26. Betegnelsen »missionsrapport«: betyder et dokument, der  

 beskriver en observationsflyvning.
Missionsrapporten færdiggøres efter  

 observationsflyvningens afslutning af den observerende part, og som  

 undertegnes af både den observerende part og den observerede part.  

 Missionsrapporten udfærdiges i et format, der fastlægges af Open  

 Skies-konsultationskommissionen.
 27. Betegnelsen »Open Skies-flyveplads«: betyder en flyveplads,  

 der er udpeget af den observerede part som et punkt, hvor en  

 observationsflyvning kan påbegyndes eller afsluttes.
 28. Betegnelsen »indrejsepunkt«: betyder et sted, der er udpeget  

 af den observerede part med henblik på den observerende parts personels  

 ankomst til den observerede parts territorium.
 29. Betegnelsen »udrejsepunkt«: betyder et sted, der er udpeget  

 af den observerede part med henblik på den observerende parts personels  

 afrejse fra den observerede parts territorium.
 30. Betegnelsen »optankningsflyveplads«: betyder en flyveplads,  

 der er udpeget af den observerede part med henblik på tankning og service af  

 observationsfly og transportfly.
 31. Betegnelsen »alternativ flyveplads«: betyder en flyveplads,  

 der er angivet i flyveplanen, hvortil et observationsfly eller et  

 transportfly kan flyve, hvis det bliver utilrådeligt at lande i den  

 oprindeligt til landing forudsete flyveplads.
 32. Betegnelsen »risikoområde«: betyder de forbudte områder,  

 begrænsede områder og fareområder, der er defineret på grundlag af bilag 2  

 til Konventionen om International Civil Luftfart, som er fastlagt i  

 overensstemmelse med bilag 15 til Konventionen om International Civil  

 Luftfart med henblik på flyvesikkerhed, offentlig sikkerhed og  

 miljøbeskyttelse og hvorom oplysninger gives i overensstemmelse med  

 ICAO-bestemmelserne.
 33. Betegnelsen »forbudt område«: betyder et luftrum med  

 fastlagte afgrænsninger over en deltagerstats territorium, inden for hvilket  

 flyvninger med luftfartøjer er forbudt.
 34. Betegnelsen »restriktionsområde«: betyder et nærmere fastsat  

 luftområde over en deltagerstats territorium, inden for hvilket flyvninger  

 med luftfartøjer er begrænset i overensstemmelse med fastlagte betingelser.
 35. Betegnelsen »fareområde«: betyder et nærmere fastsat  

 luftområde, inden for hvilket der kan forekomme virksomhed, som er til fare  

 for flyvninger med luftfartøjer på angivne tidspunkter.
ARTIKEL III Kvoter Kapitel I Generelle bestemmelser 1. Hver deltagerstat skal have ret til at gennemføre  

 observationsflyvninger i overensstemmelse med denne Traktats bestemmelser.
 2. Hver deltagerstat skal være forpligtet til at acceptere  

 observationsflyvninger over dens territorium i overensstemmelse med denne  

 Traktats bestemmelser.
 3. Hver deltagerstat skal have ret til at gennemføre et antal  

 observationsflyvninger over enhver anden deltagerstats territorium svarende  

 til det antal observationsflyvninger, som denne anden deltagerstat har ret  

 til at gennemføre over den.
4. Det samlede antal af observationsflyvninger, som hver deltagerstat er  

 forpligtet til at acceptere over sit territorium, udgør den samlede passive  

 kvote for deltagerstaten.
Fordelingen af deltagerstaternes samlede passive  

 kvoter er fastlagt i denne Traktats bilag A, paragraf 1.
5. Antallet af observationsflyvninger, som hver deltagerstat skal have ret  

 til at gennemføre hvert år over enhver anden deltagerstats territorium, udgør  

 den individuelle aktive kvote for denne deltagerstat med hensyn til denne  

 anden deltagerstat.
Summen af individuelle aktive kvoter udgør den samlede  

 aktive kvote for denne deltagerstat.
Den samlede aktive kvote for en  

 deltagerstat skal ikke overstige denne deltagerstats samlede passive kvote.
 6. Den første fordeling af aktive kvoter er fastlagt i denne Traktats  

 bilag A, kapitel II.
7. Efter denne Traktats ikrafttræden skal fordelingen af aktive kvoter  

 gøres til genstand for en årlig gennemgang for det følgende år inden for  

 rammerne af Open Skies-konsultationskommissionen.
Såfremt det ikke er muligt  

 at opnå enighed om fordelingen af aktive kvoter med hensyn til en bestemt  

 deltagerstat inden for tre uger under den årlige gennemgang, skal det  

 foregående års fordeling af aktive kvoter med hensyn til denne deltagerstat  

 forblive uforandret.
 8. Med den undtagelse, som er fastlagt ved bestemmelserne i artikel VIII,  

 skal hver observationsflyvning, der er gennemført af en deltagerstat, tælles  

 mod denne deltagerstats individuelle og samlede aktive kvote.
9. Uanset bestemmelserne i dette kapitels paragraf 3 og 5 kan en  

 deltagerstat, der har fået tildelt en aktiv kvote efter aftale med den  

 deltagerstat, der skal overflyves, overføre en del eller hele dens samlede  

 aktive kvote til andre deltagerstater.
I sådant tilfælde skal denne  

 deltagerstat straks give alle andre deltagerstater og Open  

 Skies-konsultationskommissionen meddelelse herom.
I øvrigt gælder  

 begrænsningen i dette kapitels paragraf 10.
10. Ingen deltagerstat skal gennemføre flere observationsflyvninger over  

 en anden deltagerstats territorium end et antal, der svarer til 50% - rundet  

 op til det nærmeste hele tal - af dens egen samlede aktive kvote eller af den  

 samlede passive kvote for denne anden deltagerstat.
Det mindste af de to tal  

 skal gælde.
 11. De maksimale flyvedistancer for observationsflyvninger over  

 deltagerstaternes territorier er fastlagt i denne Traktats bilag A, kapitel  

 III.
Kapitel II Bestemmelser vedrørende en gruppe af deltagerstater 1.
(A) Uden præjudice for deres rettigheder og forpligtelser i henhold til  

 denne Traktat kan to eller flere deltagerstater, som er i besiddelse af  

 kvoter, etablere en gruppe af deltagerstater på tidspunktet for Traktatens  

 undertegnelse eller derefter.
Bestemmelserne i dette kapitel skal først gælde  

 seks måneder efter, at meddelelse er givet til alle andre deltagerstater i  

 overensstemmelse med bestemmelsen i dette kapitels paragraf 6 for en gruppe  

 af deltagerstater, der er etableret efter Traktatens undertegnelse.
 (B) Med hensyn til aktive og passive kvoter skal en gruppe af  

 deltagerstater samarbejde i overensstemmelse med bestemmelserne enten i dette  

 kapitels paragraf 2 eller paragraf 3.
 2.
(A) Medlemmerne i en gruppe af deltagerstater skal have ret til at  

 genfordele deres aktive kvoter blandt sig selv for det indeværende år,  

 samtidig med at de beholder deres individuelle passive kvoter.
Meddelelse om  

 en sådan genfordeling skal straks gives til alle andre berørte  

 deltagerstater.
(B) En observationsflyvning skal tælle som lige så mange  

 observationsflyvninger mod den individuelle og samlede aktive kvote for den  

 observerende part, som svarer til antallet af overfløjne observerede parter,  

 der tilhører gruppen.
Det skal tælle som en observationsflyvning mod den  

 samlede passive kvote for hver observeret part.
 (C) Hver deltagerstat - i forhold til hvilken en eller flere medlemmer af  

 en gruppe af deltagerstater har aktive kvoter - skal have ret til at  

 gennemføre 50% flere observationsflyvninger rundet op til det nærmeste hele  

 tal over territoriet tilhørende ethvert medlem af denne gruppe end dens  

 individuelle aktive kvote med hensyn til dette medlem af gruppen eller to  

 overflyvninger, hvis den ikke har nogen aktive kvoter i forhold til dette  

 medlem af gruppen.
 (D) I tilfælde af udøvelse af denne ret skal den berørte deltagerstat  

 reducere sin aktive kvote med hensyn til de øvrige medlemmer af denne gruppe  

 på en sådan måde, at det samlede antal observationsflyvninger, som den  

 gennemfører over deres territorier, ikke skal overstige summen af de  

 individuelle aktive kvoter, som den deltagerstat er i besiddelse af med  

 hensyn til alle medlemmerne af gruppen i det indeværende år.
(E) De maksimale flyvedistancer for observationsflyvninger over hvert  

 gruppemedlems territorium skal gælde.
I tilfælde af en observationsflyvnings  

 gennemførelse over flere medlemmers territorier skal alle sensorerne slukkes  

 efter afslutning af den maksimale flyvedistance for et medlem og indtil  

 observationsflyet når det punkt over territoriet hos det næste medlem af  

 gruppen af deltagerstater, hvor observationsflyvningen er planlagt påbegyndt.  

 For sådanne efterfølgende observationsflyvninger skal gælde den maksimale  

 flyvedistance, der er gældende for den Open Skies-flyveplads, der ligger  

 nærmest dette punkt.
 3.
 (A) En gruppe af deltagerstater skal efter ønske have ret til en fælles,  

 samlet passiv kvote, som skal tildeles den, og en fælles, individuel og  

 samlet aktiv kvote, som skal fordeles med hensyn til den.
(B) I et sådant tilfælde udgør den samlede passive kvote det samlede antal  

 af observationsflyvninger, som gruppen af deltagerstater hvert år er  

 forpligtet til at acceptere.
Den samlede aktive kvote er lig med summen af  

 antallet af observationsflyvninger, som gruppen af deltagerstater har ret til  

 at gennemføre hvert år.
Gruppens samlede aktive kvote skal ikke overstige  

 dens samlede passive kvote.
 (C) En observationsflyvning, der er et resultat af en gruppe af  

 deltagerstaters samlede aktive kvote, skal gennemføres på vegne af gruppen.
 (D) Observationsflyvninger, som en gruppe af deltagerstater er forpligtet  

 til at acceptere, kan gennemføres over en eller flere af dens medlemmers  

 territorier.
 (E) De maksimale flyvedistancer for hver gruppe af deltagerstater skal  

 fastlægges i medfør af bilag A, kapitel III, og Open Skies-flyvepladser skal  

 udpeges i medfør af denne Traktats bilag E.
 4. I overensstemmelse med de generelle principper, der er fastsat i  

 artikel X, paragraf 3, kan enhver tredje deltagerstat, der finder, at dens  

 rettigheder ifølge bestemmelserne i denne artikels kapitel 1, paragraf 3, er  

 urimeligt begrænset ved en gruppe af deltagerstaters virksomhed, rejse  

 spørgsmålet i Open Skies-konsultationskommissionen.
 5. Gruppen af deltagerstater skal sikre indførelsen af procedurer, der  

 tillader gennemførelsen af observationsflyvninger over dens medlemmers  

 territorier under en enkelt mission, herunder om nødvendigt ved optankning.  

 Såfremt en gruppe af deltagerstater er etableret i medfør af dette kapitels  

 paragraf 3, skal sådanne observationsflyvninger ikke overskride den maksimale  

 flyvedistance, der gælder for den Open Skies-flyveplads, hvorfra  

 observationsflyvningen påbegyndes.
 6. Tidligst seks måneder efter notifikation om beslutningen er blevet  

 givet til alle andre deltagerstater:
(A) kan en gruppe af deltagerstater, som er dannet ifølge bestemmelserne i  

 dette kapitels paragraf 2, transformeres til en gruppe af deltagerstater  

 ifølge bestemmelserne i dette kapitels paragraf 3; (B) kan en gruppe af deltagerstater, som er dannet ifølge bestemmelserne i  

 dette kapitels paragraf 3, transformeres til en gruppe af deltagerstater  

 ifølge bestemmelserne i dette kapitels paragraf 2; (C) kan en deltagerstat trække sig ud af en gruppe af deltagerstater;  

 eller (D) kan en gruppe af deltagerstater optage yderligere deltagerstater, som  

 er i besiddelse af kvoter.
7. Efter Traktatens ikrafttræden skal ændringer i tildelingen eller  

 fordelingen af kvoter, som er et resultat af etablering af, eller optagelse  

 i, eller tilbagetrækning fra en gruppe af deltagerstater i medfør af dette  

 kapitels paragraf 3, have virkning fra og med den 1. januar, der følger efter  

 den første årlige gennemgang i Open Skies-konsultationskommissionen, som  

 gennemføres ved udløbet af en seksmåneders notifikationsperiode.
Når det er  

 nødvendigt, skal nye Open Skies-flyvepladser udpeges og maksimale  

 flyvedistancer fastlægges i overensstemmelse hermed.
ARTIKEL IV Sensorer 1. Bortset fra det, som følger af denne artikels paragraf 3, skal  

 observationsfly udelukkende udstyres med sensorer fra følgende kategorier:
(A) optiske panoramiske- og stillbilledkameraer; (B) videokameraer med sandtidsprocessor; (C) infrarød linieskanderende apparatur; og (D) radar med sideværtsrettet syntetisk antenneapertur.
 2. Med det formål at gennemføre observationsflyvninger har en deltagerstat  

 ret til at anvende enhver af de sensorer, der er angivet i paragraf 1 ovenfor  

 under forudsætning af, at sådanne sensorer er kommercielt tilgængelige for  

 alle deltagerstater, og under iagttagelse af følgende begrænsninger:
(A) for så vidt angår optiske panoramiske- og stillbilledkameraer, en  

 opløsningsevne, der ikke er bedre end 30 centimeter ved den i  

 overensstemmelse med bilag D, underbilag, 1 fastlagte minimumshøjde over  

 jorden, og som opnås ved anvendelse af højst et panoramisk kamera, et  

 vertikalt installeret stillbilledkamera, og to skråt installerede  

 stillbilledkameraer - et på hver side af flyet -hvilket muliggør en dækning,  

 der ikke behøver at være kontinuerlig, på op til 50 kilometer af  

 jordoverfladen på hver side af flyets kurslinie; (B) for så vidt angår videokameraer, en opløsningsevne fastlagt i  

 overensstemmelse med bilag D, underbilag 1, der ikke er bedre end 30  

 centimeter; (C) for så vidt angår infrarød linieskanderende apparatur, en  

 opløsningsevne, der ikke er bedre end 50 centimeter ved den i  

 overensstemmelse med bilag D, underbilag 1, fastlagte minimumshøjde over  

 jorden, og som opnås ved anvendelse af et enkelt apparat; og (D) for så vidt angår radar med sideværtsrettet syntetisk antenneapertur,  

 en opløsningsevne, der ikke er bedre end tre meter beregnet efter  

 impulsreflektionsmetoden - hvilket ved anvendelse af objektseperationsmetoden  

 svarer til evnen til på et radarbillede at skelne to hjørnereflektorer fra  

 hinanden, hvis midtpunkter er mindst fem meter adskilt - i en  

 kortlægningsbredde på højst 25 kilometer, og som opnås ved anvendelse af en  

 enkelt radarenhed, som kan indsættes på den ene eller den anden side af  

 flyet, dog ikke på begge sider samtidigt.
 3. Open Skies-konsultationskommissionen skal i medfør af denne Traktats  

 artikel X behandle spørgsmål om indførelse af yderligere kategorier og  

 forbedringer af ydeevnen for de eksisterende kategorier af sensorer, som er  

 fastlagt i denne artikel.
4. Alle sensorer skal udstyres med objektivdæksler eller andre  

 anordninger, som forhindrer anvendelsen af sensorerne for derved at  

 umuliggøre indsamling af data under transitflyvninger, eller flyvninger til  

 indrejsepunkter eller fra udrejsepunkter over den observerede parts  

 territorium.
Sådanne dæksler eller andre sådanne anordninger skal kun kunne  

 fjernes eller betjenes uden for observationsflyet.
5. Udstyr, som er i stand til at påføre oplysninger på data, der er  

 indsamlet af sensorer, i overensstemmelse med bilag B, kapitel II, skal være  

 tilladt om bord i observationsfly.
Den deltagerstat, som stiller et  

 observationsfly til rådighed for observationsflyvningen, skal føre de  

 oplysninger, som er foreskrevet i denne Traktats bilag B, kapitel II, på de  

 data, der er indsamlet af sensorerne.
 6. Udstyr med sandtidsprocessor, skal være tilladt om bord i  

 observationsfly med henblik på overvågning af sensorernes funktionering og  

 betjening under en observationsflyvning.
 7. Indsamling, bearbejdning, retransmission og optagelse af elektroniske  

 signaler fra elektromagnetiske bølger er forbudt om bord i et  

 observationsfly, og udstyr til sådan virksomhed skal ikke forefindes om bord  

 i observationsfly med undtagelse af det, som er nødvendigt i forbindelse med  

 betjeningen af de aftalte sensorer eller betjeningen af observationsflyet  

 eller, som er foreskrevet i denne artikels paragraf 5 og 6.
 8. Såfremt observationsflyet er stillet til rådighed af den observerende  

 part, skal den observerende part have ret til at anvende et observationsfly,  

 som er udstyret med sensorer fra hver sensorkategori inden for de ydeevner,  

 der er angivet i denne artikels paragraf 2.
9. Såfremt det observationsfly, som anvendes til en observationsflyvning,  

 er stillet til rådighed af den observerede part, skal den observerede part  

 under iagttagelse af artikel XVIII, kapitel II, være forpligtet til at stille  

 et observationsfly til rådighed, som er udstyret med sensorer fra hver af de  

 sensorkategorier, der er angivet i denne artikels paragraf 1, med de  

 maksimale ydeevner og i det antal, der er angivet i denne artikels paragraf  

 2, medmindre andet er aftalt mellem den observerende part og den observerede  

 part.
Sættet og konfigurationen af sådanne sensorer skal være installeret på  

 en måde, som tillader den i denne artikels paragraf 2 foreskrevne dækning af  

 jordoverfladen.
Såfremt observationsflyet er stillet til rådighed af den  

 observerede part, skal denne stille en sideværtsrettet syntetisk radar til  

 rådighed med en opløsningsevne, der ikke er dårligere end seks meter bestemt  

 efter objektseperationsmetoden.
 10. Når et fly udpeges som observationsfly i medfør af denne Traktats  

 artikel V, skal hver deltagerstat stille de i denne Traktats bilag B  

 foreskrevne tekniske oplysninger om hver sensor, som er installeret om bord i  

 et sådant fly, til rådighed for alle andre deltagerstater.
11. Hver deltagerstat skal have ret til at deltage i certifikationen af de  

 sensorer, som er installeret om bord i observationsfly, i overensstemmelse  

 med bestemmelserne i bilag D.
Intet observationsfly af en bestemt type skal  

 anvendes til observationsflyvninger, før denne type observationsfly og dets  

 sensorer er blevet certificeret i overensstemmelse med bestemmelserne i denne  

 Traktats bilag D.
12. Efter meddelelse 90 dage i forvejen til alle andre deltagerstater og  

 under iagttagelse af bestemmelserne i denne Traktats bilag D skal en  

 deltagerstat, der udpeger et fly som observationsfly, have ret til at fjerne,  

 udskifte eller tilføje sensorer eller rette de tekniske oplysninger, som  

 deltagerstaten har stillet til rådighed i overensstemmelse med bestemmelserne  

 i denne artikels paragraf 10 og denne Traktats bilag B.
Udskiftning og  

 tilføjede sensorer skal være genstand for certifikation i overensstemmelse  

 med bestemmelserne i denne Traktats bilag D, forud for deres anvendelse under  

 en observationsflyvning.
13. Når en deltagerstat eller gruppe af deltagerstater på grundlag af  

 erfaringer i forbindelse med anvendelse af et bestemt observationsfly er af  

 den opfattelse, at en sensor eller dens tilknyttede udstyr ikke stemmer  

 overens med den sensor eller det udstyr, som er certificeret i  

 overensstemmelse med bestemmelserne i bilag D, skal de interesserede  

 deltagerstater meddele deres iagttagelse til alle andre deltagerstater.
Den  

 deltagerstat, som har udpeget flyet:
(A) skal tage de nødvendige skridt for at sikre, at sensoren eller dens  

 tilknyttede udstyr, som er installeret om bord i observationsflyet, stemmer  

 overens med den sensor eller det udstyr, som er certificeret i  

 overensstemmelse med bestemmelserne i bilag D, herunder, om nødvendigt, ved  

 reparation, justering eller udskiftning af den bestemte sensor eller dens  

 tilknyttede udstyr; og (B) deltagerstaten skal - efter anmodning fra en interesseret deltagerstat  

 i overensstemmelse med bestemmelserne i bilag F - bevise, at sensoren eller  

 dens tilknyttede udstyr, som er installeret om bord i observationsflyet,  

 stemmer overens med den sensor eller det udstyr, som er certificeret i  

 overensstemmelse med bestemmelserne i bilag D.
Dette skal ske ved hjælp af en  

 demonstrationsflyvning, der skal gennemføres i forbindelse med den næste  

 anvendelse af føromtalte observationsfly.
Andre deltagerstater, som rejser  

 spørgsmål vedrørende en sensor og dens tilknyttede udstyr, skal have ret til  

 at sende personel til at deltage i en sådan demonstrationsflyvning.
 14. Når deltagerstaterne efter gennemførelse af de skridt, der er henvist  

 til i denne artikels paragraf 13, vedbliver med at være usikre på, om en  

 sensor eller dens tilknyttede udstyr, som er installeret om bord i et  

 observationsfly, stemmer overens med den sensor eller det udstyr, der er  

 certificeret i overensstemmelse med bestemmelserne i bilag D, kan sagen  

 henvises til Open Skies-konsultationskommissionen.
ARTIKEL V Udpegning af fly 1. Hver deltagerstat skal have ret til som observationsfly at udpege en  

 eller flere typer eller modeller af fly, som er registreret af en  

 deltagerstats relevante myndigheder.
 2. Hver deltagerstat skal have ret til at udpege typer og modeller af fly  

 som observationsfly, eller tilføje nye typer eller modeller til dem, som  

 tidligere er blevet udpeget af deltagerstaten under forudsætning af, at den  

 30 dage i forvejen giver meddelelse herom til alle andre deltagerstater.  

 Meddelelsen om udpegning af en type eller model af et fly skal indeholde de  

 oplysninger, der er angivet i denne Traktats bilag C.
 3. Hver deltagerstat skal have ret til at slette typer eller modeller af  

 fly, som tidligere er blevet udpeget af deltagerstaten under forudsætning af,  

 at den 90 dage i forvejen giver meddelelse herom til alle andre  

 deltagerstater.
 4. Der stilles kun krav om, at eet eksemplar af en bestemt type eller  

 model af et fly med et identisk sæt af tilhørende sensorer skal tilbydes til  

 certifikation i overensstemmelse med bestemmelserne i denne Traktats bilag D.
 5. Hvert observationsfly skal være i stand til at medtage flybesætningen  

 og det personel, som er angivet i artikel VI, kapitel III.
ARTIKEL VI Valg af observationsfly, generelle bestemmelser for gennemførelse af  

 observationsflyvninger og krav i forbindelse med missionsplanlægning Kapitel I Valg af observationsfly og generelle bestemmelser for gennemførelse af  

 observationsflyvninger 1. Observationsflyvninger skal gennemføres ved anvendelse af  

 observationsfly, som er blevet udpeget af en deltagerstat i medfør af artikel  

 V.
Medmindre den observerede part udnytter sin ret til at stille et  

 observationsfly til rådighed, som den selv har udpeget, skal den observerende  

 part have ret til at stille observationsflyet til rådighed.
Når den  

 observerende part stiller observationsflyet til rådighed, skal den have ret  

 til at stille et fly til rådighed, som den selv har udpeget, eller et fly,  

 som er udpeget af en anden deltagerstat.
Når den observerede part stiller  

 observationsflyet til rådighed, skal den observerende part have ret til at få  

 stillet et fly til rådighed, der er i stand til uden optankning, herunder med  

 nødvendige tankreserver, mindst at flyve en distance, som svarer til  

 halvdelen af den flyvedistance, som er blevet meddelt i overensstemmelse med  

 dette kapitels paragraf 5, litra (G).
2. I medfør af dette kapitels paragraf 1 skal hver deltagerstat til  

 observationsflyvninger have ret til at anvende et observationsfly, som er  

 udpeget af en anden deltagerstat.
Ordninger vedrørende brug af sådanne fly  

 skal udarbejdes af de berørte deltagerstater med henblik på at åbne mulighed  

 for aktiv deltagelse i Open Skies-regimet.
3. Deltagerstater, som har ret til at gennemføre observationsflyvninger,  

 kan koordinere deres planer for gennemførelse af observationsflyvninger i  

 overensstemmelse med denne Traktats bilag H.
Ingen deltagerstat skal være  

 forpligtet til at acceptere mere end een observationsflyvning på samme tid i  

 den 96-timers-periode, som er angivet i dette kapitels paragraf 9, medmindre  

 denne deltagerstat har anmodet om en demonstrationsflyvning i medfør af denne  

 Traktats bilag F.
I dette tilfælde skal den observerede part være forpligtet  

 til at acceptere en overlapning af observationsflyvninger på op til 24 timer.  

 Hver deltagerstat, over hvis territorium der skal gennemføres  

 observationsflyvninger, skal - efter at have modtaget meddelelse om  

 resultatet af koordinationen af planer for gennemførelsen af  

 observationsflyvninger - give meddelelse med hensyn til hver enkelt  

 observationsflyvning til alle andre deltagerstater i overensstemmelse med  

 bestemmelserne i bilag H om, hvorvidt den vil udnytte sin ret til at stille  

 sit eget observationsfly til rådighed.
 4. Inden for 90 dage efter Traktatens undertegnelse skal hver deltagerstat  

 give meddelelse til alle andre deltagerstater:
(A) om det stående diplomatiske clearingnummer for Open  

 Skies-observationsflyvninger, for transportflys flyvninger og for  

 transitflyvninger, og (B) om hvilket eller hvilke af de sprog, som benyttes i Open  

 Skies-konsultationskommissionen, og som er angivet i denne Traktats bilag L,  

 kapitel I, paragraf 7, der skal anvendes af personel i forbindelse med alle  

 aktiviteter i sammenhæng med gennemførelse af observationsflyvninger over  

 dens territorium, og anvendes ved udarbejdelse af missionsplanen og  

 missionsrapporten.
Undtaget herfra er det sprog, som er anbefalet i bilag X  

 til Konventionen om International Civil Luftfart, 2. udgave, paragraf  

 5.2.1.1.2.
5. Den observerende part skal notificere den observerede part om dens  

 hensigt om at gennemføre en observationsflyvning senest 72 timer forud for  

 det forventede ankomsttidspunkt for den observerende part til den observerede  

 parts indrejsepunkt.
Deltagerstater, som afgiver sådanne notifikationer, skal  

 gøre, hvad der står i deres magt, for at undgå at lade den minimale  

 prænotifikationsperiode påbegynde i løbet af weekender.
Sådanne  

 notifikationer skal omfatte:
(A) det ønskede indrejsepunkt og, såfremt det er aktuelt, den Open  

 Skies-flyveplads, hvorfra observationsflyvningen skal påbegyndes, (B) datoen og det forventede ankomsttidspunkt for den observerende part  

 til indrejsepunktet og datoen og det forventede afrejsetidspunkt for flyet  

 fra indrejsepunktet til Open Skies-flyvepladsen, og såfremt det er aktuelt,  

 med angivelse af specifikke behov for logi, (C) den lokalitet, som er angivet i bilag E, underbilag 1, hvor inspektion  

 forud for observationsflyvningen ønskes gennemført, og dato og starttidspunkt  

 for en sådan inspektion forud for observationsflyvningen i overensstemmelse  

 med bestemmelserne i bilag F, (D) transportmidlet og, såfremt det er aktuelt, type og model på det  

 transportfly, der anvendes til indrejsepunktet i de tilfælde, hvor  

 observationsflyet, der skal anvendes til observationsflyvningen, er stillet  

 til rådighed af den observerede part, (E) det diplomatiske clearingnummer for observationsflyvningen eller for  

 flyvningen med det transportfly, der anvendes til at transportere personel  

 ind på og ud fra den observerede parts territorium med henblik på at  

 gennemføre en observationsflyvning, (F) identifikationen af observationsflyet som angivet i bilag C, (G) den omtrentlige observationsflyvningsdistance, og (H) personellets navne, køn, fødselsdato, fødested, pasnummer og den  

 udstedende deltagerstat, samt personellets funktion.
6. Den observerede part, som er blevet notificeret i medfør af dette  

 kapitels paragraf 5, skal inden for 24 timer bekræfte modtagelse af  

 notifikationen.
Når den observerede part udnytter sin ret til at stille  

 observationsfly til rådighed, skal bekræftelsen indeholde de oplysninger om  

 observationsflyet, der er angivet i dette kapitels paragraf 5, litra (F). Den  

 observerende part skal have tilladelse til at ankomme til indrejsepunktet på  

 det forventede ankomsttidspunkt, som er notificeret i overensstemmelse med  

 dette kapitels paragraf 5. Det forventede tidspunkt for flyets afgang fra  

 indrejsepunktet til Open Skies-flyvepladsen, hvor observationsflyvningen skal  

 påbegyndes, og lokaliteten, datoen og starttidspunktet for inspektion forud  

 for observationsflyvningen, skal være genstand for bekræftelse af den  

 observerede part.
 7. Den observerende parts personel kan omfatte personel, som er udpeget af  

 andre deltagerstater i medfør af artikel XIII.
 8. Den observerende part skal samtidig med, at den notificerer den  

 observerede part i overensstemmelse med dette kapitels paragraf 5, notificere  

 alle andre deltagerstater om dens hensigt til at gennemføre en  

 observationsflyvning.
9. Perioden fra det forventede ankomsttidspunkt til indrejsepunktet og til  

 afslutningen af observationsflyvningen skal ikke være længere end 96 timer,  

 medmindre andet er aftalt.
Når den observerede part anmoder om en  

 demonstrationsflyvning i medfør af denne Traktats bilag F, skal den forlænge  

 96-timers-perioden i medfør af bilag F, kapitel III, paragraf 4, såfremt  

 yderligere tid er nødvendig for den observerede part til ubegrænset at  

 gennemføre missionsplanen.
 10. Efter observationsflyets ankomst til indrejsepunktet skal den  

 observerede part inspicere sensorobjektivernes dæksler og andre anordninger,  

 som forhindrer anvendelse af sensorerne med henblik på at bekræfte, at de er  

 korrekt placeret i henhold til bilag E, medmindre andet er aftalt mellem alle  

 involverede deltagerstater.
 11. Når observationsflyet er stillet til rådighed af den observerende  

 part, skal den observerede part efter observationsflyets ankomst til  

 indrejsepunktet eller til den Open Skies-flyveplads, hvorfra  

 observationsflyvningen skal påbegyndes, have ret til at gennemføre en  

 inspektion forud for observationsflyvningen i henhold til bilag F, kapitel I.  

 Når et observationsfly i overensstemmelse med dette kapitels paragraf 1 er  

 stillet til rådighed af den observerede part, skal den observerende part have  

 ret til at gennemføre en inspektion forud for observationsflyvningen af  

 sensorerne i henhold til bilag F, kapitel 2. Sådanne inspektioner skal  

 afsluttes senest 4 timer før den i flyveplanen planlagte påbegyndelse af  

 observationsflyvningen, medmindre andet er aftalt.
 12. Den observerende part skal sikre, at dens flybesætning omfatter mindst  

 en person, som er i besiddelse af de nødvendige sproglige evner til at  

 kommunikere frit med den observerede parts personel og med dens  

 lufttrafikkontrolmyndigheder på det eller de sprog, som er notificeret af den  

 observerede part i overensstemmelse med dette kapitels paragraf 4.
13. Den observerede part skal stille seneste vejrudsigt og information om  

 flynavigation og om flyvesikkerhed, herunder »Notices to Airmen«  

 (NOTAMs) til rådighed for flybesætningen ved dennes ankomst til  

 indrejsepunktet eller til den Open Skies-flyveplads, hvorfra  

 observationsflyvningen skal påbegyndes.
Opdateringer af dette  

 informationsmateriale skal stilles til rådighed på forespørgsel.  

 Instrumentprocedurer og information om alternative flyvepladser langs med  

 flyveruten skal stilles til rådighed efter godkendelse af missionsplanen i  

 overensstemmelse med kravene i denne artikels kapitel 2.
14. Under gennemførelsen af observationsflyvninger i medfør af denne  

 Traktat skal observationsfly betjenes i overensstemmelse med bestemmelserne i  

 denne Traktat og i overensstemmelse med den godkendte flyveplan.
Uden  

 præjudice for bestemmelserne i denne artikels kapitel II, paragraf 2, skal  

 observationsflyvninger også gennemføres i overensstemmelse med:
(A) offentliggjorte ICAO standarder og anbefalede fremgangsmåder, og (B) offentliggjorte nationale lufttrafikkontrolregler, procedurer og  

 retningslinier om flyvesikkerhed for den deltagerstat, hvis territorium  

 bliver overfløjet.
15. Observationsflyvninger skal have prioritet frem for al almindelig  

 flytrafik.
Den observerede part skal sikre, at dens  

 lufttrafikkontrolmyndigheder letter gennemførelsen af observationsflyvninger  

 i overensstemmelse med denne Traktat.
 16. Om bord i flyet skal luftfartøjschefen være den eneste autoritet, hvad  

 angår gennemførelse af flyvningen og for overholdelse af flyveplanen.
 17. Den observerede part skal stille følgende til rådighed:
(A) et kalibreringsmål, som er passende til bekræftelse af sensorernes  

 kapacitet i overensstemmelse med de fremgangsmåder, som er fastlagt i denne  

 Traktats bilag D, kapitel III, med henblik på overflyvning under  

 demonstrationsflyvningen eller observationsflyvningen efter anmodning fra den  

 ene eller anden part.
Dette skal ske for hver sensor, som skal anvendes under  

 observationsflyvningen.
Kalibreringsmålet skal placeres i umiddelbar nærhed  

 af den flyveplads, hvor inspektion før observationsflyvningen bliver  

 gennemført i henhold til denne Traktats bilag F, (B) sædvanligt kommercielt flybrændstof og service til observationsflyet  

 eller transportflyet ved indrejsepunktet, ved Open Skies-flyvepladsen, ved  

 enhver optankningsflyveplads og ved det udrejsepunkt, som er angivet i  

 flyveplanen i overensstemmelse med de angivelser, som er offentliggjort om  

 den udpegede flyveplads, (C) måltider og logi for den observerede parts personel, og (D) yderligere af den observerende part begæret service, som kan aftales  

 mellem den observerende part og den observerede part med henblik på at lette  

 gennemførelsen af observationsflyvninger.
 18. Alle udgifter, der udspringer af gennemførelse af en  

 observationsflyvning, herunder udgifter til optagemediet og til fremkaldelse  

 af data indsamlet af sensorer, skal refunderes i overensstemmelse med denne  

 Traktats bilag L, kapitel I, paragraf 9.
 19. Forud for observationsflyets afgang fra udrejsepunktet skal den  

 observerede part bekræfte, at dækslerne for sensorobjektiverne eller andre  

 anordninger, som hindrer brugen af sensorer, er installeret i korrekt  

 position i henhold til denne Traktats bilag E.
20. Medmindre andet er aftalt, skal den observerende part forlade  

 udrejsepunktet inden for 24 timer efter afslutningen af  

 observationsflyvningen, såfremt vejrsituationen og observationsflyets eller  

 transportflyets flyvedygtighed tillader det.
Hvis det ikke er tilfældet, skal  

 flyvningen påbegyndes så hurtigt, som det er praktisk muligt.
21. Den observerende part skal sammenskrive en missionsrapport om  

 observationsflyvningen ved anvendelse af det korrekte format, som udarbejdes  

 af Open Skies-konsultationskommissionen.
Missionsrapporten skal indeholde  

 relevante data om dato og tidspunkt for observationsflyvningen, dens rute og  

 profil, vejrforhold, tid og sted for hver sensors observationsperiode, det  

 omtrentlige antal af data indsamlet af sensorer og resultatet af inspektionen  

 af dæksler for sensorobjektiver eller andre anordninger, der hindrer  

 anvendelsen af sensorer i overensstemmelse med artikel VII og bilag E.  

 Missionsrapporten skal underskrives af den observerende part og den  

 observerede part ved udrejsepunktet og skal af den observerende part stilles  

 til rådighed for alle andre deltagerstater inden for syv dage efter den  

 observerende parts afrejse fra udrejsepunktet.
Kapitel II Krav ved missionsplanlægning 1. Medmindre andet er aftalt, skal den observerende part efter ankomsten  

 til Open Skies-flyvepladsen fremlægge en missionsplan for den observerede  

 part for den foreslåede observationsflyvning, som opfylder kravene i dette  

 kapitels paragraf 2 og 4.
2. Missionsplanen kan bestemme en observationsflyvning, som tillader  

 observation af et hvilket som helst punkt på hele den observerede parts  

 territorium, herunder områder, som er udpeget af den observerede part som  

 risikoområder i den kilde, der er angivet i bilag I.
Observationsflyets  

 flyverute skal tillades at komme op til, men ikke tættere end 10 km på en  

 grænse til en tilstødende stat, som ikke er en deltagerstat.
3. Missionsplanen kan bestemme, at den Open Skies-flyveplads, hvor  

 observationsflyvningen skal afsluttes, såvel som udrejsepunktet, kan være en  

 anden end den Open Skies-flyveplads, hvorfra observationsflyvningen  

 påbegyndes eller indrejsepunktet.
Såfremt det er aktuelt, skal missionsplanen  

 angive begyndelsestidspunktet for observationsflyvningen, den ønskede tid og  

 stedet for optankningsstop eller hvileperioder og tidspunktet for  

 fortsættelse af observationsflyvningen efter et optankningsstop eller en  

 hvileperiode inden for den 96-timers-periode, som er angivet i denne artikels  

 kapitel I, paragraf 9.
 4. Missionsplanen skal indeholde alle de oplysninger, som er nødvendige  

 for at registrere flyveplanen, og skal bestemme, at:
(A) observationsflyvningen ikke er længere end den relevante maksimale  

 flyvedistance, som er fastlagt i bilag A, kapitel I, (B) observationsflyvningens rute og profil skal tilfredsstille  

 observationsflyvningens sikkerhedsbetingelser i overensstemmelse med ICAO  

 standarder og anbefalede fremgangsmåder, og under hensyntagen til  

 eksisterende forskelle i nationale flyvebestemmelser.
Dette skal ske uden  

 præjudice for bestemmelserne i dette kapitels paragraf 2, (C) missionsplanen tager hensyn til de i overensstemmelse med bilag I  

 givne oplysninger om risikoområder, (D) observationsflyets højde over jordoverfladen ikke tillader den  

 observerende part at overskride de begrænsninger for opløsningsevne for hver  

 sensor, som er fastlagt i artikel 4, paragraf 2, (E) det forventede tidspunkt for påbegyndelse af observationsflyvningen  

 skal være mindst 24 timer efter fremlæggelse af missionsplanen, medmindre  

 andet er aftalt, (F) observationsflyet flyver en direkte rute mellem koordinaterne eller de  

 navigationspunkter, som er udpeget i missionsplanen i den oplyste sekvens, og  

 at (G) flyveruten ikke gennemskærer sig selv på det samme punkt mere end en  

 gang, medmindre andet er aftalt, samt at observationsflyet ikke cirkler rundt  

 om et enkelt punkt, medmindre andet er aftalt.
Bestemmelserne i denne  

 underparagraf gælder ikke med hensyn til observationsflyets start,  

 overflyvning af kalibreringsmål eller landing.
 5. Når missionsplanen, som er registreret af den observerende part,  

 bestemmer flyvninger gennem risikoområder, skal den observerede part:
(A) angive risikoen for observationsflyet, (B) lette gennemførelsen af observationsflyvningen ved koordination eller  

 undertrykkelse af den aktivitet, som er angivet i medfør af denne paragrafs  

 litra (A) eller (C) foreslå en alternativ flyvehøjde, rute eller tid.
6. Senest fire timer efter afgivelse af missionsplanen skal den  

 observerede part acceptere missionsplanen eller foreslå ændringer til den i  

 overensstemmelse med artikel VIII, kapitel I, paragraf 4, og dette kapitels  

 paragraf 5. Sådanne ændringer skal ikke udelukke observation af et hvilket  

 som helst punkt på hele den observerede parts territorium, herunder områder,  

 som af den observerede part er udpeget som risikoområder i den kilde, som er  

 angivet i denne Traktats bilag I.
Efter at enighed er opnået, skal  

 missionsplanen underskrives af den observerende part og den observerede part.  

 Såfremt parterne ikke opnår enighed om missionsplanen inden for otte timer  

 efter afgivelse af den oprindelige missionsplan, skal den observerende part  

 have ret til at træde tilbage fra gennemførelsen af observationsflyvningen i  

 overensstemmelse med bestemmelserne i denne Traktats artikel VIII.
 7. Hvis den planlagte rute for observationsflyvningen nærmer sig grænsen  

 til andre deltagerstater eller andre stater, kan den observerede stat  

 notificere denne stat eller disse stater om observationsflyvningens  

 forventede rute, dato og tid.
8. På grundlag af den aftalte missionsplan skal den deltagerstat, som  

 stiller observationsflyet til rådighed, i koordination med den anden  

 deltagerstat straks registrere flyveplanen.
Den skal have det samme indhold,  

 som er angivet i bilag II til Konventionen om International Civil Luftfart.  

 Flyveplanen skal være udfærdiget i det format, der er angivet ved  

 ICAO-dokument nr. 4444-RAC/501/12 »for fly og lufttrafiktjenester«,  

 som revideret eller ændret.
Kapitel III Specielle bestemmelser 1. Når observationsflyet er stillet til rådighed af den observerende part,  

 skal den observerede part ud over en flyvekontrollant for hver  

 sensorkontrolstation om bord i observationsflyet have ret til at have to  

 flyvekontrollanter og en tolk om bord i observationsflyet, medmindre andet er  

 aftalt.
Flyvekontrollanter og tolke skal have de rettigheder og pålægges de  

 forpligtelser, som er angivet i denne Traktats bilag G.
 2. Uanset bestemmelserne i dette kapitels paragraf 1 skal en observerende  

 part, medmindre andet er aftalt, kun være forpligtet til at acceptere to  

 flyvekontrollanter og en tolk om bord i observationsflyet i tilfælde af, at  

 den observerende part anvender et observationsfly, som har en maksimal  

 bruttostartvægt på højst 35.000 kg for en observationsflyvedistance på højst  

 1.500 km som notificeret i overensstemmelse med denne artikels kapitel I,  

 paragraf 5, litra (G).
3. Når observationsflyet er stillet til rådighed af den observerede part,  

 skal den observerede part tillade den observerende parts personel at rejse  

 til den observerede parts indrejsepunkt på den hurtigst mulige måde.
Den  

 observerende parts personel kan foretrække at rejse til indrejsepunktet ved  

 anvendelse af land-, sø- eller lufttransport, herunder transport med et fly,  

 der er ejet af en hvilken som helst deltagerstat.
Procedurer for sådanne  

 rejser er fastsat i denne Traktats bilag E.
4. Når observationsflyet er stillet til rådighed af den observerede part,  

 skal den observerende part ud over en flyverepræsentant for hver  

 sensorkontrolstation om bord i flyet have ret til at have to  

 flyverepræsentanter og en tolk om bord i observationsflyet, medmindre andet  

 er aftalt.
Flyverepræsentanter og tolke skal have de rettigheder og pålægges  

 de forpligtelser, som er fastsat i denne Traktats bilag G.
5. Når den observerende deltagerstat stiller et observationsfly til  

 rådighed, der er udpeget af en anden deltagerstat end den observerende part  

 eller observerede part, skal den observerende part ud over en repræsentant  

 for hver sensorkontrolstation på flyet have ret til at have to repræsentanter  

 og en tolk om bord i observationsflyet, medmindre andet er aftalt.
I dette  

 tilfælde skal bestemmelserne om flyvekontrollanter, som er fastsat i dette  

 kapitels paragraf 1, også gælde.
Repræsentanter og tolke skal have de  

 rettigheder og pålægges de forpligtelser, som er fastsat i denne Traktats  

 bilag G.
ARTIKEL VII Transitflyvninger 1. Transitflyvninger, som gennemføres af en observerende part til og fra  

 en observeret parts territorium til denne Traktats formål, skal hidrøre fra  

 den observerende parts eller fra en anden deltagerstats territorium.
2. Hver deltagerstat skal acceptere transitflyvninger.
Sådanne  

 transitflyvninger skal gennemføres langs med internationalt anerkendte  

 »Air Traffic Service« (ATS) ruter, medmindre andet er aftalt mellem  

 de involverede deltagerstater, og i overensstemmelse med anvisninger fra  

 nationale lufttrafikkontrol-myndigheder fra hver deltagerstat, hvis luftrum  

 transiteres.
Den observerende part skal notificere hver deltagerstat, hvis  

 luftrum vil blive transiteret, på samme tidspunkt som den notificerer den  

 observerede part i overensstemmelse med artikel VI.
3. Betjening af sensorer om bord i et observationsfly under  

 transitflyvninger er forbudt.
Såfremt et observationsfly under  

 transitflyvningen lander på en deltagerstats territorium, skal denne  

 deltagerstat - efter landingen og før afgangen - inspicere dækslerne på  

 sensorobjektiverne eller andre anordninger, som hindrer betjeningen af  

 optiske sensorer, for at bekræfte, at de er korrekt placeret.
ARTIKEL VIII Forbud, afvigelser fra flyveplaner og nødsituationer Kapitel I Forbud mod observationsflyvninger og ændringer i missionsplaner 1. Den observerede part skal have ret til at forbyde en  

 observationsflyvning, som ikke er i overensstemmelse med denne Traktats  

 bestemmelser.
 2. Den observerede part skal have ret til at forbyde en  

 observationsflyvning forud for dens påbegyndelse, hvis den observerende part  

 ikke ankommer til indrejsepunktet inden for 24 timer efter det forventede  

 ankomsttidspunkt, som er angivet i den notifikation, der er afgivet i  

 overensstemmelse med artikel VI, kapitel 1, paragraf 5, medmindre andet er  

 aftalt mellem de involverede deltagerstater.
3. Når en observeret deltagerstat forbyder en observationsflyvning i  

 medfør af denne artikel eller bilag F, skal den straks angive  

 kendsgerningerne i missionsplanen for forbudet.
Inden for syv dage skal den  

 observerede part gennem diplomatiske kanaler stille en skriftlig redegørelse  

 for dette forbud til rådighed for alle deltagerstater i den missionsrapport,  

 som stilles til rådighed i medfør af artikel VI, kapitel I, paragraf 21. En  

 observationsflyvning, som er blevet forbudt, skal hverken tælle mod den ene  

 eller den anden deltagerstats kvote.
 4. Den observerede part skal have ret til at foreslå ændringer i  

 missionsplaner som følge af enhver af følgende omstændigheder:
(A) vejrforholdene påvirker flyvesikkerheden, (B) forholdene på den Open Skies-flyveplads, som skal anvendes, på  

 alternative flyvepladser eller på genoptankningsflyvepladser forhindrer deres  

 anvendelse, eller (C) missionsplanen er uforenelig med artikel 6, kapitel II, paragraf 2 og  

 4.
5. Når den observerende part er uenig i de foreslåede ændringer i  

 missionsplanen, skal den have ret til at foreslå alternativer til de  

 foreslåede ændringer.
Når enighed om missionsplanen ikke er nået inden for  

 otte timer efter fremlæggelse af den oprindelige missionsplan, og såfremt den  

 observerende part anser ændringerne i missionsplanen for at præjudicere dens  

 rettigheder i kraft af denne Traktat med hensyn til gennemførelsen af  

 observationsflyvningen, skal den observerende part have ret til at afstå fra  

 at gennemføre observationsflyvningen.
Observationsflyvningen skal hverken  

 tælle mod den ene eller den anden deltagerstats kvote.
6. Når den observerende part afstår fra at gennemføre en  

 observationsflyvning i medfør af denne artikel eller bilag F, skal den  

 observerende part straks angive en forklaring på beslutningen i  

 missionsplanen forud for partens afrejse.
Inden for syv dage efter den  

 observerende parts afrejse skal den observerende part gennem diplomatiske  

 kanaler stille en skriftlig redegørelse for denne beslutning til rådighed for  

 alle deltagerstater i den missionsrapport, som stilles til rådighed i medfør  

 af artikel VI, kapitel I, paragraf 21.
Kapitel II Afvigelser fra flyveplanen 1. Afvigelser fra flyveplanen skal være tilladt under  

 observationsflyvningen, hvis den er nødvendiggjort af:
(A) vejrforhold, der påvirker flyvesikkerheden, (B) tekniske vanskeligheder vedrørende observationsflyet, (C) en helbredsmæssig nødsituation for en hvilken som helst person om  

 bord, eller (D) lufttrafikkontrolinstruktioner vedrørende omstændigheder, som skyldes  

 force majeure.
 2. Hertil kommer, at afvigelser skal være tilladt, såfremt vejrforhold  

 forhindrer en effektiv benyttelse af sensorer og infrarød linieskanderende  

 apparatur, forudsat at:
(A) flyvesikkerhedskravene er opfyldt, (B) tilladelse i tilfælde, hvor nationale regler kræver det, er givet af  

 lufttrafikkontrolmyndighederne, og (C) sensorernes ydeevne ikke er bedre end de egenskaber, der er angivet i  

 artikel IV, paragraf 2, medmindre andet er aftalt.
 3. Den observerede part har ret til at forbyde anvendelsen af en bestemt  

 sensor under en afvigelse, som bringer observationsflyet ned under den  

 minimumshøjde over jordoverfladen for anvendelse af denne bestemte sensor i  

 overensstemmelse med den begrænsning på opløsningsevnen, som er angivet i  

 artikel IV, paragraf 2. Såfremt afvigelsen nødvendiggør, at observationsflyet  

 ændrer sin flyverute med mere end 50 km fra den flyverute, der er angivet i  

 flyveplanen, skal den observerede part have ret til at forbyde anvendelsen af  

 alle sensorer, som er installeret om bord i observationsflyet ud over denne  

 50-kilometergrænse.
 4. Den observerende part skal have ret til at afkorte en  

 observationsflyvning under dens udførelse i tilfælde af sensorfunktionsfejl.  

 Luftfartøjschefen skal have ret til at afkorte en observationsflyvning i  

 tilfælde af tekniske vanskeligheder, som har indflydelse på  

 observationsflyets sikkerhed.
 5. Såfremt en afvigelse fra flyveplanen, der er tilladt ifølge dette  

 kapitels paragraf 1, resulterer i en afkortning af observationsflyvningen,  

 eller en afkortning opstår i overensstemmelse med dette kapitels paragraf 4,  

 skal observationsflyvningen tælle mod begge deltagerstaters kvoter, medmindre  

 afkortningen skyldes:
(A) sensorfunktionsfejl om bord i et observationsfly, som er stillet til  

 rådighed af den observerede part, (B) tekniske vanskeligheder vedrørende et observationsfly, som er stillet  

 til rådighed af den observerede part, (C) en helbredsmæssig nødsituation for medlemmer af flybesætningen eller  

 for flyvekontrollanter, eller (D) lufttrafikkontrol-instruktioner vedrørende omstændigheder, som skyldes  

 force majeure.
 I sådanne tilfælde skal den observerende part have ret til at bestemme,  

 hvorvidt observationsflyvningen skal tælle mod begge deltagerstaters kvoter.
 6. Den observerende part skal kun beholde data, som er indsamlet af  

 sensorer, såfremt observationsflyvningen tæller mod begge deltagerstaters  

 kvoter.
7. Når en afvigelse fra flyveplanen foretages, skal luftfartøjschefen tage  

 skridt i overensstemmelse med den observerede parts offentliggjorte nationale  

 flyvebestemmelser.
Når de faktorer, som førte til afvigelsen, ikke længere er  

 til stede, kan observationsflyet fortsætte observationsflyvningen i  

 overensstemmelse med flyveplanen med lufttrafikkontrol-myndighedernes  

 tilladelse.
Den yderligere flyvedistance for observationsflyet, der skyldes  

 afvigelsen, skal ikke tælle mod den maksimale flyvedistance.
 8. Begge deltagerstaters personel om bord i observationsflyet skal straks  

 orienteres om alle afvigelser fra flyveplanen.
 9. Ekstraudgifter, som er et resultat af bestemmelserne i denne artikel,  

 skal refunderes i overensstemmelse med denne Traktats bilag L, kapitel I,  

 paragraf 9.
Kapitel III Nødsituationer 1. Når en nødsituation opstår, skal luftfartøjschefen lade sig vejlede af  

 »Procedurer for Lufttrafiknavigationstjenester - Regler for Lufttrafik  

 og lufttrafiktjenester, ICAO-dokument nr. 4444RAC/501/12, som revideret eller  

 ændret, af den observerede parts nationale flyvebestemmelser og af  

 observationsflyets betjeningsvejledning.
 2. Ethvert observationsfly, som bekendtgør en nødsituation, skal tilstedes  

 alle den observerede parts nødhjælps- og navigationsfaciliteter med henblik  

 på at sikre den hurtigst mulige bjærgning af flyet til den nærmeste passende  

 flyveplads.
 3. I tilfælde af en flyulykke med observationsflyet på den observerede  

 parts territorium skal eftersøgningsoperationer gennemføres af den  

 observerede part i overensstemmelse med den observerende parts bestemmelser  

 og fremgangsmåder for sådanne operationer.
 4. Efterforskning af en flyulykke eller en hændelse, som involverer et  

 observationsfly, skal gennemføres af den observerede part med deltagelse af  

 den observerende part i overensstemmelse med de ICAO- anbefalinger, som er  

 fastlagt i bilag 13 til Konventionen om International Civil Luftfart  

 (»Efterforskning af Flyhaverier«), som revideret eller ændret, og i  

 overensstemmelse med den observerede parts nationale bestemmelser.
 5. Når observationsflyet ikke er registreret hos den observerede part,  

 skal alle vragdele efter anmodning gives tilbage til den observerende part  

 eller til den part, som ejer flyet, ved afslutningen af efterforskningen.
ARTIKEL IX Sensoroutput fra observationsflyvninger Kapitel I Generelle bestemmelser 1. Med det formål at optage data, som er indsamlet ved hjælp af sensorer  

 under observationsflyvninger, skal følgende optagemedier anvendes:
(A) i tilfælde af optiske panoramiske- og stillbilledkameraer, sort-hvid  

 fotografisk film; (B) i tilfælde af videokameraer, magnetbånd; (C) i tilfælde af infrarød linieskanderende apparatur, sort-hvid  

 fotografisk film eller magnetbånd; og (D) i tilfælde af radar med sideværtsrettet syntetisk antenneapertur,  

 magnetbånd.
 Det aftalte format, i hvilket sådanne data skal optages og udveksles på  

 optagemedier, skal fastlægges i Open Skies-konsultationskommissionen inden  

 for den periode, hvor Traktaten anvendes foreløbigt.
 2. Data indsamlet af sensorer under observationsflyvninger skal forblive  

 om bord i observationsflyet indtil afslutningen af observationsflyvningen.  

 Transmission af data indsamlet af sensorer fra observationsflyet under  

 observationsflyvningen er forbudt.
 3. Hver rulle fotografisk film og kassette eller magnetbåndspole, der  

 anvendes til indsamling af data ved hjælp af en sensor under en  

 observationsflyvning, skal anbringes i en container og forsegles under  

 deltagerstaternes tilstedeværelse, så snart det er muligt, efter at den er  

 blevet fjernet fra sensoren.
 4. Data, som er indsamlet af sensorer under observationsflyvninger, skal  

 stilles til rådighed for deltagerstater i overensstemmelse med bestemmelserne  

 i denne artikel og skal udelukkende anvendes til opfyldelse af formålene med  

 denne Traktat.
 5. Når et dataoptagemedium, som skal anvendes af en deltagerstat under en  

 observationsflyvning, på grundlag af data, som er stillet til rådighed i  

 medfør af denne Traktats bilag B, kapitel I, ikke er kompatibelt med en anden  

 deltagerstats udstyr til behandling af dette dataoptagemedium, skal de  

 involverede deltagerstater indføre procedurer for at sikre, at alle data, som  

 er indsamlet under observationsflyvninger, kan blive behandlet af dem,  

 herunder fremkaldelse, kopiering og langtidsopbevaring.
Kapitel II Output fra sensorer, som anvender fotografisk film 1. Når output fra dobbelte optiske kameraer skal udveksles, skal  

 kameraerne, film og filmfremkaldelse være af en identisk type.
2. Under forudsætning af, at data indsam-let af et enkelt optisk kamera er  

 genstand for udveksling, skal deltagerstaterne i løbet af perioden for denne  

 Traktats foreløbige anvendelse i Open Skies-konsultationskommissionen  

 overveje spørgsmålet om, hvorvidt ansvaret for fremkaldelse af det originale  

 filmnegativ skal bæres af den observerende part eller af den deltagerstat,  

 som stiller observationsflyet til rådighed.
Den deltagerstat, som fremkalder  

 det originale filmnegativ, skal være ansvarlig for det originale filmnegativs  

 fremkaldelseskvalitet og for produktion af et duplikatpositiv eller negativ.  

 Såfremt deltagerstater enes om, at film, som anvendes under  

 observationsflyvninger gennemført på et observationsfly, som er stillet til  

 rådighed af den observerede part, skal fremkaldes af den observerende part,  

 skal den observerede part ikke have noget ansvar for kvaliteten af  

 fremkaldelsen af det originale filmnegativ.
 3. Hele den film, som anvendes under en observationsflyvning, skal  

 fremkaldes:
(A) inden for tre dage efter observationsflyets ankomst til  

 udrejsepunktet, medmindre andet er aftalt.
Dette gælder, såfremt det  

 originale filmnegativ fremkaldes på en filmfremkaldelsesfacilitet, som er  

 arrangeret af den observerede part, eller (B) inden for 10 dage efter observationsflyets afgang fra den observerede  

 parts territorium.
Dette gælder, såfremt det originale filmnegativ er  

 fremkaldt på en filmfremkaldelsesfacilitet, som er arrangeret af den  

 observerende part.
4. Den deltagerstat, som fremkalder det originale filmnegativ, skal være  

 forpligtet til at acceptere op til to embedsmænd fra den anden deltagerstat  

 på filmfremkaldelsesfaciliteten.
Sådanne embedsmænd skal overvåge brydningen  

 af forseglingen af filmkassetten eller containeren, og hvert skridt i  

 langtidsopbevaring, fremkaldelse, kopiering og behandling af det originale  

 filmnegativ i overensstemmelse med bestemmelserne i denne Traktats bilag K,  

 kapitel II.
Den deltagerstat, som overvåger filmfremkaldelsen og kopieringen,  

 skal have ret til at udpege sådanne embedsmænd blandt de af dens borgere, som  

 er til stede på det territorium, hvor den filmfremkaldelsesfacilitet er  

 placeret, som er arrangeret af den anden deltagerstat.
Dette gælder under  

 forudsætning af, at sådanne personer er optaget på listen over udpeget  

 personel i overensstemmelse med denne Traktats artikel XIII, kapitel I.
Den  

 deltagerstat, som fremkalder filmen, skal assistere den anden deltagerstats  

 embedsmænd mest muligt i de funktioner, som er foreskrevet i denne paragraf.
5. Efter afslutningen af observationsflyvningen skal den deltagerstat, som  

 skal fremkalde det originale filmnegativ, vedhæfte en  

 21-trins-sensitrometrisk teststrimmel af samme filmtype, som er anvendt under  

 observationsflyvningen, eller belyse et 21-trins kilefotometer på førings-  

 eller slutstrimlen af hver rulle original filmnegativ, som er anvendt under  

 observationsflyvningen.
Efter at det originale filmnegativ er blevet  

 fremkaldt og duplikatnegativ eller positiv er blevet fremstillet, skal  

 deltagerstaterne bedømme billedkvaliteten på de 21-trins-sensitrometriske  

 teststrimler eller billederne fra den 21-trins optiske kilefotometer i  

 forhold til de karakteristika, som er anført for den type af original  

 filmnegativ eller duplikatnegativ eller positiv i overensstemmelse med  

 bestemmelserne i denne Traktats bilag K, kapitel I.
 6. Når kun et originalt filmnegativ er fremkaldt:
(A) skal den observerende part have ret til at beholde eller modtage det  

 originale filmnegativ, og (B) den observerede part skal have ret til at vælge og modtage et komplet  

 eller delvist sæt positive eller negative førstegenerationsduplikater af det  

 originale filmnegativ.
Medmindre andet er aftalt skal sådanne duplikater  

 være:
(1) af samme format og filmstørrelse som det originale filmnegativ, (2) fremstillet umiddelbart efter fremkaldelsen af det originale  

 filmnegativ, og (3) stillet til rådighed for den observerede parts embedsmænd straks  

 efter, at duplikatet er blevet fremstillet.
 7. Når to originale filmnegativer er fremkaldt:
(A) skal den observerede part have ret til at vælge et hvilket som helst  

 af de to originale filmnegativer ved afslutningen af observationsflyvningen,  

 og den observerende part skal beholde det originale filmnegativ, som ikke er  

 blevet valgt.
Dette gælder, såfremt observationsflyet er stillet til rådighed  

 af den observerende part; eller (B) den observerende part skal have ret til at vælge et hvilket som helst  

 af de originale filmnegativer, og den observerede part skal have ret til at  

 beholde det originale filmnegativ, som ikke er blevet valgt.
Dette gælder,  

 såfremt observationsflyet er stillet til rådighed af den observerede part.
Kapitel III Output fra sensorer, som anvender andre optagemedier 1. Den deltagerstat, som stiller observationsfly til rådighed, skal optage  

 mindst et originalt sæt af data indsamlet af sensorer, som anvender andre  

 optagemedier.
 2. Når der kun er fremstillet et originalt sæt af data:
(A) skal den observerende part have ret til at beholde det originale sæt,  

 og den observerede part skal have ret til at modtage et  

 førstegenerations-duplikat.
Dette gælder, såfremt observationsflyet er  

 stillet til rådighed af den observerende part; eller (B) den observerende part skal have ret til at modtage det originale sæt,  

 og den observerede part skal have ret til at modtage et  

 førstegenerations-duplikat.
Dette gælder, såfremt observationsflyet er  

 stillet til rådighed af den observerede part.
 3. Når der er fremstillet to originale sæt af data:
(A) skal den observerede part have ret til at vælge et hvilket som helst  

 af de to originale sæt af optagemedier ved afslutningen af  

 observationsflyvningen, og den observerende part skal beholde det originale  

 sæt af optagemedier, som ikke er blevet valgt.
Dette gælder, såfremt  

 observationsflyet er stillet til rådighed af den observerende part; eller (B) den observerende part skal have ret til at vælge et hvilket som helst  

 af de originale sæt af optagemedier, og den observerede part skal have ret  

 til at beholde det originale sæt af optagemedier, som ikke er blevet valgt.  

 Dette gælder, såfremt observationsflyet er stillet til rådighed af den  

 observerede part.
 4. Såfremt observationsflyet er stillet til rådighed af den observerende  

 part, skal den observerede part have ret til efter eget valg at modtage data  

 indsamlet ved hjælp af radar med sideværtsrettet syntetisk antenneapertur i  

 form af enten første fase rådata eller et radarbillede.
 5. Såfremt observationsflyet er stillet til rådighed af den observerede  

 part, skal den observerende part have ret til efter eget valg at modtage data  

 indsamlet ved hjælp af radar med sideværtsrettet syntetisk antenneapertur i  

 form af enten første fase rådata eller et radarbillede.
Kapitel IV Adgang til sensoroutput Hver deltagerstat skal have ret til at anmode om og modtage kopier af  

 data, der er indsamlet under en observationsflyvning fra den observerende  

 part.
Sådanne kopier skal fremstilles i førstegenerations-duplikater  

 fremstillet fra de originale data indsamlet af sensorer under en  

 observationsflyvning.
Den deltagerstat, som anmoder om kopier, skal også  

 notificere den observerede part.
En anmodning om duplikat af data skal  

 indeholde oplysninger om følgende:
(A) den observerende part; (B) den observerede part; (C) datoen for observationsflyvningen; (D) den sensor, der blev anvendt til indsamling af data; (E) delen eller delene af observationsperioden, under hvilken de  

 pågældende data blev indsamlet, og (F) type og format af duplikatoptagemediet, som enten skal være negativ  

 eller positiv film eller magnetbånd.
ARTIKEL X Open Skies-konsultationskommissionen 1. Med henblik på at fremme denne Traktats formål og lette gennemførelsen  

 af dens bestemmelser nedsætter deltagerstaterne herved en Open  

 Skies-konsultationskommission.
2. Open Skies-konsultationskommissionen skal træffe beslutninger eller  

 fremkomme med henstillinger ved konsensus.
Ved konsensus skal forstås  

 fraværet af nogen indsigelse fra nogen deltagerstat imod at træffe en  

 beslutning eller fremkomme med en henstilling.
 3. Enhver deltagerstat skal have ret til at rejse ethvert spørgsmål, der  

 er relevant for nærværende Traktat, i Open Skies-konsultationskommissionen,  

 herunder ethvert spørgsmål, der relaterer sig til den situation, hvor den  

 observerede part stiller observationsfly til rådighed, og få spørgsmålet sat  

 på kommissionens dagsorden.
 4. Inden for rammerne af Open Skies-konsultationskommissionen skal  

 deltagerstaterne:
(A) behandle spørgsmål vedrørende overholdelse af bestemmelser i denne  

 Traktat; (B) søge at afklare tvetydigheder og fortolkningsspørgsmål, som måtte  

 opstå under anvendelsen af denne Traktat; (C) overveje og træffe beslutninger om ansøgninger om tiltrædelse til  

 denne Traktat; og (D) opnå enighed om de tekniske og administrative forholdsregler i henhold  

 til denne Traktats bestemmelser, der anses for nødvendige efter andre staters  

 tiltrædelse til denne Traktat.
5. Open Skies-konsultationskommissionen kan foreslå ændringer til denne  

 Traktat til overvejelse og godkendelse i overensstemmelse med artikel XVI.  

 Open Skies-konsultationskommissionen kan også nå til enighed om forbedringer  

 med hensyn til denne Traktats levedygtighed og effektivitet i  

 overensstemmelse med Traktatens bestemmelser.
Der kan opnås enighed om  

 forbedringer inden for Open Skies-konsultationskommissionen, såfremt disse  

 forbedringer udelukkende vedrører ændringer af den årlige fordeling af aktive  

 kvoter i medfør af artikel III og bilag A; eller opdatering eller tilføjelse  

 til sensorernes kategorier eller ydeevne i medfør af artikel IV; eller  

 revidering af delingen af omkostninger i medfør af bilag L, kapitel I,  

 paragraf 9; eller arrangementer med henblik på fordeling og tilvejebringelse  

 af data i medfør af artikel IX, kapitel III og IV; eller håndtering af  

 missionsrapporter i medfør af artikel VI, kapitel I, paragraf 21, eller  

 forbedringer vedrørende mindre spørgsmål af administrativ eller teknisk  

 karakter.
Sådanne forbedringer skal ikke anses for ændringer af denne  

 Traktat.
 6. Open Skies-konsultationskommissionen skal anmode om at anvende  

 faciliteter og administrativ støtte fra Konferencen om Sikkerhed og  

 Samarbejde i Europas Konfliktforebyggelsescenter eller andre eksisterende  

 faciliteter i Wien, medmindre den træffer anden bestemmelse.
 Bestemmelser om driften af Open Skies-konsultationskommissionen er  

 fastlagt i denne Traktats bilag L.
ARTIKEL XI Notifikationer og rapporter Deltagerstaterne skal fremsende de notifikationer og rapporter, som denne  

 Traktat foreskriver, i skriftlig form.
Deltagerstaterne skal fremsende  

 sådanne notifikationer og rapporter gennem diplomatiske kanaler eller efter  

 deres valg gennem andre officielle kanaler, såsom Konferencen om Sikkerhed og  

 Samarbejde i Europas kommunikationsnetværk.
ARTIKEL XII Erstatningsansvar En deltagerstat skal i overensstemmelse med Folkeretten og folkeretlige  

 sædvaner være forpligtet til at betale erstatning for skade, som den påfører  

 andre deltagerstater eller disses naturlige eller juridiske personer eller  

 disses ejendom under gennemførelsen af denne Traktat.
ARTIKEL XIII Udpegning af personel og privilegier og immuniteter Kapitel I Udpegning af personel 1. Hver deltagerstat skal på tidspunktet for deponeringen af dens  

 ratifikationsinstrument til en af depositarmagterne stille en liste over  

 udpeget personel, som på denne deltagerstats vegne vil udføre alle opgaver i  

 forbindelse med gennemførelsen af observationsflyvninger, herunder  

 overvågning af fremkaldelsen af output fra sensorer, til rådighed for alle  

 andre deltagerstater med henblik på disse staters gennemgang af listen.
En  

 sådan liste over udpeget personel skal på intet tidspunkt indeholde mere end  

 400 personer.
Listen skal indeholde navn, køn, fødselsdato, fødested,  

 pasnummer og funktion for hver enkelt person.
Hver deltagerstat skal have ret  

 til at revidere sin liste over udpeget personel indtil 30 dage efter  

 Traktatens ikrafttræden og en gang hver sjette måned derefter.
2. Såfremt en person, der er opført på den oprindelige liste eller en  

 revideret liste, er uacceptabel for en deltagerstat, der gennemgår listen,  

 skal deltagerstaten senest 30 dage efter modtagelse af listen meddele den  

 deltagerstat, der har stillet listen til rådighed, at personen ikke er  

 acceptabel for den deltagerstat, der rejser indvendinger.
Personer, som ikke  

 inden for denne 30-dages-periode er erklæret for uacceptable, skal anses for  

 at være accepterede.
Såfremt en deltagerstat efterfølgende beslutter, at en  

 person er uacceptabel, skal denne deltagerstat meddele dette til den  

 deltagerstat, som har udpeget personen.
Personer, som er erklæret for  

 uacceptable, skal slettes fra den liste, der i forvejen er afgivet til den  

 deltagerstat, der rejser indvendinger.
3. Den observerede part skal stille visa og andre dokumenter til rådighed,  

 der er nødvendige til sikring af, at hver accepteret person kan ankomme til  

 og forblive på denne deltagerstats territorium for at udføre opgaver i  

 forbindelse med gennemførelsen af observationsflyvninger, herunder  

 overvågning af fremkaldelsen af output fra sensorer.
Sådanne visa og alle  

 andre nødvendige dokumenter skal udstedes enten:
(A) inden for 30 dage efter, at personen kan anses for accepteret.
Dette  

 visum skal i så fald være gyldigt for en periode af mindst 24 måneder; eller (B) inden for 1 time efter personens ankomst til indrejsepunktet.
Dette  

 visum skal i så fald have gyldighed, så længe denne persons opgaver varer;  

 eller (C) på et hvilket som helst andet tidspunkt efter indbyrdes aftale mellem  

 de involverede deltagerstater.
Kapitel II Privilegier og immuniteter 1. Med henblik på at udøve deres virksomhed effektivt med det formål at  

 gennemføre Traktaten og ikke af hensyn til deres personlige fordel skal de  

 personer, der er udpeget i overensstemmelse med bestemmelserne i denne  

 artikels kapitel I, paragraf 1, tilstås de privilegier og immuniteter, som  

 diplomatiske repræsentanter nyder i medfør af artikel 29, artikel 30,  

 paragraf 2, artikel 31, paragraf 1, 2 og 3, artikel 34 og artikel 35 i  

 Wiener-konventionen om diplomatiske forbindelser af 18. april 1961, herefter  

 benævnt Wiener-konventionen.
Hertil kommer, at udpeget personel skal tilstås  

 de privilegier, som diplomatiske repræsentanter nyder i medfør af  

 Wiener-konventionens artikel 36, paragraf 1, litra B, undtagen for så vidt  

 angår artikler, der er underkastet import- eller eksportforbud ved lov, eller  

 som er underkastet karantænebestemmelser.
 2. Sådanne privilegier og immuniteter skal tilstås det udpegede personel i  

 hele perioden mellem ankomst og afgang fra den observerede parts territorium  

 og derefter med hensyn til handlinger, der tidligere er foretaget i  

 forbindelse med udførelsen af det udpegede personels officielle funktioner.  

 Sådant personel skal også under transit gennem andre deltagerstaters  

 territorier tilstås de privilegier og immuniteter, der nydes af diplomatiske  

 repræsentanter i medfør af Wiener-konventionens artikel 40, paragraf 1.
3. Den observerende part kan give afkald på immunitet for retsforfølgning  

 i de tilfælde, hvor parten er af den opfattelse, at immunitet ville  

 umuliggøre rettens gang, og hvor afkaldet kan gives uden skadevirkning for  

 denne Traktat.
Der kan alene gives afkald på immunitet for personel, der ikke  

 er den observerende parts statsborgere, af de deltagerstater, hvor dette  

 personel er statsborgere.
Afkald skal altid være udtrykkeligt.
 4. Uden præjudice for deres privilegier og immuniteter og de rettigheder,  

 der ifølge denne Traktat er tilstået den observerende part, er det udpegede  

 personel forpligtet til at respektere den observerede parts love og  

 bestemmelser.
 5. Personellets transportmidler skal tilstås de samme immuniteter med  

 hensyn til ransagning, beslaglæggelse, arrest eller eksekution som dem, der  

 tilstås en diplomatisk mission i medfør af Wiener-konventionens artikel 22,  

 paragraf 3, undtagen hvor andet er foreskrevet i denne Traktat.
ARTIKEL XIV Benelux 1. Udelukkende med hensyn til denne Traktats artikel II - IX og artikel XI  

 og bilag A - I og bilag K skal Kongeriget Belgien, Kongeriget Holland og  

 Storfyrstendømmet Luxembourg anses for at være en enkelt deltagerstat,  

 herefter benævnt Benelux.
2. Uden præjudice for bestemmelserne i artikel XV kan de ovenfor nævnte  

 deltagerstater afslutte dette arrangement ved at meddele alle andre  

 deltagerstater herom.
Arrangementet skal anses for afsluttet den 31.  

 december, der falder 60 dage efter afgivelsen af en sådan meddelelse.
ARTIKEL XV Varighed og tilbagetræden 1. Denne Traktat skal være af ubegrænset varighed.
2. En deltagerstat skal have ret til at træde tilbage fra denne Traktat.  

 En deltagerstat, der har til hensigt at træde tilbage, skal give meddelelse  

 om dens tilbagetrædelsesbeslutning til en af depositarmagterne mindst seks  

 måneder før datoen for dens forudsete tilbagetræden og til alle øvrige  

 deltagerstater.
Depositarmagterne skal straks informere alle øvrige  

 deltagerstater om en sådan meddelelse.
 3. Såfremt en deltagerstat giver meddelelse om sin beslutning om at træde  

 tilbage fra denne Traktat i overensstemmelse med denne artikels paragraf 2,  

 skal depositarmagterne indkalde deltagerstaterne til en konference tidligst  

 30 dage og senest 60 dage efter, at de har modtaget en sådan meddelelse, med  

 henblik på at vurdere virkningen af tilbagetrædelsen for denne Traktat.
ARTIKEL XVI Ændringer og periodisk gennemgang 1. Hver deltagerstat skal have ret til at foreslå ændringer til denne  

 Traktat.
Teksten til hver foreslået ændring skal fremsendes til en af  

 depositarmagterne, som skal cirkulere den til alle deltagerstater til  

 overvejelse.
Såfremt mindst tre deltagerstater inden for en periode af 90  

 dage efter cirkulationen af den foreslåede ændring anmoder derom, skal  

 depositarmagterne indkalde deltagerstaterne til en konference med henblik på  

 at overveje den foreslåede ændring.
En sådan konference skal åbnes tidligst  

 30 dage og senest 60 dage efter modtagelsen af den tredje anmodning herom.
 2. En ændring af denne Traktat skal være genstand for godkendelse af alle  

 deltagerstater enten ved at stille skriftlig meddelelse om godkendelse til  

 rådighed for en depositarmagt inden for en periode af 90 dage efter  

 cirkulation af en foreslået ændring eller ved at udtrykke godkendelse på en  

 konference, der er indkaldt i overensstemmelse med denne artikels paragraf 1.  

 En ændring, der er godkendt på denne måde, skal gøres til genstand for  

 ratifikation i overensstemmelse med bestemmelserne i artikel XVII, paragraf  

 1. Ændringen skal træde i kraft 60 dage efter deltagerstaternes deponering af  

 ratifikationsinstrumenter.
 3. Depositarmagterne skal indkalde deltagerstaterne til en konference med  

 henblik på gennemgang af Traktatens implementering tre år efter Traktatens  

 ikrafttræden og med fem års mellemrum derefter, medmindre tre deltagerstater  

 på et tidligere tidspunkt har anmodet om indkaldelse af en konference.
ARTIKEL XVII Depositarmagter, ikrafttræden og tiltrædelse 1. Denne Traktat skal være genstand for ratifikation af hver deltagerstat  

 i overensstemmelse med den pågældende deltagerstats forfatningsmæssige  

 procedure.
Ratifikationsinstrumenter og tiltrædelsesinstrumenter skal  

 deponeres hos Canadas regering eller Republikken Ungarns regering eller hos  

 begge, der herved er udpeget som depositarmagter.
Denne Traktat skal  

 registreres af depositarmagterne i medfør af artikel 102 i de Forenede  

 Nationers Pagt.
 2. Denne Traktat skal træde i kraft 60 dage efter, at der er blevet  

 deponeret 20 ratifikationsinstrumenter, herunder depositarmagternes  

 ratifikationsinstrumenter og ratifikationsinstrumenter fra de deltagerstater,  

 hvis individuelle tildeling af passive kvoter som fastlagt i bilag A er  

 mindst otte.
3. Denne Traktat skal være åben for undertegnelse af Armenien,  

 Azerbajdzhan, Georgien, Kazakhstan, Kirgizstan, Moldova, Tadzhikistan,  

 Turkmenistan og Uzbekistan og skal være genstand for disse staters  

 ratifikation.
Enhver af disse stater, som ikke undertegner Traktaten, inden  

 den træder i kraft i overensstemmelse med bestemmelserne i denne artikels  

 paragraf 2, kan tiltræde denne på et hvilket som helst tidspunkt ved at  

 deponere et tiltrædelsesinstrument hos en af depositarmagterne.
4. I seks måneder efter denne Traktats ikrafttræden kan enhver anden stat,  

 der deltager i Konferencen om Sikkerhed og Samarbejde i Europa anmode om  

 tiltrædelse ved at fremsætte en skriftlig anmodning til en af  

 depositarmagterne.
Den depositarmagt, der modtager en sådan anmodning, skal  

 straks cirkulere den til alle deltagerstater.
Stater, der anmoder om  

 tiltrædelse til denne Traktat, kan også anmode om tildeling af en passiv  

 kvote og størrelsen af denne kvote, såfremt de ønsker det.
Spørgsmålet skal  

 overvejes på næste regulære møde i Open Skies-konsultationskommissionen, og  

 der skal træffes beslutning herom til sin tid.
 5. Seks måneder efter denne Traktats ikrafttræden kan Open  

 Skies-konsultationskommissionen overveje tiltrædelse til denne Traktat af  

 enhver stat, som efter kommissionens vurdering er i stand til og ønsker at  

 bidrage til denne Traktats formål.
 6. For enhver stat, som ikke har deponeret et ratifikationsinstrument på  

 tidspunktet for Traktatens ikrafttræden, men som efterfølgende ratificerer  

 eller tiltræder denne Traktat, skal denne Traktat træde i kraft for denne  

 deltagerstat 60 dage efter datoen for deponeringen af dens  

 ratifikationsinstrument eller tiltrædelsesinstrument.
 7. Depositarmagterne skal straks underrette samtlige deltagerstater om:
(A) datoen for deponering af hvert ratifikationsinstrument og datoen for  

 denne Traktats ikrafttræden; (B) datoen for anmodning om tiltrædelse, navnet på den anmodende stat og  

 resultatet af proceduren; (C) datoen for deponering af ethvert tiltrædelsesinstrument og datoen for  

 denne Traktats ikrafttræden for hver deltagerstat, som efterfølgende  

 tiltræder denne; (D) indkaldelse af en konference i medfør af artikel XV eller XVI; (E) enhver tilbagetræden i overensstemmelse med artikel XV og datoen for  

 dens effektuering; (F) datoen for ikrafttræden af enhver ændring af denne Traktat; og (G) ethvert andet spørgsmål, som depositarmagterne ifølge denne Traktat  

 skal underrette deltagerstaterne om.
ARTIKEL XVIII Foreløbig anvendelse og fasevis gennemførelse af traktaten Med henblik på at fremme gennemførelsen af denne Traktat skal visse af  

 dens bestemmelser finde foreløbig anvendelse og andre bestemmelser skal  

 gennemføres i faser.
Kapitel I Foreløbig anvendelse 1. Uden præjudice for artikel XVII skal signatarstaterne foreløbig anvende  

 følgende bestemmelser i denne Traktat:
(A) artikel VI, kapitel I, paragraf 4; (B) artikel X, paragraf 1, 2, 3, 6 og 7; (C) artikel XI; (D) artikel XIII, kapitel I, paragraf 1 og 2; (E) artikel XIV; og (F) bilag L, kapitel I.
2. Denne foreløbige anvendelse skal træde i kraft for en periode af 12  

 måneder fra den dato, hvor denne Traktat er åben for undertegnelse.
Såfremt  

 denne Traktat ikke træder i kraft inden udløbet af perioden for foreløbig  

 anvendelse, kan denne periode forlænges, såfremt alle signatarstater  

 beslutter det.
Perioden for foreløbig anvendelse skal under alle  

 omstændigheder udløbe, når denne Traktat træder i kraft.
Imidlertid kan  

 deltagerstaterne på det tidspunkt beslutte at forlænge perioden for foreløbig  

 anvendelse med hensyn til signatarstater, som ikke har ratificeret denne  

 Traktat.
Kapitel II Fasevis gennemførelse 1. Efter ikrafttræden skal denne Traktat gennemføres i faser i  

 overensstemmelse med bestemmelserne i dette kapitel.
Bestemmelserne i dette  

 kapitels paragraf 2 og 6 skal være gældende i perioden fra denne Traktats  

 ikrafttræden og indtil den 31. december i det tredje år efter det år, i  

 hvilket ikrafttræden finder sted.
2. Uanset bestemmelserne i artikel IV, paragraf 1, skal ingen deltagerstat  

 i den periode, der er fastlagt i paragraf 1 ovenfor, anvende infrarød  

 linieskanderende apparatur, såfremt et sådant er anbragt på  

 observationsflyet, medmindre andet er aftalt mellem den observerende part og  

 den observerede part.
Sådanne sensorer skal ikke gøres til genstand for  

 certifikation i overensstemmelse med bilag D.
Såfremt det er vanskeligt at  

 fjerne en sådan sensor fra et observationsfly, skal sensoren under  

 gennemførelsen af observationsflyvninger udstyres med dæksler eller andre  

 anordninger, der umuliggør dens brug i overensstemmelse med bestemmelserne i  

 artikel IV, paragraf 4.
 3. Uanset bestemmelserne i artikel IV, paragraf 9, skal ingen deltagerstat  

 i den periode, der er fastlagt i dette kapitels paragraf 1, være forpligtet  

 til at stille et observationsfly udstyret med sensorer fra hver  

 sensorkategori til rådighed med den maksimale kapacitet og med det antal, der  

 er fastlagt i artikel IV, paragraf 2, forudsat at observationsflyet er  

 udstyret med:
(A) et enkelt optisk panoramisk kamera; eller (B) ikke mindre end et par optiske stillbilledkameraer.
 4. Uanset bestemmelserne i denne Traktats bilag B, kapitel II, paragraf 2,  

 litra A, skal dataoptagemedier påføres data i overensstemmelse med  

 deltagerstaternes eksisterende fremgangsmåder i den periode, der er fastlagt  

 i dette kapitels paragraf 1.
 5. Uanset bestemmelserne i artikel VI, kapitel I, paragraf 1, skal ingen  

 deltagerstat i den periode, der er angivet i dette kapitels paragraf 1, have  

 ret til at få stillet et fly til rådighed, der er i stand til at flyve en  

 angivet flyvedistance uden genoptankning.
 6. I den periode, der er fastlagt i dette kapitels paragraf 1, skal  

 fordelingen af aktive kvoter fastlægges i overensstemmelse med bestemmelserne  

 i denne Traktats bilag A, kapitel II, paragraf 2.
 7. Yderligere fasemæssig inddeling med hensyn til introduktion af  

 yderligere sensorkategorier og forbedringer af de eksisterende  

 sensorkategoriers kapaciteter skal drøftes af Open  

 Skies-konsultationskommissionen i overensstemmelse med bestemmelserne i  

 artikel IV, paragraf 3, vedrørende sådanne introduktioner eller forbedringer.
ARTIKEL XIX Teksters gyldighed Originalteksten til denne Traktat, hvis engelske, franske, italienske,  

 russiske, spanske og tyske tekster har samme gyldighed, skal deponeres i  

 depositarmagternes arkiver.
 Behørigt bekræftede kopier af denne Traktat skal fremsendes af  

 depositarmagterne til alle deltagerstaterne.
Bilag A Kvoter og maksimale flyvedistancer Kapitel I Tildeling af passive kvoter 1. Tildelingen af individuelle passive kvoter, der kun skal være gældende  

 for deltagerstater, som har ratificeret Traktaten, fremgår af det følgende:
 2. Såfremt en yderligere stat senere ratificerer eller tiltræder Traktaten  

 i overensstemmelse med bestemmelserne i Traktatens artikel XVII og Traktatens  

 artikel X, paragraf 4, litra (C), og under iagttagelse af Traktatens artikel  

 X, paragraf 4, litra (D), skal spørgsmålet om tildeling af en passiv kvote  

 til denne stat tages op til behandling af Open  

 Skies-konsultationskommissionen i løbet af den første ordinære samling efter  

 tidspunktet for deponeringen af den pågældende stats ratifikations- eller  

 tiltrædelsesinstrument.
Kapitel II Første fordeling af aktive observationsflyvningskvoter 1. Den første fordeling af aktive kvoter i medfør af Traktatens artikel  

 III, kapitel I, paragraf 6, skal foretages således, at hver deltagerstat skal  

 være forpligtet til at modtage et antal observationsflyvninger over sit  

 territorium, som ikke overstiger 75 procent, rundet ned til nærmeste hele  

 tal, af den tildelte individuelle passive kvote, som er fastsat i dette  

 bilags kapitel I, paragraf 1. På dette grundlag skal denne første fordeling  

 mellem deltagerstaterne med virkning for de deltagerstater, som gennemførte  

 forhandlinger inden for rammerne af Open Skies-konferencen i Wien, være  

 gældende fra datoen for Traktatens ikrafttræden og indtil den 31. december  

 efter det år, hvori Traktaten træder i kraft.
Fordelingen skal kun gælde for  

 de deltagerstater, som har ratificeret Traktaten.
Den første fordeling er  

 fastsat som følger:
Forbundsrepublikken Tyskland skal have ret til at foretage tre  

 observationsflyvninger over gruppen af deltagerstater bestående af  

 Republikken Belarus og Den Russiske Føderations territorium og en  

 observationsflyvning over Republikken Ukraines territorium; Amerikas Forenede Stater skal have ret til at foretage otte  

 observationsflyvninger over gruppen af deltagerstater bestående af  

 Republikken Belarus og Den Russiske Føderations territorium og en  

 observationsflyvning sammen med Canada over Republikken Ukraines territorium; Gruppen af deltagerstater bestående af Republikken Belarus og den Russiske  

 Føderation skal have ret til at foretage to observationsflyvninger over  

 Benelux' territorium, som der er henvist til i Traktatens artikel XIV, to  

 observationsflyvninger over Canadas territorium, to observationsflyvninger  

 over Kongeriget Danmarks territorium, tre observationsflyvninger over Den  

 Franske Republiks territorium, tre observationsflyvninger over  

 Forbundsrepublikken Tysklands territorium, en observationsflyvning over Den  

 Hellenske Republiks territorium, to observationsflyvninger over Den  

 Italienske Republiks territorium, to observationsflyvninger over Kongeriget  

 Norges territorium, to observationsflyvninger over Republikken Tyrkiets  

 territorium, tre observationsflyvninger over Det Forenede Kongerige  

 Storbritannien og Nordirlands territorium og fire observationsflyvninger over  

 Amerikas Forenede Staters territorium; Kongeriget Belgien, Storfyrstendømmet Luxembourg og Kongeriget  

 Nederlandene, som er benævnt Benelux, skal have ret til at foretage en  

 observationsflyvning over gruppen af deltagerstater bestående af Republikken  

 Belarus og Den Russiske Føderations territorium og en observationsflyvning  

 over Republikken Polens territorium, Republikken Bulgarien skal have ret til at foretage en  

 observationsflyvning over Den Hellenske Republiks territorium, en  

 observationsflyvning over Den Italienske Republiks territorium, og en  

 observationsflyvning over Republikken Tyrkiets territorium; Canada skal have ret til at foretage to observationsflyvninger over  

 gruppen af deltagerstater bestående af Republikken Belarus og Den Russiske  

 Føderations territorium, en observationsflyvning over Den Tjekkiske og  

 Slovakiske Forbundsrepubliks territorium, en observationsflyvning over  

 Republikken Polens territorium og en observationsflyvning sammen med Amerikas  

 Forenede Stater over Ukraines territorium; Kongeriget Danmark skal have ret til at foretage en observationsflyvning  

 over gruppen af deltagerstater bestående af Republikken Belarus og Den  

 Russiske Føderations territorium og en observationsflyvning over Republikken  

 Polens territorium; Kongeriget Spanien skal have ret til at foretage en observationsflyvning  

 over Den Tjekkiske og Slovakiske Forbundsrepubliks territorium; Den Franske Republik skal have ret til at foretage tre  

 observationsflyvninger over gruppen af deltagerstater bestående af  

 Republikken Belarus og Den Russiske Føderations territorium og en  

 observationsflyvning over Rumæniens territorium; Det Forenede Kongerige Storbritannien og Nordirland skal have ret til at  

 foretage tre observationsflyvninger over gruppen af deltagerstater bestående  

 af Republikken Belarus og Den Russiske Føderations territorium og en  

 observationsflyvning over Ukraines territorium; Den Hellenske Republik skal have ret til at foretage en  

 observationsflyvning over Republikken Bulgariens territorium og en  

 observationsflyvning over Rumæniens territorium; Republikken Ungarn skal have ret til at foretage en observationsflyvning  

 over Rumæniens territorium og en observationsflyvning over Ukraines  

 territorium; Den Italienske Republik skal have ret til at foretage to  

 observationsflyvninger over gruppen af deltagerstater bestående af  

 Republikken Belarus og Den Russiske Føderations territorium, en  

 observationsflyvning over Republikken Ungarns territorium og en  

 observationsflyvning over Ukraines territorium, som deles med Republikken  

 Tyrkiet; Kongeriget Norge skal have ret til at foretage to observationsflyvninger  

 over gruppen af deltagerstater bestående af Republikken Belarus og Den  

 Russiske Føderations territorium og en observationsflyvning over Republikken  

 Polens territorium; Republikken Polen skal have ret til at foretage en observationsflyvning  

 over Forbundsrepublikken Tysklands territorium, en observationsflyvning over  

 gruppen af deltagerstater bestående af Republikken Belarus og Den Russiske  

 Føderations territorium og en observationsflyvning over Ukraines territorium; Rumænien skal have ret til at foretage en observationsflyvning over  

 Republikken Bulgariens territorium, en observationsflyvning over Den  

 Hellenske Republiks territorium, en observationsflyvning over Republikken  

 Ungarns territorium og en observationsflyvning over Ukraines territorium; Den Tjekkiske og Slovakiske Forbundsrepublik skal have ret til at foretage  

 en observationsflyvning over Forbundsrepublikken Tysklands territorium og en  

 observationsflyvning over Ukraines territorium; Republikken Tyrkiet skal have ret til at foretage to  

 observationsflyvninger over gruppen af deltagerstater bestående af  

 Republikken Belarus og Den Russiske Føderations territorium, en  

 observationsflyvning over Republikken Bulgariens territorium og to  

 observationsflyvninger over Ukraines territorium, hvoraf en deles med Den  

 Italienske Republik; Ukraine skal have ret til at foretage en observationsflyvning over Den  

 Tjekkiske og Slovakiske Forbundsrepubliks territorium, en  

 observationsflyvning over Republikken Ungarns territorium, en  

 observationsflyvning over Republikken Polens territorium, en  

 observationsflyvning over Rumæniens territorium og to observationsflyvninger  

 over Republikken Tyrkiets territorium.
2. Efter denne første fordeling og indtil tidspunktet for den fuldstændige  

 gennemførelse af Traktaten med hensyn til anvendelsen af aktive kvoter, som  

 er angivet i Traktatens artikel XVIII, skal denne første fordeling være  

 gældende.
Den årlige fordeling skal baseres på 75 procentreglen, som er  

 fastlagt i dette kapitels paragraf 1 i forbindelse med tildeling af  

 individuelle passive kvoter.
3. Såfremt det forlanges, skal hver deltagerstat fra datoen for Traktatens  

 fuldstændige gennemførelse i forbindelse med kommende fordelinger af aktive  

 kvoter over dens territorium acceptere et antal observationsflyvninger op til  

 hele deltagerstatens individuelle passive kvote.
Sådanne fordelinger skal -  

 når som helst det er muligt, eller der er anmodet om det - baseres på en  

 proportional forøgelse af de aktive kvoter, som er fordelt under den første  

 fordeling, medmindre andet er aftalt.
4. Såfremt yderligere en stat ratificerer eller tiltræder Traktaten i  

 overensstemmelse med bestemmelserne i Traktatens artikel XVII, skal  

 spørgsmålet om fordeling af aktive kvoter til denne stat tages op til  

 behandling af Open Skies-konsultationskommissionen i løbet af den første  

 ordinære samling efter tidspunktet for deponeringen af den pågældende stats  

 ratifikations- eller tiltrædelsesinstrument.
Dette skal ske under iagttagelse  

 af følgende bestemmelser:
(A) Den ratificerende eller tiltrædende stat skal have ret til at anmode  

 om observationsflyvninger over andre deltagerstaters territorier inden for  

 den passive kvote, som er tildelt denne stat i overensstemmelse med  

 bestemmelserne i dette bilags kapitel I, paragraf 2, og inden for de passive  

 kvoter, som er tildelt de deltagerstater, der anmodes om  

 observationsflyvninger, medmindre andet er aftalt mellem de involverede  

 deltagerstater; og (B) Alle deltagerstater skal på samme tid have ret til at anmode om  

 observationsflyvninger over den underskrivende eller tiltrædende stats  

 territorium inden for deres aktive kvoter og inden for den passive kvote, som  

 er tildelt denne stat.
Kapitel III Maksimale flyvedistancer for observationsflyvninger De maksimale flyvedistancer for observationsflyvninger over observerede  

 parters territorier med udgangspunkt i en Open Skies-flyveplads er som  

 følger:
Forbundsrepublikken Tyskland Bilag B Oplysninger om sensorer Kapitel I Tekniske oplysninger 1. I medfør af artikel IV, paragraf 10, skal hver deltagerstat stille de  

 relevante tekniske oplysninger, der er opregnet i dette kapitel, til rådighed  

 for alle andre deltagerstater.
Dette skal ske for hver sensor, der er  

 installeret i det observationsfly, som den pågældende deltagerstat har  

 udpeget i medfør af Traktatens artikel V.
 2. Følgende tekniske oplysninger skal stilles til rådighed for optiske  

 panoramiske- og stillbilledkameraer:
(A) type og model; (B) kameravinkel på langs og på tværs af flyets kurslinie eller  

 skanderingsvinkler, angivet i grader; (C) billedstørrelse, angivet i millimeter gange millimeter; (D) eksponeringstid, angivet i sekunder; (E) typer og farver på anvendte optiske filtre og deres  

 forlængelsesfaktor; (F) for hvert objektiv oplyses: (1) mærke; (2) brændvidde, angivet i  

 millimeter; (3) maksimale objektivåbning; (4) opløsningsevne ved et  

 kontrastforhold på 1000 til 1 eller ved en korresponderende kontrast på 1,0  

 ved maksimal objektivåbning, angivet i linier per millimeter; (G) minimum og maksimum tidsintervaller mellem optagelser, angivet i  

 sekunder, eller optagefrekvens, angivet i billeder per sekund, såfremt en  

 sådan er relevant; (H) forholdet maksimal hastighed divideret med højde, såfremt et sådant er  

 relevant; (I) for optiske stillbilledkameraer: den maksimale vinkel målt fra det  

 horisontale plan, eller den minimale vinkel målt fra det vertikale plan,  

 angivet i grader, og (J) den maksimale operationshøjde angivet i meter, såfremt det er aktuelt.
 3. Følgende tekniske oplysninger skal stilles til rådighed for  

 videokameraer:
(A) type og model; (B) kameravinkel på langs og på tværs af flyets kurslinie, angivet i  

 grader; (C) for objektivet oplyses: (1) brændvidde, angivet i millimeter; (2)  

 maksimale objektivåbning; (3) opløsningsevne ved et kontrastforhold på 1000  

 til 1 eller ved en korresponderende kontrast på 1,0 ved maksimal  

 objektivåbning, angivet i linier per millimeter; (D) detektorelementets størrelse, angivet i mikrometer, eller tilsvarende  

 oplysninger om elektronrøret; (E) antallet af detektorelementer; (F) systemets lysfølsomhed, angivet i lux eller watt per  

 kvadratcentimeter; og (G) spektralbåndet, angivet i nanometer; 4. Følgende tekniske oplysninger skal stilles til rådighed for infrarød  

 linieskanderende apparatur:
(A) type og model; (B) dækningsområde eller afsøgningsvinkler, angivet i grader; (C) minimale øjebliksdækningsområde på langs og på tværs af flyets  

 kurslinie, angivet i milliradian; (D) spektralbåndet, angivet i mikrometer; (E) minimale opløselige temperaturforskel, angivet i grader celsius; (F) detektorens arbejdstemperatur, angivet i grader celsius; (G) den nødvendige tid fra tilslutning af apparaturet til det er klart og  

 nedkølet til den normale arbejdstemperatur, angivet i minutter; (H) maksimale driftstid, såfremt det er aktuelt; (I) forholdet maksimal hastighed divideret med højde; og (J) maksimale funktionshøjde angivet i meter, såfremt det er aktuelt.
 5. Følgende tekniske oplysninger skal stilles til rådighed for radar med  

 sideværtsrettet syntetisk antenneapertur:
(A) type og model; (B) frekvensbånd og specifik arbejdsfrekvens, angivet i megahertz; (C) polarisationer; (D) impulslængde/frekvens, angivet ved impulser per meter eller sekund; (E) begrænsninger i dækningsområdet på kort afstand, angivet i grader målt  

 fra det vertikale plan; (F) kortlægningsbredden angivet i kilometer; (G) opløsningsevne i afstand og flyveretning målt på jorden, i det skrå  

 plan angivet i meter; (H) maksimale operationshøjde angivet i meter, såfremt det er aktuelt; og (I) sendereffekt, angivet i watt.
 6. Følgende tekniske oplysninger skal stilles til rådighed for sensorer,  

 som registrerer data på fotografisk film:
(A) de filmtyper, som kan anvendes sammen med hver sensor; (B) filmbredde; angivet i millimeter; (C) filmens opløsningsevne ved et kontrastforhold på 1000 til 1 eller ved  

 en korresponderende kontrast på 1,0, angivet i linier per millimeter; og (D) filmmagasinets kapacitet, angivet i meter, for hver filmtype.
 7. Følgende tekniske oplysninger skal stilles til rådighed for sensorer,  

 som registrerer data på andre medier end film:
(A) dataoptageudstyrets type og model; (B) dataoptagemediets type og format; (C) båndbredde, frekvens(er) angivet i hertz, såfremt det er aktuelt; (D) dataoptagehastighed, angivet i megabits per sekund, såfremt det er  

 aktuelt; (E) optagemediets kapacitet, angivet i minutter eller megabits; og (F) lagring af data indsamlet af sensorer, og påføring af supplerende  

 data.
Kapitel II Påføring af supplerende data 1. Data, der er indsamlet af sensorer i en observationsperiode, skal  

 påføres supplerende data.
Dette skal ske på føringsstrimmelen af hver rulle  

 original filmnegativ eller i begyndelsen af ethvert andet optagemedie, i  

 overensstemmelse med bestemmelserne i dette bilags underbilag 1. De  

 supplerende data skal omfatte følgende:
(A) observationsflyvningens referencenum- mer; (B) datoen for observationsflyvningen; (C) en beskrivelse af sensoren; (D) sensorens konfiguration; og (E) brændvidde, såfremt det er aktuelt.
2. Følgende oplysninger skal optages manuelt eller elektronisk fra  

 observationsflyets navigations- og flyveinstrumenter.
Oplysningerne skal  

 påføres data indsamlet af sensorer under en observationsperiode i  

 overensstemmelse med dette bilags underbilag 1 på en sådan måde, at detaljer  

 i de indsamlede data ikke tilsløres:
(A) for optiske kameraer: (1) ved påbegyndelsen af observationsperioden;  

 på ethvert sted i observationsperioden, hvor der indtræffer en væsentlig  

 ændring i observationsflyets flyvehøjde over jorden, kurs eller hastighed i  

 forhold til jorden; og med sådanne tidsintervaller, som vil blive fastsat af  

 Open Skies-konsultationskommissionen inden udløbet af perioden for Traktatens  

 foreløbige anvendelse: (a) flyvehøjde over jorden; (b) position; (c) sand  

 kurs; og (d) skanderingsvinkel; (2) på hvert billede af en fotografisk film  

 påføres: (a) billednummer; (b) klokkeslæt; og (c) flyets krængningsvinkel; (B) for videokameraer og infrarød linieskanderende apparatur: ved  

 påbegyndelsen af observationsperioden; på ethvert sted under  

 observationsperioden, hvor der indtræffer en væsentlig ændring i  

 observationsflyets flyvehøjde over jorden, kurs eller hastighed i forhold til  

 jorden; og med sådanne tidsintervaller, som vil blive fastsat af Open  

 Skies-konsultationskommissionen inden udløbet af perioden for Traktatens  

 foreløbige anvendelse: (1) dato og klokkeslæt; (2) flyvehøjde over jorden;  

 (3) position; (4) sand kurs; og (5) skanderingsvinkel; (C) for radar med sideværtsrettet syntetisk antenneapertur:
(1) ved påbegyndelsen af observationsperioden; på ethvert sted i  

 observationsperioden, hvor der indtræffer en væsentlig ændring i  

 observationsflyets flyvehøjde over jorden, kurs eller hastighed i forhold til  

 jorden; og med sådanne tidsintervaller, som vil blive fastsat af Open  

 Skies-konsultationskommissionen inden udløbet af perioden for Traktatens  

 foreløbige anvendelse: (a) dato og klokkeslæt; (b) flyvehøjde over jorden;  

 (c) position; (d) sand kurs; (e) vinklen regnet fra det vandrette plan og til  

 kortlægningsområdets nærmeste punkt; (f) kortlægnings bredden; og (g)  

 polarisationer; (2) hver gang følgende parametre måles, påføres disse de indsamlede data  

 med henblik på en korrekt fremkaldelse af billedet: (a) flyets hastighed i  

 forhold til jorden; (b) flyets afdrift; (c) flyets stigningsvinkel; og (d)  

 flyets krængningsvinkel.
 3. For kopier af enkeltbilleder eller billedsektioner, der er fremkaldt  

 fra det originale filmnegativ eller et andet optagemedie, skal de  

 oplysninger, der er opregnet i dette kapitels paragraf 1 og 2, påføres  

 samtlige fremkaldte positiver.
 4. Deltagerstaterne skal have ret til at påføre oplysninger på data, der  

 er indsamlet under en observationsflyvning, ved anvendelse af alfanumeriske  

 karakterer eller ved anvendelse af sådanne koder, som der opnås enighed om i  

 Open Skies-konsultationskommissionen i løbet af perioden for Traktatens  

 foreløbige anvendelse.
Underbilag 1 til bilag B Påføring af oplysninger på data indsamlet under en observationsflyvning 1. Observationsflyvningens referencenummer skal angives som en enkelt  

 gruppe bestående af seks alfanumeriske karakterer i overensstemmelse med  

 følgende fremgangsmåde:
(A) bogstaverne »OS«; (B) det sidste tal i det kalenderår, hvori den individuelle aktive kvote  

 er gældende; og (C) et trecifret tal, der skal repræsentere hver individuel  

 observationsflyvning.
Det skal bestå af tallet for den aktive kvote, som er  

 fordelt ved den årlige gennemgang foretaget inden for rammerne af Open  

 Skies-konsultationskommissionen for et kalenderår, for så vidt angår en  

 deltagerstats overflyvninger over en anden deltagerstats territorium.
 2. Beskrivelsen af sensorerne skal angives som en enkelt gruppe bestående  

 af op til seks alfanumeriske karakterer, der omfatter to grupper i  

 overensstemmelse med følgende fremgangsmåde:
(A) en gruppe bestående af op til fire karakterer, der skal repræsentere  

 sensorkategorien i overensstemmelse med følgende fremgangsmåde: (1)  

 »OP« - panoramisk kamera; (2) »OF« - stillbilledkamera;  

 (3) »TV« - videokamera; (4) »IRLS« - infrarød  

 liniaskanderende-apparatur; eller (5) »SAR« - radar med  

 sideværtsrettet syntetisk antenneaperatur; (B) en gruppe bestående af to karakterer, der skal repræsentere  

 optagemediets type i overensstemmelse med følgende fremgangsmåde: (1)  

 »BI« - sort og hvid, isopankromatisk; (2) »BM« - sort og  

 hvid, monokromatisk; (3) »BP« - sort og hvid, pankromatisk; (4)  

 »BR« - sort og hvid, reversibel; (5) »TA« - analogt  

 magnetisk bånd; eller (6) »TD« - digitalt magnetisk bånd.
 3. Sensorkonfigurationen skal angives som en enkelt gruppe bestående af op  

 til ni alfanumeriske karakterer, der omfatter tre grupper i overensstemmelse  

 med følgende fremgangsmåde:
(A) en gruppe på fire alfanumeriske karakterer, der skal repræsentere  

 sensorens installation i observationsflyet, som enten: (1) en intern  

 installation, som skal angives ved koden »INT« efterfulgt af et  

 tal, der angiver den relative placering af sensorinstallationen i  

 observationsflyet i sekvens fra observationsflyets næse til hale; eller (2)  

 en ophængt installation, som skal angives ved koden »POD«  

 efterfulgt af et af følgende tre bogstaver: (a) »L« - ophængt under  

 venstre vinge; (b) »R« - ophængt under højre vinge; eller (c)  

 »C« - ophængt i flyets centerlinie; (B) en gruppe af op til tre alfanumeriske karakterer, der skal  

 repræsentere installationens type, i overensstemmelse med følgende  

 fremgangsmåde: (1) en vertikal installation, hvor sensoren ikke hælder mere  

 end fem grader fra det vertikale plan, skal angives ved bogstavet  

 »V«; (2) en skrå installation, hvor sensoren hælder mere end fem  

 grader fra det vertikale plan, skal angives ved et af følgende to bogstaver,  

 efterfulgt af plongeringsvinklen angivet i grader: (a) »L« -  

 venstrerettet; (b) »R« - højrerettet; (3) en vifteinstallation  

 bestående af to eller flere sensorer skal angives ved bogstavet  

 »F«; (C) for en vifteinstallation skal angives en gruppe bestående af op til to  

 tal for at angive antallet og placeringen af sensorerne, som følger: (1) det  

 første tal skal angive antallet af sensorer i installationen; og (2) det  

 andet tal skal angive den enkelte sensors placering i sekvens fra venstre til  

 højre i forhold til observationsflyets flyveretning.
 4. Oplysninger om et objektivs brændvidde skal angives i millimeter.
 5. Dato og klokkeslæt skal angives ned til nærmeste minut af Koordineret  

 Universel tid (UTC).
 6. Observationsflyets gennemsnitlige højde over jorden skal angives med et  

 femcifret tal efterfulgt af en kode, der skal repræsentere måleenheden enten  

 i fod, som skal angives med bogstavet »F«, eller i meter, som skal  

 angives med bogstavet »M«.
 7. Observationsflyets position i bredde- og længdegrader skal angives til  

 nærmeste hundrededel af en grad anført i formatet »dd.dd(N eller S)  

 ddd.dd (E eller W)», eller i grader og minutter angivet til nærmeste  

 minut anført i formatet »dd mm (N eller S) ddd mm (E eller W)».
 8. Observationsflyets sande kurs skal angives i grader til nærmeste hele  

 grad.
 9. Observationsflyets krængningsvinkel skal angives i grader efterfulgt af  

 en kode bestående af bogstavet »L«, som angiver om flyet krænger  

 til venstre, eller bogstavet »R«, som angiver om flyet krænger til  

 højre.
10. Observationsflyets stigningsvinkel skal angives i grader ledsaget af  

 en kode bestående af bogstavet »U«, som angiver en positiv  

 stigningsvinkel, eller bogstavet »D«, som angiver en negativ  

 stigningsvinkel.
Stigningsvinklen skal angives i forhold til horisonten.
11. Observationsflyets afdrift skal angives i grader efterfulgt af en kode  

 bestående af bogstavet »L«, som angiver en afdrift til venstre,  

 eller bogstavet »R«, som angiver en afdrift til højre.
Afdriften  

 skal angives i forhold til observationsflyets kurslinie.
 12. Observationsflyets hastighed over jorden skal angives med et trecifret  

 tal efterfulgt af en dobbeltbogstavkode, der skal angive den anvendte  

 måleenhed, enten ved »NM« for sømil i timen eller ved  

 »KM« for kilometer i timen.
 13. Kortlægningsbredden nærmeste punkt skal angives i kilometer.
 14. Hældningsvinklen skal angives i grader målt i det vertikale plan.
 15. Kortlægningsbreddens udstrækning skal angives i kilometer.
16. Hvert magasin indeholdende fotografisk film, som anvendes under en  

 observationsflyvning fra samme sensor, skal nummereres fortløbende startende  

 med tallet et.
Hvert billede optaget på det originale filmnegativ skal for  

 hver sensor og magasin nummereres fortløbende fra første billede og til  

 sidste billede.
Såfremt en film nummereres under anvendelse af et eller to  

 tal per billede, skal hvert billede entydigt kunne adskilles fra de øvrige  

 ved konsekvent brug af enten tallet nærmest midten af billedet, eller såfremt  

 tallene befinder sig lige langt fra midten, det laveste af de hele tal på  

 billedet.
Bilag C Oplysninger om observationsfly I medfør af bestemmelserne i Traktatens artikel V, paragraf 2, skal  

 deltagerstater, når fly udpeges som observationsfly, stille de oplysninger  

 til rådighed for alle andre deltagerstater, der er anført nedenfor.
1. Identifikation: (A) type og model; og (B) antal, kategori, type og  

 konfiguration af hver sensor, der er installeret i observationsflyet, som  

 anført i overensstemmelse med bestemmelserne i Traktatens bilag B; 2. Missionsplanlægning: (A) for hver type og konfiguration af sensorer,  

 der er installeret i observationsflyet, oplyses: (1) den flyvehøjde over  

 jorden i meter, hvor den pågældende sensor opnår den i Traktatens artikel IV,  

 paragraf 2, angivne opløsningsevne.
Dette gælder for sensorer, hvor  

 opløsningsevnen er afhængig af flyvehøjden over jorden; (2) den højde over  

 jorden, hvori maksimal rækkevidde opnås.
Dette gælder for sensorer, hvor  

 opløsningsevnen ikke er afhængig af flyvehøjden over jorden; (B) optimal  

 flyvehastighed i kilometer i timen for hver højde, der er angivet i  

 overensstemmelse med denne paragrafs litra (A); (C) brændstofforbrug angivet  

 i kilogram per time ved optimal flyvehastighed for hver højde specificeret i  

 overensstemmelse med denne paragrafs litra (A).
 3. Navigations-, kommunikations- og landingshjælpemidler: (A) hver type af  

 navigationsudstyr, der er installeret i observationsflyet, herunder  

 nøjagtigheden ved positionsbestemmelse angivet i meter; og (B)  

 radiokommunikationsudstyr, samt anflyvnings- og landingsinstrumenter, der er  

 installeret i observationsflyet, oplyst i overensstemmelse med ICAO-praksis.
 4. Manøvrering på jorden: (A) længde, spændvidde, maksimale højde,  

 afstanden mellem hovedlandingshjulene og drejeradius; (B) maksimal startvægt  

 og maksimal landingsvægt; (C) foreskrevet længde og styrke af startbanen og  

 dennes overfladebelægning ved maksimal startvægt og maksimal landingsvægt,  

 inklusive oplysninger om mulighed for at lande på jord-, grus- og græsbaner;  

 (D) typer og mængde af brændstof, olie, hydraulikvæske og ilt, som kan  

 medføres; (E) typer af elektriske hjælpe- og startaggregater; og (F)  

 eventuelle behov for særligt udstyr.
 5. Antal pladser om bord: (A) til flybesætningsmedlemmer; (B) til  

 sensoroperatører; (C) til flyverepræsentanter, flyvekontrollanter eller  

 repræsentanter, som kan tildeles siddeplads om bord, og (D) antallet af  

 sovepladser.
Bilag D Certifikation af observationsfly og sensorer Kapitel I Generelle bestemmelser 1. Hver deltagerstat skal have ret til deltage i certifikationen af enhver  

 type og model af observationsfly og det tilhørende sæt af sensorer, som en  

 anden deltagerstat har udpeget i medfør af Traktatens artikel V.
I  

 forbindelse med certifikationen skal observationsflyet og det tilhørende sæt  

 af sensorer kontrolleres både på jorden og i luften.
 2. Hver certifikation skal gennemføres med henblik på at fastslå følgende:
(A) at flyet er af en type og model udpeget i medfør af Traktatens artikel  

 V; (B) at sensorerne installeret i observationsflyet er af en kategori anført  

 i Traktatens artikel IV, paragraf 1, og at disse opfylder de krav, som er  

 angivet i Traktatens artikel IV, paragraf 2; (C) at de tekniske oplysninger er stillet til rådighed i overensstemmelse  

 med Traktatens bilag B, kapitel I; (D) minimumshøjden over jorden, hvor en sådan sensor, som er installeret i  

 et observationsfly af en given type og model, må betjenes under en  

 observationsflyvning i overensstemmelse med begrænsningerne på  

 opløsningsevne, som er angivet i Traktatens artikel IV, paragraf 2. Dette  

 gælder, såfremt en sensors opløsningsevne er afhængig af flyvehøjden over  

 jorden; (E) opløsningsevnen for hver sådan sensor, der er installeret i et  

 observationsfly af en given type og model, i overensstemmelse med  

 begrænsningerne på opløsningsevne, som er angivet i Traktatens artikel IV,  

 paragraf 2. Dette gælder, såfremt en sensors opløsningsevne ikke er afhængig  

 af flyvehøjden over jorden; og (F) at dækslerne for sensorobjektiver og andre anordninger, som hindrer  

 brugen af sensorerne, er på deres rette plads i overensstemmelse med  

 bestemmelserne i Traktatens artikel IV, paragraf 4.
3. Hver deltagerstat, som ønsker at foretage en certifikation, skal  

 notificere alle andre deltagerstater senest 60 dage forud for den syv dages  

 certifikationsperiode, hvorunder certifikationen af observationsflyet og det  

 tilhørende sæt af sensorer vil finde sted.
En sådan notifikation skal angive:
(A) navnet på deltagerstaten, som foretager certifikation af et  

 observationsfly med tilhørende sensorer; (B) indrejsepunktet, hvortil personel fra de deltagerstater, som deltager  

 i certifikationen, bør ankomme; (C) stedet, hvor certifikationen vil blive foretaget; (D) start- og slutdatoerne for certifikationen; (E) det samlede antal samt type og model af hvert observationsfly, som  

 skal certificeres; og (F) type og model, beskrivelse og konfiguration for hver sensor, der er  

 installeret i det observationsfly, som ønskes certificeret i overensstemmelse  

 med det format, der er angivet i Traktatens bilag B, underbilag 1.
4. Senest 10 dage efter modtagelse af en notifikation i medfør af  

 bestemmelserne i dette kapitels paragraf 3 skal hver deltagerstat notificere  

 alle øvrige deltagerstater om deltagerstatens hensigt om at deltage i  

 certifikationen af sådanne fly og dets sensorer i medfør af bestemmelserne i  

 Traktatens artikel IV, paragraf 11. Antallet af personer, som kan deltage i  

 certifikationen, fra de deltagerstater, som har tilkendegivet hensigt om at  

 deltage, skal afgøres inden for Open Skies-konsultationskommissionen.
Hvis  

 ikke andet er aftalt, skal det totale antal af personer ikke overstige 40.  

 Det skal ikke omfatte mere end fire personer fra en enkelt deltagerstat.
Når  

 to eller flere deltagerstater notificerer hensigt om at foretage  

 certifikation inden for samme periode, skal der træffes beslutning inden for  

 Open Skies-konsultationskommissionen om hvilken af deltagerstaterne, som kan  

 foretage certifikation i den pågældende periode.
 5. Senest 30 dage før den dato, hvor certifikationen af observationsflyet  

 skal begynde ifølge den notifikation, der er afgivet i medfør af dette  

 kapitels paragraf 3, skal hver deltagerstat, som deltager i certifikationen,  

 notificere den certificerende deltagerstat om følgende:
(A) navnene på de personer, som deltager i certifikationen og en liste med  

 navnene på flybesætningsmedlemmerne, såfremt et ikke-kommercielt transportfly  

 anvendes for rejsen til indrejsepunktet.
For hver person oplyses køn,  

 fødselsdato, fødested og pasnummer.
Samtlige personer skal være optaget på  

 listen over personer, der er udpeget i medfør af Traktatens artikel XIII,  

 kapitel I; (B) dato og forventet ankomsttidspunkt til indrejsepunktet for sådanne  

 personer; og (C) transportmåden som vil blive anvendt til indrejsepunktet.
 6. Senest 14 dage før den dato, hvor certifikationen af observationsflyet  

 skal begynde ifølge den notifikation, der er afgivet i medfør af dette  

 kapitels paragraf 3, skal den certificerende deltagerstat stille følgende  

 oplysninger om hver enkelt sensor, der er installeret i observationsflyet og  

 om tilhørende udstyr til brug for påføring af oplysninger på data, der er  

 indsamlet ved hjælp af sensorer, til rådighed for de deltagerstater, som  

 deltager i certifikationen:
(A) en beskrivelse af sensorens bestanddele, herunder dennes funktion og  

 eventuelle tilslutning til tilhørende udstyr til brug for påføring af  

 oplysninger på data; (B) fotografier af samtlige sensorer i en konfiguration, hvor disse er  

 fjernet fra observationsflyet i overensstemmelse med følgende  

 specifikationer: (1) hver sensor skal fylde mindst 80 procent af fotografiet,  

 enten horisontalt eller vertikalt; (2) fotografiet kan enten være i farver  

 eller sort og hvid og skal være af en størrelse på 18 centimeter gange 24  

 centimeter eksklusive billedrammen; og (3) hvert fotografi skal være påført  

 oplysninger om sensor- kategori, type og model, og navnet på den  

 deltagerstat, som fremlægger sensoren med henblik på certifikation; (C) instruktioner for betjening under flyvning af samtlige sensorer.
 7. Såfremt der ikke er nogen deltagerstat, som notificerer hensigt til at  

 deltage i certifikationen i overensstemmelse med bestemmelserne i dette  

 kapitels paragraf 5, skal deltagerstaten selv foretage en kontrol i luften i  

 overensstemmelse med bestemmelserne i dette bilags kapitel III og udfærdige  

 en certifikationsrapport i overensstemmelse med bestemmelserne i dette bilags  

 kapitel IV.
 8. Bestemmelserne i Traktatens artikel XIII, kapitel II skal være gældende  

 for det personel fra hver deltagerstat, som deltager i certifikationen, under  

 hele dets ophold på den certificerende deltagerstats territorium.
 9. Personellet fra hver deltagerstat, som deltager i certifikationen, skal  

 straks forlade den certificerende deltagerstats territorium, når  

 certifikationsrapporten er underskrevet.
Kapitel II Kontrol på jorden 1. Med den certificerende deltagerstats accept kan kontrol på jorden  

 foretages af mere end een deltagerstats repræsentant samtidigt.  

 Deltagerstater skal have ret til at foretage en fælles kontrol på jorden af  

 observationsflyet og tilhørende sensorer.
Den certificerende deltagerstat  

 skal have ret til at fastsætte antallet af personel, som samtidigt kan være  

 beskæftiget med kontrol på jorden af observationsflyet og tilhørende  

 sensorer.
 2. Hvis ikke andet er aftalt, skal kontrol på jorden ikke overstige tre  

 otte timers perioder for hvert observationsfly og tilhørende sensorer.
 3. Forud for påbegyndelsen af kontrol på jorden, skal den certificerende  

 deltagerstat stille følgende oplysninger til rådighed for de deltagerstater,  

 som deltager i certifikationen:
(A) for optiske panoramiske- og optiske stillbilledkameraer: (1)  

 kontrastoverføringskurven for objektivets frekvensfølsomhed  

 (frekvens/kontrast karakteristika) ved maksimal objektivåbning angivet i  

 linier per millimeter; (2) specifikationer for den sort-hvide film til luftfotografering, som vil  

 blive anvendt til indsamling af data under observationsflyvningen eller  

 duplikeringen af sådanne data i overensstemmelse med bestemmelserne i  

 Traktatens bilag K, kapitel I, paragraf 2.
(3) specifikationer for filmfremkalderen, som vil blive anvendt til  

 fremkaldelse af de originale filmnegativer, og specifikationer for  

 kopimaskinerne, som vil blive anvendt til at fremstille filmpositiver eller  

 -negativer, i overensstemmelse med Traktatens bilag K, kapitel I, paragraf 1;  

 og (4) prøveflyvningsdata, der viser opløsningsevnen som en funktion af højde  

 over jorden for hver type af film til luftfotografering, som vil blive  

 anvendt i det optiske kamera; (B) prøveflyvningsdata for videokameraer, der viser opløsningsevnen for  

 alle registreringsanordninger som en funktion af højde over jorden; (C) prøveflyvningsdata for infrarøde liniaskanderende-apparatur, der viser  

 opløsningsevnen for alle registreringsanordninger som en funktion af højde  

 over jorden; og (D) prøveflyvningsdata for radar med sideværtsrettet syntetisk  

 antenneapertur, der viser opløsningsevnen for alle registreringsanordninger  

 som en funktion af rækkevidde i det skrånende plan fra flyet.
 4. Forud for påbegyndelsen af kontrollen på jorden, skal den  

 certificerende deltagerstat give deltagerstaten eller deltagerstaterne, som  

 deltager i certifikationen, en orientering om følgende:
(A) programmet for gennemførelsen af kontrol på jorden af  

 observationsflyet og tilhørende sensorer; (B) observationsflyet såvel som tilhørende sensorer, tilhørende udstyr og  

 dæksler for sensorobjektiver eller andre anordninger, som hindrer brugen af  

 sensorer.
Deres placering i observationsflyet skal angives ved hjælp af  

 diagrammer, fotografier, transparenter eller andre visuelle hjælpemidler; (C) alle nødvendige sikkerhedsforanstaltninger, som skal iagttages under  

 kontrollen på jorden af observationsflyet og tilhørende sensorer; og (D) optællingsprocedurerne, som eskorten tilhørende den certificerende  

 deltagerstat har til hensigt at anvende i medfør af dette kapitels paragraf  

 6.
5. Forud for påbegyndelsen af kontrollen på jorden skal hver deltagerstat,  

 som deltager i certifikationen, aflevere en liste over udstyr, som vil blive  

 anvendt under kontrollen på jorden eller i luften, til den certificerende  

 deltagerstat.
De deltagerstater, som gennemfører certifikationen, skal gives  

 tilladelse til at medbringe og bruge videokameraer, diktafoner samt håndbårne  

 computere om bord i observationsflyet.
De deltagerstater, som deltager i  

 certifikationen, skal gives tilladelse til at anvende andre former for udstyr  

 end de nævnte, under forudsætning af godkendelse hertil fra den  

 certificerende deltagerstat.
 6. De deltagerstater, som deltager i certifikationen, skal sammen med den  

 certificerende deltagerstat foretage en optælling af alt det udstyr, som er  

 anført i dette kapitels paragraf 5 og gennemgå optællingsprocedurerne, som  

 skal følges med henblik på at bekræfte, at alt det udstyr, som er bragt om  

 bord i observationsflyet af deltagerstaterne, som deltager i certifikationen,  

 er fjernet fra observationsflyet ved kontrollens afslutning.
 7. Personel tilhørende deltagerstater, som deltager i certifikationen,  

 skal have ret til at foretage følgende handlinger under kontrollen på jorden  

 af observationsflyet og af hver sensor, som er installeret i  

 observationsflyet:
(A) bekræfte at antallet og konfigurationen af hver sensor, som er  

 installeret i observationsflyet, svarer til de oplysninger, der er stillet  

 til rådighed i overensstemmelse med bestemmelserne i dette bilags kapitel I,  

 paragraf 6, samt bestemmelserne i bilag C og bilag B, kapitel I; (B) gøre sig fortrolig med hver sensors installation i observationsflyet,  

 herunder bestanddele og disses indbyrdes forbindelser samt med alle former  

 for tilhørende udstyr til brug for påføring af oplysninger på data; (C) modtage en demonstration af betjeningen og brugen af hver sensor; og (D) gøre sig fortrolig med data fra prøveflyvningen, der er stillet til  

 rådighed i overensstemmelse med bestemmelserne i dette kapitels paragraf 3.
8. På anmodning fra en deltagerstat, som deltager i certifikationen, skal  

 den certificerende deltagerstat fotografere enhver sensor installeret i  

 observationsflyet, det tilhørende udstyr i observationsflyet, eller  

 sensorobjektiverne med deres dæksler eller andre anordninger, som hindrer  

 brugen af sensorerne.
Sådanne fotografier skal opfylde de krav, der er  

 specificeret i dette bilags kapitel I, paragraf 6, litra (B) nr.(1), (B)  

 nr.(2), og (B) nr.(3).
9. Den certificerende deltagerstat skal have ret til at udpege personel,  

 der kan ledsage personellet fra deltagerstaterne, som deltager i  

 certifikationen, under hele kontrollen på jorden, med henblik på at bekræfte  

 overholdelsen af de bestemmelser, der er anført i dette kapitel.
Personellet  

 tilhørende den certificerende deltagerstat skal ikke gribe ind over for  

 handlinger iværksat af deltagerstaterne, som deltager i certifikationen,  

 medmindre sådanne handlinger strider imod de sikkerhedsforskrifter, der er  

 fastsat i dette kapitels paragraf 4, litra C.
10. Den certificerende deltagerstat skal sørge for fri adgang for  

 deltagerstaterne, som deltager i certifikationen, til hele observationsflyet,  

 tilhørende sensorer og tilhørende udstyr samt tilstrækkelig energiforsyning  

 for betjening af sensorerne og det tilhørende udstyr.
Den certificerende  

 deltagerstat skal åbne op for sådanne rum eller fjerne paneler eller andre  

 forhindringer i fornøden udstrækning til, at kontrol af samtlige sensorer og  

 tilhørende udstyr, som er genstand for certifikation, kan gennemføres.
 11. Uanset bestemmelserne i dette kapitel, skal kontrol på jorden  

 gennemføres på en sådan måde, at denne ikke:
(A) forringer, skader eller forhindrer efterfølgende brug af  

 observationsflyet eller de tilhørende sensorer; (B) ændrer ved det elektriske eller mekaniske system i observationsflyet  

 eller de tilhørende sensorer, eller (C) forringer observationsflyets flyvedygtighed.
12. Deltagerstaterne, som deltager i certifikationen, skal ved hjælp af  

 det udstyr, der er opregnet i dette kapitels paragraf 5, have ret til at  

 foretage opmålinger, tage notater, tegne skitser, sammenligne optegnelser og  

 optagelser, der er foretaget af observationsflyet, de tilhørende sensorer og  

 det til sensorerne tilhørende udstyr.
Sådanne arbejdsmaterialer kan beholdes  

 af den deltagerstat, som deltager i certifikationen, og skal ikke gøres til  

 genstand for hverken gennemsyn eller kontrol af den certificerende  

 deltagerstat.
 13. Den certificerende deltagerstat skal i videst mulig omfang besvare  

 spørgsmål vedrørende kontrollen på jorden, som stilles af de deltagerstater,  

 der deltager i certifikationen.
14. Ved afslutningen af kontrollen på jorden, skal de deltagerstater, som  

 deltager i certifikationen, forlade observationsflyet.
Den certificerende  

 deltagerstat skal have ret til at anvende sine egne optællingsprocedurer, der  

 er fastsat i overensstemmelse med dette kapitels paragraf 6, med henblik på  

 at bekræfte, at alt udstyr, som blev anvendt under kontrollen på jorden i  

 overensstemmelse med dette kapitels paragraf 5, er fjernet fra  

 observationsflyet.
Kapitel III Kontrol i luften 1. Ud over at foretage kontrol på jorden af observationsflyet og de  

 tilhørende sensorer, skal den certificerende deltagerstat gennemføre en  

 kontrol i luften af sensorerne, som skal være tilstrækkelig til:
(A) at tillade overvågning af betjeningen af samtlige sensorer i  

 observationsflyet; (B) at fastlægge minimumshøjden over jorden i hvilken den eller de  

 pågældende sensorer, som er installeret i et observationsfly af en bestemt  

 type og model, skal anvendes under en observationsflyvning i overensstemmelse  

 med de begrænsninger for opløsningsevnen, der er specificeret i Traktatens  

 artikel IV, paragraf 2. Dette gælder, såfremt en sensors opløsningsevne er  

 afhængig af flyvehøjden over jorden; og (C) at fastlægge opløsningsevnen for hver sensor, der er installeret i et  

 observationsfly af en bestemt type og model, i overensstemmelse med de  

 begrænsninger for opløsningsevne, der er specificeret i Traktatens artikel  

 IV, paragraf 2. Dette gælder, såfremt en sensors opløsningsevne ikke er  

 afhængig af flyvehøjden over jorden.
 2. Forud for påbegyndelsen af kontrollen i luften af sensorerne, skal den  

 certificerende deltagerstat orientere de deltagerstater, som deltager i  

 certifikationen, om programmet for gennemførelsen af kontrollen i luften.  

 Denne orientering skal omfatte følgende oplysninger:
(A) et diagram over det påtænkte kalibreringsmål, som det er hensigten at  

 anvende i forbindelse med kontrollen i luften, i overensstemmelse med  

 bestemmelserne i dette bilags underbilag 1, kapitel I, paragraf 5; (B) tidsperiode, vejrforhold samt antal, retning og højde over jorden for  

 hver passage hen over den del af kalibreringsmålet, der er bestemt for hver  

 sensor, som skal certificeres; og (C) alle nødvendige sikkerhedsforanstaltninger, som skal iagttages under  

 kontrollen i luften af observationsflyet og de tilhørende sensorer.
3. Forud for og under kontrollen i luften skal deltagerstaterne, som  

 deltager i certifikationen, have ret til at aflægge stedet, hvor  

 kalibreringsmålet er placeret, et besøg.
Den certificerende deltagerstat skal  

 stille sådant udstyr, som er nødvendigt for at bekræfte, at kalibreringsmålet  

 opfylder de krav, der er anført i dette bilags underbilag 1, kapitel I, til  

 rådighed.
 4. Kontrollen i luften skal, medmindre andet er aftalt, foretages under  

 gunstige atmosfæriske forhold og i dagtimerne hen over de dele af  

 kalibreringsmålet, som er bestemt for hver sensorkategori, der er installeret  

 i observationsflyet, i overensstemmelse med bestemmelserne i dette bilags  

 underbilag 1, kapitel II, med henblik på at fastlægge opløsningsevnen for  

 hver sensor.
 5. Den certificerende deltagerstat skal stille sådanne oplysninger til  

 rådighed om de meteorologiske forhold i området, hvor kalibreringsmålet er  

 placeret, gældende for perioden for kontrollen i luftens gennemførelse, som  

 er nødvendige af hensyn til de beregninger, som skal foretages i  

 overensstemmelse med de metoder, der er specificeret i dette bilags  

 underbilag 1, kapitel III.
6. Hver deltagerstat skal have ret til at udpege personel, som kan tage  

 del i kontrollen i luften.
Såfremt antallet af udpegede personer overstiger  

 observationsflyets transportkapacitet, skal deltagerstaterne, som deltager i  

 certifikationen, indbyrdes afgøre hvem af det udpegede personel, som skal  

 deltage i kontrollen i luften.
 7. Det i medfør af dette kapitels paragraf 6 udpegede personel skal have  

 ret til at observere den certificerende deltagerstats personels betjening af  

 sensorerne.
 8. Personel fra de deltagerstater, som deltager i certifikationen, skal  

 have ret til at overvåge brydningen af seglet på filmkasetten samt overvåge  

 opbevaringen, fremkaldelsen og anden håndtering af det originale filmnegativ,  

 der er optaget under kontrollen i luften, i overensstemmelse med  

 bestemmelserne i Traktatens bilag K, kapitel II.
Kapitel IV Certifikationsrapport 1. Efter afslutning af kontrol på jorden og kontrol i luften, skal den  

 certificerende deltagerstat og deltagerstaterne, som deltager i  

 certifikationen, i fællesskab kontrollere de data, som er indsamlet ved hjælp  

 af sensorer, og fra kalibreringsmålene.
Disse deltagerstater skal udfærdige  

 en certifikationsrapport, som skal fastlægge:
(A) at observationsflyet er af en type og model, der er udpeget i medfør  

 af Traktatens artikel V; (B) at sensorerne, der er installeret i observationsflyet, er af en  

 kategori, som er omfattet af Traktatens artikel IV, paragraf 1, og at disse  

 opfylder de krav, der er anført i Traktatens artikel IV, paragraf 2; (C) at de tekniske oplysninger om sensorer er stillet til rådighed i  

 overensstemmelse med Traktatens bilag B, kapitel I; (D) minimumshøjden over jorden i hvilken den eller de pågældende sensorer,  

 som er installeret i et observationsfly af en bestemt type og model, kan  

 anvendes under en observationsflyvning i overensstemmelse med de  

 begrænsninger for opløsningsevnen, der er specificeret i Traktatens artikel  

 IV, paragraf 2. Dette gælder, såfremt en sensors opløsningsevne er afhængig  

 af flyvehøjden over jorden; og (E) opløsningsevnen for hver sensor, der er installeret i et  

 observationsfly af en bestemt type og model i overensstemmelse med de  

 begrænsninger for opløsningsevne, der er specificeret i Traktatens artikel  

 IV, paragraf 2. Dette gælder, såfremt en sensors opløsningsevne ikke er  

 afhængig af flyvehøjden over jorden.
 (F) at dækslerne over sensorobjektiver og andre anordninger, som hindrer  

 brugen af sensorer, er i overensstemmelse med bestemmelserne i Traktatens  

 artikel IV, paragraf 4.
 2. En kopi af de oplysninger, som er stillet til rådighed for hver enkelt  

 sensor i medfør af dette bilags kapitel I, paragraf 6, og kapitel II,  

 paragraf 3 og 8, skal vedlægges certifikationsrapporten.
 3. Kopier af certifikationsrapporten skal stilles til rådighed for alle  

 øvrige deltagerstater ved den certificerende deltagerstats foranstaltning.  

 Deltagerstater, som ikke deltog i certifikationen, skal ikke have ret til at  

 forkaste de konklusioner, der er indeholdt i certifikationsrapporten.
 4. Et observationsfly og dets tilhørende sæt af sensorer skal anses for  

 certificeret, medmindre de deltagerstater, som deltager i certifikationen,  

 ikke kan nå til enighed om indholdet af certifikationsrapporten.
 5. Såfremt den certificerende deltagerstat og deltagerstaterne, som  

 deltager i certifikationen, ikke kan nå til enighed om indholdet af  

 certifikationsrapporten, skal observationsflyet ikke anvendes til  

 observationsflyvninger, før problemet er blevet løst.
Underbilag 1 til bilag D Metoder til verifikation af ydeevnen for sensorer, som er installeret i  

 observationsfly Opløsningsevnen for hver sensor, som er installeret i observationsflyet og  

 - i de tilfælde hvor sensorens effektivitet er afhængig af højde over jorden  

 - minimumshøjden, hvori denne sensor kan anvendes under en  

 observationsflyvning, skal fastsættes og bekræftes på grundlag af data, der  

 er indsamlet over kalibreringsmål, som er passende for hver kategori af  

 sensorer i overensstemmelse med specifikationerne i kapitel I.
Den skal  

 udregnes i overensstemmelse med de metoder, som vil blive fastsat inden for  

 Open Skies-konsultationskommissionen.
Kapitel I Specifikationer for kalibreringsmål 1. Den certificerende deltagerstat skal stille kalibreringsmål til  

 rådighed i overensstemmelse med bestemmelserne i Traktatens bilag D.
Sådanne  

 kalibreringsmål skal anvendes til at fastlægge opløsningsevnen for sensorer.  

 Kalibreringsmål skal være af en type, der er beregnet for den pågældende  

 sensorkategori.
Kalibreringsmål skal være udført i overensstemmelse med de  

 nedenfor anførte retningslinier.
2. Kalibreringsmål til brug for fastlæggelsen af optiske kameraers  

 opløsningsevne skal bestå af en serie af rækker af skiftevis sorte og hvide  

 streger.
Hver række af streger skal som minimum bestå af to sorte streger  

 adskilt af en hvid.
Bredden af stregerne i en række skal være ens.
Bredden af  

 stregerne i rækkerne af streger skal ændres trinvis på en måde, der er  

 tilstrækkelig til at sikre præcis måling af opløsningsevnen.
Længden af  

 stregerne inden for samme række skal være ens.
Kontrastforholdet mellem sorte  

 og hvide streger skal for hele målet være konstant og skal mindst udgøre et  

 forhold på 5 til 1 (svarende til en kontrast på 0,66).
 3. Kalibreringsmål til brug for fastlæggelsen af infrarød linieskanderende  

 apparaturs opløsningsevne skal fastsættes inden for Open  

 Skies-konsultationskommissionen i løbet af perioden for foreløbig anvendelse.
 4. Kalibreringsmål til brug for fastlæggelsen af radar med sideværtsrettet  

 syntetisk antenneaperturs opløsningsevne skal bestå af rækker af tresidede  

 hjørnereflektorer, hvis konfiguration skal være i overensstemmelse med de  

 metoder, der skal fastsættes af Open Skies-konsultationskommissionen i løbet  

 af perioden for foreløbig anvendelse.
5. Hver deltagerstat skal stille et diagram over kalibreringsmålet, som  

 deltagerstaten har til hensigt at anvende i forbindelse med kontrol i luften,  

 til rådighed for alle andre deltagerstater.
Sådanne diagrammer skal være  

 påført oplysninger om kalibreringsmålenes størrelse, deres placering og  

 beskaffenheden af terrænet, hvori målene er placeret.
Sådanne diagrammer skal  

 også påføres oplysninger, der er passende for hver type af kalibreringsmål,  

 og skal fastsættes inden for Open Skies-konsultationskommissionen i løbet af  

 perioden for foreløbig anvendelse.
Kapitel II Gennemførelse af kontrol i luften 1. Med henblik på at fastlægge opløsningsevnen for panoramiske eller  

 vertikalt installerede stillbilledkameraer skal observationsflyets kurs være  

 direkte over og parallel med kalibreringsmålet.
Med henblik på at fastlægge  

 opløsningsevnen for stillbilledkameraer, som er installeret skrånende, skal  

 observationsflyets kurs være parallel med kalibreringsmålet på en sådan en  

 afstand fra dette, at kalibreringsmålet befinder sig i forgrunden af det  

 optiske kameras objektivvinkel, når dette er stillet i den maksimale vinkel  

 målt fra det horisontale plan eller i den minimale vinkel målt fra det  

 vertikale plan.
 2. Med henblik på at fastlægge opløsningsevnen for et infrarødt  

 afsøgeapparatur skal observationsflyets kurs være direkte over og parallel  

 med kalibreringsmålet i et vedtaget højdebånd over jorden.
 3. Med henblik på at fastlægge opløsningsevnen for radar med  

 sideværtsrettet syntetisk antenneapertur skal observationsflyets kurs være  

 til siden for rækken af hjørnereflektorer.
Kapitel III Analyse af data, der er indsamlet under kontrollen i luften 1. Efter kontrollen i luften, skal den certificerende deltagerstat og de  

 deltagerstater, som deltager i certifikationen, i fællesskab foretage en  

 analyse af de data, som er indsamlet under kontrollen i luften i medfør af  

 Traktatens bilag D, kapitel IV, paragraf 1.
2. Metoden til beregning af minimumshøjden over jorden, hvori hvert  

 kamera, som er installeret i observationsflyet, kan anvendes under en  

 observationsflyvning, herunder værdien for kontrastforholdet eller den  

 tilsvarende kontrast, som skal anvendes ved beregningen, og som ikke skal  

 være under 1,6:1 (svarende til 0,23) og ikke større end 4:1 (svarende til  

 0,6), skal fastsættes inden for Open Skies-konsultationskommissionen i løbet  

 af perioden for foreløbig anvendelse forud for den 30. juni 1992. Optiske  

 kameraers opløsningsevne skal fastlægges ved en visuel analyse af billedet af  

 kalibreringsmålet på det originale filmnegativ.
Den numeriske værdi af  

 opløsningsevnen skal være lig bredden af kalibreringsmålets mindste streg,  

 som kan erkendes som en særskilt streg.
 3. Metoden til beregning af minimumshøjden over jorden, hvori hvert  

 videokamera, som er installeret i observationsflyet, kan anvendes under en  

 observationsflyvning, skal fastsættes inden for Open  

 Skies-konsultationskommissionen i løbet af perioden for foreløbige  

 anvendelse.
 4. Metoden for beregning af minimumsflyvehøjden over jorden, hvori et  

 Infrarød linieskanderende apparatur, som er installeret i observationsflyet,  

 kan anvendes under en observationsflyvning, herunder værdien for den minimale  

 skelnelige temperaturforskel, som skal anvendes ved beregningen, skal  

 fastsættes inden for Open Skies-konsultationskommissionen i løbet af perioden  

 for foreløbig anvendelse.
 5. Metoden for beregning af opløsningsevnen for en sideværtsrettet  

 syntetisk radar, herunder fastsættelsen af forholdet mellem  

 impulsreflektionsmetoden og objektseperationsmetoden, skal fastsættes inden  

 for Open Skies-konsultationskommissionen i løbet af perioden for foreløbig  

 anvendelse.
Bilag E Procedurer for ankomster og afgange 1. Hver deltagerstat skal udpege et eller flere indrejsepunkter, et eller  

 flere udrejsepunkter samt en eller flere Open Skies-flyvepladser på sit  

 territorium.
Indrejsepunkter og udrejsepunkter kan være sammenfaldende med  

 Open Skies-flyvepladser, men behøver ikke være det.
Medmindre andet er  

 aftalt, og såfremt en Open Skies-flyveplads ikke er sammenfaldende med et  

 indrejsepunkt, skal Open Skies-flyvepladsen udpeges således, at den  

 observerende part kan nå frem til Open Skies-flyvepladsen fra indrejsepunktet  

 i løbet af fem timer under anvendelse af eget observationsfly eller transport  

 stillet til rådighed af den observerede part.
Efter ankomst til  

 indrejsepunktet eller en Open Skies-flyveplads skal den observerende part  

 have ret til en hvileperiode i henhold til bestemmelserne i Traktatens  

 artikel VI.
2. Hver deltagerstat skal have ret til at udpege indflyvnings- og  

 udflyvningspunkter.
Såfremt en deltagerstat vælger at udpege indflyvnings- og  

 udflyvningspunkter, skal sådanne punkter gøre det muligt at foretage  

 flyvninger fra den observerende parts territorium til den observerede parts  

 indrejsepunkt.
Planlagte flyvninger mellem indflyvningspunkter og  

 indrejsepunkter og mellem udrejsepunkter og udflyvningspunkter skal foretages  

 i overensstemmelse med offentliggjorte ICAO regler og anbefalede  

 fremgangsmåder, samt nationale bestemmelser.
Såfremt dele af flyvningerne  

 mellem indflyvningspunkter og indrejsepunkter foregår i internationalt  

 luftrum, skal flyvningen igennem internationalt luftrum foregå i  

 overensstemmelse med offentliggjorte internationale bestemmelser.
 3. Oplysninger om indrejsepunkter og udrejsepunkter, Open  

 Skies-flyvepladser, indflyvnings- og udflyvningspunkter,  

 optankningsflyvepladser og kalibreringsmål skal indledningsvis foreligge, som  

 angivet i dette bilags underbilag 1.
 4. En deltagerstat skal have ret til at foretage ændringer til dette  

 bilags underbilag 1 ved skriftligt at notificere alle andre deltagerstater om  

 sådanne ændringer, senest 90 dage før sådanne ændringer træder i kraft.
 5. Hver deltagerstat skal sikre en effektiv observation af hele sit  

 territorium på følgende måde:
(A) udpegningen af Open Skies-flyvepladser beliggende på fastlandet skal  

 ske på en sådan måde, at intet punkt på territoriet er længere væk fra en  

 eller flere sådanne flyvepladser end 35 procent af den maksimale  

 flyvedistance eller flyvedistancer, der er fastsat for den pågældende  

 deltagerstat i overensstemmelse med Traktatens bilag A; (B) for de dele af en deltagerstats territorium, som er adskilt fra  

 fastlandet gælder følgende: (1) denne deltagerstat skal anvende  

 bestemmelserne i denne paragrafs litra (A); eller (2) i de tilfælde hvor en  

 del eller dele af territoriet er adskilt fra fastlandet med mere end 600  

 kilometer, eller efter aftale mellem deltagerstaten og den observerende part,  

 eller såfremt andet er bestemt i bilag A, skal den pågældende deltagerstat  

 etablere særlige procedurer, herunder den mulige brug af  

 optankningsflyvepladser; eller (3) i de tilfælde hvor en del eller dele af  

 territoriet er adskilt fra fastlandet medmindre end 600 kilometer, og en sådan del eller  

 dele ikke er dækket af bestemmelserne i denne paragrafs litra (A), kan den  

 pågældende deltagerstat angive en særlig maksimal flyvedistance i bilag A for  

 at dække en sådan del eller dele af sit territorium.
6. Straks ved ankomsten af et observationsfly til indrejsepunktet og  

 straks forud for et observationsflys afgang fra udrejsepunktet, skal både den  

 observerede part og den observerende part inspicere dækslerne for  

 sensorobjektiverne eller andre anordninger, som hindrer brugen af sensorer,  

 som er installeret i overensstemmelse med artikel IV, paragraf 4. Såfremt  

 indrejsepunktet er forskelligt fra den Open Skies-flyveplads, hvorfra  

 observationsflyvningen påbegyndes, skal både den observerede part og den  

 observerende part, straks forud for observationsflyets afgang fra  

 indrejsepunktet til den Open Skies-flyveplads, hvorfra observationsflyvningen  

 påbegyndes, inspicere dækslerne for sensorobjektiverne eller andre  

 anordninger, som hindrer brugen af sensorer.
Såfremt udrejsepunktet er  

 forskelligt fra den Open Skies-flyveplads, hvor observationsflyvningen  

 afsluttes, skal både den observerede part og den observerende part, straks  

 forud for observationsflyets afgang fra en sådan flyveplads til  

 udrejsepunktet, inspicere dækslerne for sensorobjektiverne eller andre  

 anordninger, som hindrer brugen af sensorer.
7. En deltagerstat skal have ret til at foretage en kontrol og optælling  

 af sådant udstyr, som den anden deltagerstat har til hensigt at anvende i  

 forbindelse med en inspektion forud for observationsflyvningen af sensorer og  

 af observationsflyet, såfremt det er aktuelt.
Kontrollen og optællingen skal  

 også omfatte andre genstande, som flyverepræsentanterne har til hensigt at  

 bringe om bord i observationsflyet.
Denne kontrol og optælling skal:
(A) indledes inden for en time efter sådanne genstandes ankomst til  

 indrejsepunktet eller Open Skies-flyvepladsen, når deltagerstaten, som  

 foretager optællingen, vælger det.
Optællingen skal afsluttes i løbet af en  

 time; og (B) gennemføres under tilstedeværelse af en eller flere udpegede personer  

 fra den anden deltagerstat.
8. Såfremt det under kontrollen og optællingen af udstyrsgenstande til  

 brug ved inspektion af sensorer og af observationsflyet, såfremt det er  

 aktuelt, og af andre genstande, som flyverepræsentanterne har til hensigt at  

 bringe om bord i observationsflyet, fastslås af den deltagerstat, som  

 foretager kontrollen og optællingen, at de pågældende genstande ikke er i  

 overensstemmelse med listen over autoriseret udstyr, der er indeholdt i bilag  

 D, kapitel II, paragraf 5 eller med beskrivelsen af genstande i bilag G,  

 kapitel I, paragraf 4, skal denne deltagerstat have ret til at afvise brugen  

 af sådanne genstande.
Genstande, der er blevet identificeret på denne måde,  

 og som er medbragt til den observerede parts territorium af den observerende  

 part, skal, medmindre andet er aftalt:
(A) forvares i en forseglet container for sikker opbevaring; og (B) efterfølgende fjernes fra den observerede parts territorium ved først  

 givne lejlighed, men ikke senere end ved den observerende parts afrejse fra  

 den observerede parts territorium.
 9. Såfremt den observerende part rejser til indrejsepunktet, som er  

 angivet i notifikationen i overensstemmelse med Traktatens artikel VI,  

 kapitel I, paragraf 5, under anvendelse af et transportfly, der er  

 indregistreret hos den observerende part eller i en anden deltagerstat, skal  

 der gives tilladelse til, at transportflyet kan:
(A) forlade den observerede parts territorium; (B) forblive på indrejsepunktet indtil den observerende part forlader den  

 observerede parts territorium, såfremt indrejsepunktet er det samme som  

 udrejsepunktet; eller (C) flyve til udrejsepunktet, således at der er tilstrækkelig tid til  

 yderligere hvile for flybesætningen forud for alt observerende parts  

 personels afrejse fra den observerede parts territorium, såfremt  

 indrejsepunktet ikke er det samme som udrejsepunktet.
 10. Såfremt observationsflyet stilles til rådighed af den observerede part  

 og den observerende part ikke anvender sit eget transportfly til transporten  

 af sit personel fra indrejsepunktet til Open Skies-flyvepladsen, skal den  

 observerede part sikre, at den observerende parts personel transporteres fra  

 indrejsepunktet til Open Skies-flyvepladsen og fra Open Skies-flyvepladsen  

 til udrejsepunktet.
Underbilag til bilag D Kapitel I Udpegning af lokaliteter Lokaliteter, som skal anvendes som indrejsepunkter, udrejsepunkter, Open  

 Skies-flyvepladser, kalibreringsmål, og - såfremt sådanne er udpeget -  

 indflyvnings- og udflyvningspunkter, er indledningsvis som angivet i dette  

 underbilags kapitel II.
Udpegningen skal omfatte:
(A) Lokalitet: navn på indrejsepunkt, udrejsepunkt, Open Skies-flyveplads,  

 indflyvningspunkt, udflyvningspunkt, optankningsflyveplads og  

 kalibreringsmål; (B) Placering: bredde- og længdegrad angivet til nærmeste hele sekund for  

 hver lokalitet; og (C) Inspektion: hvorvidt inspektion af flyet eller sensorerne forud for  

 observationsflyvningen kan foretages på den pågældende lokalitet.
Kapitel II Indrejsepunkter, udrejsepunkter, Open Skies-flyvepladser,  

 indflyvningspunkter, udflyvningspunkter, optankningsflyvepladser og  

 kalibreringsmål Deltagerstat: Forbundsrepublikken Tyskland Bilag F Inspektion forud for observationsflyvningen og demonstrationsflyvninger Kapitel I Inspektion af den observerende parts observationsfly og sensorer forud  

 for observationsflyvningen 1. Formålet med inspektion forud for observationsflyvningen af  

 observationsfly og sensorer, som er stillet til rådighed af den observerende  

 part, er at bekræfte, at observationsflyet, dets sensorer og tilhørende  

 udstyr modsvarer det, der er certificeret i overensstemmelse med  

 bestemmelserne i Traktatens bilag D.
Den observerede part skal forud for  

 observationsflyvningen have ret til at foretage en inspektion af et  

 observationsfly og dets sensorer, som er stillet til rådighed af den  

 observerende part, for at få bekræftet, at:
(A) observationsflyet, dets sensorer og tilhørende udstyr, herunder,  

 såfremt sådanne forefindes, objektiver og fotografiske film, modsvarer det,  

 der er certificeret i overensstemmelse med bestemmelserne i denne Traktats  

 bilag D; og (B) der om bord i observationsflyet ikke forefindes udstyrsgenstande ud  

 over sådanne, som er tilladt i medfør af Traktatens artikel IV.
 2. Ved observationsflyets ankomst til indrejsepunktet skal den observerede  

 part:
(A) stille en liste over højst 10 inspektører til rådighed, medmindre  

 andet er aftalt, med angivelse af hver inspektørs funktion; (B) stille en liste over udstyr til rådighed, som det er hensigten at  

 anvende i forbindelse med inspektionen forud for observationsflyvningen, som  

 det er bestemt i medfør af Traktatens bilag D, kapitel II, paragraf 5; og (C) oplyse den observerende part om programmet for inspektionen af  

 observationsflyet og dets sensorer forud for observationsflyvningen.
 3. Forud for iværksættelsen af inspektionen forud for  

 observationsflyvningen, skal en udpeget repræsentant fra den observerende  

 part:
(A) orientere den observerede part om de optællingsprocedurer, som vil  

 blive anvendt, for at sikre at alt inspektionsudstyr og enhver form for  

 ikke-destruktivt testudstyr, som er angivet i dette kapitels paragraf 7, der  

 er bragt om bord i observationsflyet af inspektørerne, er fjernet igen fra  

 observationsflyet ved afslutningen af inspektionen forud for  

 observationsflyvningen; (B) kontrollere og optælle det udstyr, som skal anvendes under kontrollen  

 forud for observationsflyvningen, sammen med inspektørerne; og (C) orientere inspektørerne om de sikkerhedsforanstaltninger, som de skal  

 iagttage under inspektionen forud for observationsflyvningen af  

 observationsflyet og dets sensorer.
 4. Inspektionen forud for observationsflyvningen skal ikke begynde, før de  

 formelle ankomstprocedurer er afsluttet, og skal ikke vare over otte timer.
5. Den observerende part skal have ret til at stille sin egen eskorte til  

 rådighed som ledsagere for inspektørerne under hele inspektionen forud for  

 observationsflyvningen af observationsflyet og dets sensorer med det formål  

 at bekræfte, at inspektionen gennemføres i overensstemmelse med  

 bestemmelserne i dette kapitel.
Den observerende part skal muliggøre  

 inspektionen i overensstemmelse med de procedurer, der er angivet i denne  

 Traktats bilag D, kapitel II, paragraf 7 og 8.
 6. Inspektørerne skal i forbindelse med inspektionen forud for  

 observationsflyvningen have ret til adgang til observationsflyet, dets  

 sensorer og tilhørende udstyr på samme måde, som det er fastlagt i bilag D,  

 kapitel II, paragraf 10. Samtidig skal bestemmelserne i denne Traktats bilag  

 D, kapitel II, paragraf 11 og 12, overholdes.
 7. Til denne inspektions formål skal den observerede part have ret til at  

 medtage og anvende følgende ikke-destruktivt testudstyr om bord:
(A) videosonde (boreskop monteret på videokamera); (B) røntgen- og birefleksrøntgenapparatur; (C) ultralydsapparatur; (D) regne/data-analysator; (E) passive infrarøde sensorer; og (F) kamera til 35 millimeter film.
 Endvidere skal den observerede part have ret til at medtage og anvende  

 sådant ikke-destruktivt testudstyr, som måtte blive fastsat af Open  

 Skies-konsultationskommissionen inden den 30. juni 1992, med henblik på at  

 sikre, at intet udstyr ud over det i denne Traktats artikel IV tilladte  

 befinder sig om bord i observationsflyet.
8. Ved afslutningen af inspektionen forud for observationsflyvningen skal  

 inspektørerne forlade observationsflyet, og den observerende part skal have  

 ret til at anvende sine egne optællingsprocedurer med henblik på at bekræfte,  

 at alt inspektionsudstyr, som blev anvendt under inspektionen forud for  

 observationsflyvningen, er fjernet fra observationsflyet.
Såfremt den  

 observerede part er ude af stand til at demonstrere dette til den  

 observerende parts tilfredshed, skal den observerende part have ret til at  

 fortsætte med observationsflyvningen eller aflyse den og forlade den  

 observerede parts territorium, når den observerende part anser det for  

 forsvarligt.
I sidstnævnte tilfælde skal ingen observationsflyvning  

 fratrækkes nogen af deltagerstaternes kvoter.
9. Inspektørerne skal straks informere den observerende part, hvis det  

 konstateres, at observationsflyet, dets sensorer eller tilhørende udstyr ikke  

 svarer til det, der blev certificeret i overensstemmelse med bestemmelserne i  

 denne Traktats bilag D, eller hvis det konstateres, at der forefindes udstyr  

 om bord i observationsflyet ud over sådant, som er tilladt ved Traktatens  

 artikel IV.
Såfremt den observerende part ikke er i stand til at demonstrere  

 at observationsflyet, dets sensorer og tilhørende udstyr svarer til det, som  

 er certificeret i overensstemmelse med bestemmelserne i denne Traktats bilag  

 D, og ikke er i stand til at demonstrere at der ikke forefindes nogen former  

 for udstyr om bord i observationsflyet ud over det ved Traktatens artikel IV  

 tilladte, og såfremt den observerende part og den observerede part ikke  

 aftaler andet, skal den observerede part have ret til at forbyde  

 observationsflyvningen i medfør af Traktatens artikel VIII.
Såfremt  

 observationsflyvningen forbydes, skal observationsflyet straks forlade den  

 observerede parts territorium, og ingen observationsflyvning skal fratrækkes  

 nogen af deltagerstaternes kvote.
 10. Ved afslutningen af inspektionen forud for observationsflyvningen af  

 observationsflyet og dets sensorer, skal den observerede part og den  

 observerende part udfærdige en rapport om inspektionen forud for  

 observationsflyvningen, hvoraf skal fremgå:
(A) at observationsflyet, dets sensorer og tilhørende udstyr svarer til  

 det, der er certificeret i overensstemmelse med bestemmelserne i denne  

 Traktats bilag D; og (B) at der ikke forefindes andet udstyr end det, som er tilladt i denne  

 Traktats artikel IV, om bord i observationsflyet.
 11. Den observerede parts underskrift på rapporten om inspektionen forud  

 for observationsflyvningen skal tilkendegive denne stats accept af den  

 observerende parts brug af det pågældende observationsfly til en  

 observationsflyvning over den observerede parts territorium.
Kapitel II Inspektion forud for observationsflyvning af den observerede parts  

 sensorer 1. Formålet med inspektionen forud for observationsflyvningen af  

 sensorerne i et observationsfly, der er stillet til rådighed af den  

 observerede part, er at bekræfte, at sensorerne og tilhørende udstyr  

 modsvarer det, der er certificeret i overensstemmelse med bestemmelserne i  

 denne Traktats bilag D.
Den observerende part skal have ret til at foretage  

 en inspektion forud for observationsflyvningen af sensorerne og tilhørende  

 udstyr, der er installeret i et observationsfly, som er stillet til rådighed  

 af den observerede part, med henblik på at få bekræftet, at  

 observationsflyets sensorer og tilhørende udstyr svarer til det, der er  

 certificeret i overensstemmelse med bestemmelserne i denne Traktats bilag D.
 2. Ved den observerende parts inspektørers ankomst til stedet for  

 inspektionen forud for observationsflyvningen skal den observerende part:
(A) stille en liste over højst fem inspektører til rådighed, medmindre  

 andet er aftalt, med angivelse af hver inspektørs funktion; (B) stille en liste over udstyr til rådighed, som det er hensigten at  

 anvende i forbindelse med inspektionen forud observationsflyvningen; og (C) oplyse den observerede part om programmet for inspektionen forud for  

 observationsflyvningen af observationsflyet og dets sensorer.
 3. Forud for iværksættelsen af inspektionen forud for  

 observationsflyvningen skal en udpeget repræsentant for den observerede part  

 foretage følgende:
(A) orientere den observerende part om de optællingsprocedurer, som vil  

 blive anvendt for at sikre, at alt inspektionsudstyr, der er bragt om bord i  

 observationsflyet af inspektørerne, er fjernet igen fra observationsflyet ved  

 afslutningen af inspektionen forud for observationsflyvningen; (B) kontrollere og optælle det udstyr, som skal anvendes under kontrollen  

 forud for observationsflyvningen, sammen med inspektørerne; og (C) orientere inspektørerne om de sikkerhedsforanstaltninger, som de skal  

 iagttage under inspektionen forud for observationsflyvningen sensorerne og  

 tilhørende udstyr, der er installeret i observationsflyet.
 4. Inspektionen forud for observationsflyvningen skal ikke begynde, før de  

 formelle ankomstprocedurer er afsluttet, og skal ikke vare over otte timer.
5. Den observerede part skal have ret til at stille sin egen eskorte til  

 rådighed som ledsagere for inspektørerne under hele inspektionen forud for  

 observationsflyvningen af sensorerne og det tilhørende udstyr, der er  

 installeret i observationsflyet, med det formål at bekræfte, at inspektionen  

 gennemføres i overensstemmelse med bestemmelserne i dette kapitel.
Den  

 observerede part skal lette inspektionen af sensorerne og det tilhørende  

 udstyr, der er installeret i observationsflyet i overensstemmelse med de  

 procedurer, der er angivet i denne Traktats bilag D, kapitel II, paragraf 7.
 6. Inspektørerne skal i forbindelse med inspektionen forud for  

 observationsflyvningen have ret til adgang sensorerne og det tilhørende  

 udstyr, der er installeret i observationsflyet på samme måde, som det er  

 fastlagt i bilag D, kapitel II, paragraf 10. Samtidig skal bestemmelserne i  

 denne Traktats bilag D, kapitel II, paragraf 11 og 12 overholdes.
7. Ved afslutningen af inspektionen forud for observationsflyvningen skal  

 inspektørerne forlade observationsflyet, og den observerede part skal have  

 ret til at anvende sine egne optællingsprocedurer med henblik på at bekræfte,  

 at alt udstyr er fjernet fra observationsflyet.
Såfremt den observerende part  

 er ude af stand til at demonstrere dette til den observerede parts  

 tilfredshed, skal den observerede part have ret til at forbyde  

 observationsflyvningen i overensstemmelse med Traktatens artikel VIII, og  

 ingen observationsflyvning skal fratrækkes nogen af deltagerstaternes kvoter.
8. Inspektørerne skal straks informere den observerede part, hvis det  

 konstateres, at nogen af sensorerne eller tilhørende udstyr om bord i  

 observationsflyet ikke svarer til det, der er certificeret i overensstemmelse  

 med bestemmelserne i denne Traktats bilag D.
Såfremt den observerede part  

 ikke er i stand til at demonstrere, at sensorerne eller tilhørende udstyr om  

 bord i observationsflyet svarer til det, der er certificeret i  

 overensstemmelse med Traktatens bilag D, skal den observerende part have ret  

 til at:
(A) erklære sig rede til at anvende et alternativt sæt af sensortyper  

 eller -kapaciteter, som foreslås af den observerede part; (B) fortsætte i overensstemmelse med den oprindelige missionsplan; (C) tillade en forsinkelse i påbegyndelsen af observationsflyvningen for  

 at tillade den observerede part at rette det i medfør af denne paragraf af  

 den observerende part konstaterede problem.
Såfremt problemet løses til den  

 observerende parts tilfredshed, skal observationsflyvningen fortsætte i  

 overensstemmelse med planen for observationsflyvningen med nødvendige  

 rettelser, der er forårsaget af eventuelle forsinkelser.
Såfremt problemet  

 ikke løses til den observerende parts tilfredshed, skal den observerende part  

 forlade den observerede parts territorium; eller (D) annullere observationsflyvningen og umiddelbart derefter forlade den  

 observerede parts territorium.
 9. Såfremt den observerende part forlader den observerede parts  

 territorium uden at have gennemført en observationsflyvning i henhold til  

 dette kapitels paragraf 8, litra (C) og (D), skal ingen observationsflyvning  

 fratrækkes nogen af deltagerstaternes kvoter.
10. Efter gennemførelsen af inspektionen forud for observationsflyvningen  

 af sensorerne og tilhørende udstyr, der er installeret i observationsflyet,  

 skal den observerede part og den observerende part udfærdige en rapport om  

 inspektionen forud for observationsflyvningen, hvoraf skal fremgå, at  

 sensorerne svarer til dem, der er certificeret i overensstemmelse med  

 Traktatens bilag D.
Den observerende parts underskrift på rapporten om  

 inspektionen forud for observationsflyvningen skal tilkendegive denne stats  

 accept af brugen af det pågældende observationsfly til en  

 observationsflyvning over den observerede parts territorium.
Kapitel III Demonstrationsflyvninger 1. Såfremt observationsflyet stilles til rådighed af den observerende  

 part, skal den observerende part efter anmodning fra den observerede part  

 efter inspektionen forud for observationsflyvningen gennemføre en  

 demonstrationsflyvning for at give inspektørerne lejlighed til at se  

 sensorerne, som skal anvendes under observationsflyvningen, i funktion og  

 give inspektørerne lejlighed til at indsamle tilstrækkelig data til at  

 bekræfte, at sensorernes kapacitet er i overensstemmelse med bestemmelserne i  

 denne Traktats artikel IV, paragraf 8.
 2. Såfremt observationsflyet stilles til rådighed af den observerede part,  

 skal den observerede part efter anmodning fra den observerende part  

 gennemføre en demonstrationsflyvning for at give inspektørerne lejlighed til  

 at se de sensorerne, der skal anvendes under observationsflyvningen, i  

 funktion samt give inspektørerne lejlighed til at indsamle tilstrækkelige  

 data til at bekræfte, at sensorernes kapacitet er i overensstemmelse med  

 bestemmelserne i denne Traktats artikel IV, paragraf 9.
 3. Såfremt enten den observerede part eller den observerende part udøver  

 sin ret til at anmode om en demonstrationsflyvning gennemført, skal:
(A) demonstrationsflyvningen gennemføres i overensstemmelse med kravene i  

 bilag D, kapitel III; (B) demonstrationsflyvningen ikke vare ud over to timer; (C) den observerede part stille et kalibreringsmål, som er indrettet i  

 overensstemmelse med specifikationerne i denne Traktats bilag D, underbilag  

 1, til rådighed i nærheden af den flyveplads, hvor inspektionen forud for  

 observationsflyvningen finder sted; (D) enhver forsinkelse i gennemførelsen af en anmodning om en  

 demonstrationsflyvning, der er forårsaget af vejrsituationen eller problemer  

 med den observerede parts observationsfly eller sensorer, skal ikke tælle mod  

 den tid, der er tildelt sådanne flyvninger, medmindre andet er aftalt; (E) den observerede part skal fremkalde data, der er indsamlet ved hjælp  

 af sensorer på en facilitet i nærheden af flyvepladsen, hvor inspektionen  

 forud for observationsflyvningen finder sted, under overværelse af  

 repræsentanter fra den observerende part i overensstemmelse med  

 bestemmelserne i denne Traktats artikel IX, kapitel II og III; og (F) omkostningerne for demonstrationsflyvningen, herunder for  

 tilvejebringelsen af data, optagemedier og fremkaldelsen af data, fordeles i  

 overensstemmelse med bestemmelserne i denne Traktats bilag L, kapitel I,  

 paragraf 9.
 4. Såfremt den observerede part udøver sin ret til at forlange en  

 demonstrationsflyvning gennemført, skal den observerende part have ret til at  

 lægge op til 24 timer til perioden for en observationsflyvning på 96 timer,  

 der er fastsat i medfør af artikel VI, kapitel I, paragraf 9. Dette skal ikke  

 påvirke andre deltagerstaters ret til, som anført i denne Traktats artikel  

 VI, kapitel I, paragraf 3, at gennemføre observationsflyvninger efter udløbet  

 af den oprindelige 96 timers periode.
 5. Såfremt den observerende part udøver sin ret til at forlange en  

 demonstrationsflyvning gennemført, skal en sådan gennemføres inden for  

 perioden for en observationsflyvning på 96 timer fastsat i medfør af  

 Traktatens artikel VI, kapitel I, paragraf 9.
 6. Såfremt den observerede part ikke er overbevist om, at kapaciteten af  

 samtlige sensorer, der er stillet til rådighed af den observerende part, er i  

 overensstemmelse med bestemmelserne i denne Traktats artikel IV, paragraf 8,  

 skal den observerede part have ret til at:
(A) foreslå en alternativ minimumsflyvehøjde over jorden, hvori den  

 pågældende sensor skal tillades anvendt under observationsflyvningen, såfremt  

 det drejer sig om en sensor, hvor opløsningsevnen er afhængig af flyvehøjden  

 over jorden; (B) forbyde anvendelsen af den pågældende sensor under  

 observationsflyvningen, såfremt det drejer sig om en sensor, hvor  

 opløsningsevnen ikke er afhængig af flyvehøjden over jorden; eller (C) forbyde observationsflyvningen i medfør af bestemmelserne i denne  

 Traktats artikel VIII.
 7. Såfremt den observerende part ikke er overbevist om, at kapaciteten af  

 samtlige sensorer, der er installeret i det observationsfly, som er stillet  

 til rådighed af den observerede part, er i overensstemmelse med  

 bestemmelserne i denne Traktats artikel IV, paragraf 9, skal den observerende  

 part have ret til at:
(A) erklære sig rede til at anvende et alternativt sæt af sensortyper  

 eller -kapaciteter, som foreslået af den observerede part; (B) foreslå en alternativ minimumshøjde over jorden, i hvilken den  

 pågældende sensor skal tillades anvendt under observationsflyvningen, såfremt  

 det drejer sig om en sensor, hvor opløsningsevnen er afhængig af flyvehøjden  

 over jorden; (C) gennemføre observationsflyvningen som planlagt, idet omkostningerne  

 for den pågældende sensors dataoptagemedie skal oppebæres af den observerede  

 part, såfremt det drejer sig om sensorer, hvor opløsningsevnen ikke er  

 afhængig af flyvehøjden over jorden; (D) acceptere en forsinkelse i påbegyndelsen af observationsflyvningen for  

 at give den observerede part lejlighed til at rette det af den observerende  

 part konstaterede problem.
Såfremt problemet løses til den observerende parts  

 tilfredshed, skal flyvningen fortsætte i overensstemmelse med planen for  

 observationsflyvningen med nødvendige rettelser som følge af forsinkelser.  

 Såfremt problemet ikke løses til den observerende parts tilfredshed, skal den  

 observerende part forlade den observerede parts territorium; eller (E) annullere observationsflyvningen i medfør af Traktatens artikel VIII  

 og straks forlade den observerede parts territorium.
 8. Såfremt observationsflyvningen forbydes eller annulleres af den  

 deltagerstat, som anmoder om demonstrationsflyvningen, skal ingen  

 observationsflyvning tælle mod nogen af deltagerstaternes kvote, og  

 deltagerstaten, som anmoder om demonstrationsflyvningen, skal forelægge sagen  

 for Open Skies Konsultationskommissionen.
Bilag G Flyvekontrollanter, flyverepræsentanter og repræsentanter Kapitel I Flyvekontrollanter og flyverepræsentanter 1. Bestemmelserne i dette bilag skal gælde for personel, der er udpeget i  

 overensstemmelse med artikel XIII.
Hver deltagerstat skal på et hvilket som  

 helst tidspunkt have ret til at have det antal flyvekontrollanter og  

 flyverepræsentanter om bord i observationsflyet, der er anført i artikel VI,  

 kapitel III.
Bestemmelserne i det nævnte kapitel skal være bestemmende for  

 deres aktiviteter, for så vidt angår tilrettelæggelse og gennemførelse af  

 observationsflyvninger.
Hver deltagerstat skal i medfør af dette bilag lette  

 flyvekontrollanternes og flyverepræsentanternes virksomhed.
2. Den observerede part skal udnævne en af flyvekontrollanterne til  

 chefflyvekontrollant.
Chefflyvekontrollanten skal være en statsborger fra den  

 observerede part.
Den observerende part skal udnævne en af  

 flyverepræsentanterne til chefflyverepræsentant.
Chefflyverepræsentanten skal  

 være en statsborger fra den observerende part.
 3. I forbindelse med forberedelsen af observationsflyvningen skal  

 flyvekontrollanter og flyverepræsentanter have ret til:
(A) at gøre sig bekendt med den tekniske litteratur vedrørende  

 funktioneringen og betjeningen af sensorerne og med observationsflyets  

 flyveoperationshåndbog; og (B) at gøre sig bekendt med observationsflyets udstyr, der bruges ved  

 styringen af flyet og udstyr til brug for funktioneringen og betjeningen af  

 de sensorer, der er installeret i observationsflyet.
 4. Flyvekontrollanter og flyverepræsentanter skal have ret til:
(A) at forblive om bord i observationsflyet under hele  

 observationsflyvningen, inklusive under landinger med henblik på optankning  

 eller som følge af nødsituationer; (B) at medbringe og anvende kort, flyvekort, publikationer og  

 operationshåndbøger om bord i observationsflyet; (C) at bevæge sig uhindret - bortset fra af sikkerhedsgrunde - rundt i  

 observationsflyet under observationsflyvningen, herunder i cockpittet.
I  

 udøvelsen af deres rettigheder skal flyvekontrollanter og flyverepræsentanter  

 ikke forstyrre flybesætningens aktiviteter; (D) at kontrollere overholdelsen af flyveplanen og overvåge  

 observationsflyets manøvrer samt funktioneringen og betjeningen af  

 sensorerne; (E) at overhøre intern og ekstern radiokommunikation om bord på flyet samt  

 foretage intern radiokommunikation; og (F) at notere flyvningens parametre og funktioneringen og betjeningen af  

 sensorerne på kort, skemaer og notesblokke.
 5. Ud over de rettigheder, der er angivet i dette kapitels paragraf 4,  

 skal chefflyvekontrollanten have ret til:
(A) at rådføre sig med flybesætningen vedrørende overholdelse af nationale  

 flyveregler og Traktatens bestemmelser; (B) at observere flybesætningens aktiviteter under observationsflyvningen,  

 herunder aktiviteter i cockpittet, såvel som at kontrollere funktioneringen  

 og betjeningen af observationsflyets flyve- og navigationsinstrumenter; (C) at fremsætte anbefalinger til flybesætningen, for så vidt angår  

 overholdelse af flyveplanen; (D) at forespørge flybesætningen om oplysninger vedrørende flyets  

 manøvrering uden at forstyrre dennes aktiviteter; og (E) at kommunikere, i fornødent omfang, med lufttrafikkontrolmyndigheder  

 samt hjælpe med til at viderebringe og fortolke kommunikation fra  

 lufttrafikkontrolmyndigheder til flybesætningen og fra besætningen til  

 lufttrafikkontrolmyndigheder vedrørende observationsflyvningens  

 gennemførelse.
Til dette formål skal chefflyvekontrollanten gives tilladelse  

 til at foretage ekstern radiokommunikation under anvendelse af  

 observationsflyets kommunikationsudstyr.
 6. Såfremt chefflyvekontrollanten er af den opfattelse, at  

 observationsflyet afviger fra sin flyveplan, skal chefflyvekontrollanten  

 advisere flybesætningen, og kan informere lufttrafikkontrolmyndighederne om  

 enhver afvigelse af observationsflyet fra flyveplanen, som  

 chefflyvekontrollanten vurderer kan true flyve-sikkerheden.
 7. Ud over de rettigheder, der er angivet i dette kapitels paragraf 5,  

 skal chefflyverepræsentanten have ret til:
(A) de i dette kapitels paragraf 5, litra (A), (B) og (D) anførte  

 rettigheder med hensyn til besætningen; og (B) i tilfælde af afvigelse fra flyveplanen at modtage en forklaring fra  

 besætningen om årsagerne til den indtrufne afvigelse.
8. Flyverepræsentanter skal have ret til at dirigere anvendelsen af  

 sensorerne under observationsflyvningen.
I tillæg hertil og efter forudgående  

 notifikation til den observerede part forud for påbegyndelsen af  

 observationsflyvningen skal flyverepræsentanter have ret til at betjene  

 sensorerne under observationsflyvningen.
Såfremt flyverepræsentanterne vælger  

 at udøve deres ret til at betjene sensorerne i medfør af denne paragraf, skal  

 den observerede part ikke kunne gøres ansvarlig for nogen fejl eller  

 utilstrækkelig kvalitet af de med sensorerne indsamlede data, der er opstået  

 som følge af flyverepræsentanternes betjening af sensorerne.
Kapitel II Repræsentanter 1. En observerende part, som anvender et observationsfly, der er udpeget  

 af en tredje deltagerstat, skal have ret til på ethvert tidspunkt at have det  

 i denne Traktats artikel VI, kapitel III, fastsatte antal repræsentanter om  

 bord i observationsflyet.
2. Den observerende part skal udnævne en af sine repræsentanter til  

 chefrepræsentant.
Chefrepræsentanten skal have de i dette bilags kapitel I  

 for chefflyverepræsentanten angivne rettigheder.
Ud over disse rettigheder  

 skal chefrepræsentanten:
(A) rådgive piloten, for så vidt angår overholdelse af Traktatens  

 bestemmelser; (B) have ret til at kontrollere den observerede parts overholdelse af  

 Traktatens bestemmelser; og (C) have ret til, i de tilfælde hvor der sker afvigelse fra flyveplanen,  

 at modtage en forklaring fra piloten om årsagerne til den indtrufne  

 afvigelse.
 3. Repræsentanter skal have de flyverepræsentanters rettigheder, som er  

 angivet i dette bilags kapitel I.
Bilag H Koordination af planlagte observationsflyvninger 1. Med henblik på at undgå potentielle tidsmæssige sammenfald af  

 observationsflyvninger over den samme deltagerstat kan enhver deltagerstat,  

 som efter den årlige tildeling af aktive kvoter har ret til at gennemføre  

 observationsflyvninger, senest den 1. november samme år notificere alle  

 øvrige deltagerstater om planerne for anvendelsen af hele eller dele af den  

 aktive kvote for det kommende år.
Notifikationen skal angive antallet af  

 observationsflyvninger, som den notificerende stat har planlagt at  

 gennemføre, for hvert kvartal af det pågældende år over andre deltagerstaters  

 territorier.
 2. I intet tilfælde skal det totale antal planlagte observationsflyvninger  

 over een deltagerstat i et bestemt kvartal, der er notificeret i  

 overensstemmelse med dette bilags paragraf 1, overstige 16. Ingen  

 deltagerstat skal være forpligtet til at acceptere mere end een  

 observationsflyvning inden for det i denne Traktats artikel VI, kapitel I,  

 paragraf 9, angivne tidsrum med undtagelse af det, der er anført i artikel  

 VI, kapitel I, paragraf 3.
3. Deltagerstater, som i overensstemmelse med dette bilags paragraf 1 har  

 notificeret planer om at anvende een eller flere aktive kvoter til  

 observationsflyvninger over een og samme deltagerstats territorium i det  

 samme kvartal eller kvartaler, skal om nødvendigt afholde konsultationer for  

 at undgå konflikter mellem deres planlagte observationsflyvninger.
Såfremt  

 enighed gennem konsultation mellem de involverede deltagerstater ikke kan  

 opnås, skal spørgsmålet afgøres af disse deltagerstater ved lodtrækning.
Den  

 første af sådanne konsultationer vedrørende observationsflyvninger i det  

 kvartal, der begynder den 1. januar i det følgende år, skal indledes straks  

 efter modtagelsen af den i dette bilags paragraf 1 anførte notifikation.  

 Efterfølgende konsultationer mellem de involverede deltagerstater skal  

 gennemføres mellem den 1. februar og den 15. februar for det kvartal, der  

 begynder den 1. april; mellem den 1. maj og den 15. maj for det kvartal, der  

 begynder den 1. juli; og mellem den 1. august og den 15. august for det  

 kvartal, der begynder den 1. oktober.
Senest henholdsvis den 15. november,  

 den 15. februar, den 15. maj og den 15. august skal de involverede  

 deltagerstater notificere alle øvrige deltagerstater om den rækkefølge af  

 observationsflyvninger, der er etableret som et resultat af konsultationerne.
 4. Senest syv dage efter notifikationen af rækkefølgen af  

 observationsflyvninger, der afgives i medfør af dette bilags paragraf 3, skal  

 hver deltagerstat notificere alle de deltagerstater, som har planlagt at  

 gennemføre observationsflyvninger over dens territorium i det pågældende  

 kvartal, om hver flyvning, hvorunder deltagerstaten har til hensigt at udøve  

 sin ret til at stille sit eget observationsfly til rådighed.
 5. Hver deltagerstat, som ikke har stillet en notifikation i medfør af  

 dette bilags paragraf 1 til rådighed, eller som ikke har notificeret hensigt  

 om at ville anvende hele sin aktive kvote, eller som ikke har gennemført en  

 observationsflyvning i det kvartal, hvor deltagerstaten havde notificeret sin  

 hensigt om en sådan planlagt flyvning, skal have ret til at anvende sådanne  

 tilbageværende kvoter under forudsætning af, at sådanne  

 observationsflyvninger indpasses i den i medfør af dette bilags paragraf 3  

 etablerede aftale.
Bilag I Oplysninger om luftrum og flyvninger i risikoområder 1. Tidligst 90 dage efter Traktatens ikrafttræden og efter anmodning fra  

 en anden deltagerstat skal en deltagerstat senest 30 dage efter modtagelsen  

 af sådan en anmodning stille følgende oplysninger i overensstemmelse med ICAO  

 bestemmelserne til rådighed:
(A) oplysninger om luftrumsstrukturen, som er publiceret i serien  

 Aeronautical Information Publication (AIP); (B) detaljerede oplysninger om alle risikoområder; og (C) flyvepladsinformation og ind- og udflyvningsprocedurer for hver af  

 deltagerstatens:
- (1) ind- og udrejsepunkter; - (2) Open Skies-flyvepladser; og - (3) alternative flyvepladser og optankningsflyvepladser med tilknytning  

 til deltagerstatens indrejsepunkter, udrejsepunkter og Open  

 Skies-flyvepladser.
 2. Hver deltagerstat skal øjeblikkeligt notificere andre deltagerstater,  

 som har anmodet om oplysninger i overensstemmelse med bestemmelserne i dette  

 bilags paragraf 1, om ændringer i de oplysninger, der er stillet til rådighed  

 i overensstemmelse med dette bilags paragraf 1. Uanset bestemmelserne i denne  

 paragraf behøver Notices to Airmen (NOTAMs) ikke at blive stillet til  

 rådighed.
 3. Senest 90 dage efter Traktatens ikrafttræden, skal hver deltagerstat  

 notificere alle øvrige deltagerstater om kilden til oplysningerne, som  

 stilles til rådighed i overensstemmelse med dette bilags paragraf 1.
Bilag J Montreux Konventionen 1. Observationsflyvninger, der gennemføres efter Traktatens bestemmelser,  

 med henblik på observation af alle deltagerstaternes fuldstændige territorium  

 skal ikke præjudicere Mentreux-konventionen af 20. juli 1936.
 2. Flyveruter og notifikation af transitflyvninger for fly til opfyldelse  

 af Traktatens formål, der falder inden for rammerne af Montreux Konventionens  

 artikel 23, skal være i overensstemmelse med bestemmelserne i denne artikel.
Bilag K Oplysninger om filmfremkaldere, filmkopieringsmaskiner og fotografiske  

 film og procedurer for kontrol med fremkaldelsen af fotografiske film Kapitel I Oplysninger om filmfremkaldere, filmkopieringsmaskiner og fotografiske  

 film 1. I medfør af Traktatens bilag D, kapitel II, paragraf 3, litra (A)(3)  

 skal hver deltagerstat i forbindelse med notifikationen af andre  

 deltagerstater om de filmfremkaldere og filmkopieringsmaskiner, som  

 deltagerstaten har til hensigt at anvende til at fremkalde originale  

 filmnegativer eller fremstille duplikat filmpositiver eller filmnegativer,  

 stille følgende oplysninger fra fabrikanten af udstyret til rådighed:
(A) navnet på fremkalderen eller kopimaskinen; (B) den maksimale henholdsvis minimale bredde og længde, såfremt det er  

 aktuelt, på de film som kan fremkaldes eller kopieres; (C) hver type af film, som kan fremkaldes eller kopieres i den pågældende  

 filmfremkalder; og (D) de enkelte trin i fremkaldelsen, herunder belysningsområde,  

 temperatur, varighed, anbefalet gennemløbshastighed, kemikalier og kemiske  

 blandinger til brug for hver type af film.
2. I medfør af Traktatens bilag D, kapitel II, paragraf 3, litra (A)(2)  

 skal hver deltagerstat i forbindelse med oplysninger om de typer af  

 sort-hvide film til brug ved luftfotografering, som deltagerstaten har til  

 hensigt at anvende i forbindelse med indsamling af data under kontrollen i  

 luften eller under en observationsflyvning, eller til kopieringen af sådanne  

 data, stille følgende oplysninger fra fabrikanten til rådighed for hver type  

 af film til brug ved luftfotografering, som kan blive fremkaldt eller  

 kopieret ved brug af filmfremkalderne eller filmkopieringsmaskinerne, der er  

 henvist til i dette kapitels paragraf 1, i det omfang dette måtte være  

 nødvendigt for at bekræfte filmens karakteristika.
Afhængigt af  

 filmfabrikanters nationale praksis, kan sådan oplysning omfatte:
(A) effektiv filmhastighed; (B) opløsningsevne/kontrast; (C) spektral følsomhed; og (D) lystæthed eller sensitometriske karakteristika.
3. Med det formål at fastlægge de sensitometriske karakteristika for film  

 til brug ved luftfotografering under anvendelse af nationale metoder, skal  

 hver deltagerstat have ret til efter anmodning at modtage ueksponerede prøver  

 fra alle typer af film, som vil blive anvendt til indsamling af data, samt  

 prøver af fremkaldervæskerne, som vil blive anvendt.
Hver deltagerstat skal  

 efter anmodning modtage vejledning i fremkaldelse og kopiering af sådanne  

 fotografiske film.
Sådanne prøver og vejledninger skal stilles til rådighed  

 senest 30 dage efter modtagelse af anmodning herom.
Kapitel II Kontrol af filmfremkaldelse og -kopiering 1. Deltagerstater, som deltager i certifikationen af et observationsfly og  

 dets tilhørende sensorer, skal have ret til at kontrollere fremkaldelsen og  

 kopieringen af film til brug ved luftfotografering, som er anvendt under  

 kontrollen i luften.
Personel fra den observerede part og fra den  

 observerende part skal have ret til at kontrollere fremkaldelsen og  

 kopieringen af film til brug ved luftfotografering, som er anvendt under en  

 demonstrations- og observationsflyvning.
 2. Samtidig med kontrollen af fremkaldelsen og kopieringen af film til  

 brug ved luftfotografering skal deltagerstaterne have ret til at medbringe og  

 anvende følgende udstyr:
(A) lakmuspapir; (B) termometre; (C) kemisk testudstyr, herunder pH-målere og aræometre; (D) stopure; (E) sensitometre; (F) belysningsmålere; og (G) 21-trins sensitometriske teststrimler og 21-trins optiske  

 kilefotometre.
 Udstyret skal medbringes og anvendes på en måde, som ikke forstyrrer  

 fremkaldelsen eller kopieringen.
3. Forud for fremkaldelsen af film, som er optaget under enten kontrollen  

 i luften eller demonstrationsflyvningen og observationsflyvningen, skal  

 deltagerstaterne kontrollere filmfremkaldeudstyret og de tilhørende  

 kemikalier ved fremkaldelse af en 21-trins sensitometrisk teststrimmel eller  

 belysning og fremkaldelse af et 21-trins kilefotometer.
Dette skal ske for at  

 bekræfte, at de sensitometriske data for fremkaldelsen af den pågældende  

 filmtype under anvendelse af den pågældende filmfremkaldelse opfylder de  

 specifikationer, der er angivet i medfør af dette bilags kapitel I.
Medmindre  

 andet er aftalt, skal det originale eller kopierede filmnegativ eller  

 -positiv ikke fremkaldes eller kopieres før fremkaldelse af den 21-trins  

 sensitometriske teststrimmel eller belysning og fremkaldelse af det 21-trins  

 optiske kilefotometer opfylder de karakteristika, der er angivet i medfør af  

 dette bilags kapitel I, for den pågældende type af film til brug ved  

 luftfotografering og den pågældende type af filmfremkalder eller  

 filmkopieringsmaskine.
 4. Forud for fremkaldelsen af filmene, der er optaget under kontrollen i  

 luften, demonstrationsflyvningen og observationsflyvningen, skal  

 deltagerstaterne have ret til at kontrollere filmfremkaldeudstyret og  

 tilhørende kemikalier ved belysning og fremkaldelse af en testfilm af samme  

 type, som anvendes under kontrollen i luften, demonstrationsflyvningen og  

 observationsflyvningen, for at få bekræftet, at skylnings- og  

 fikseringsprocesserne er egnede med henblik på langtidsopbevaring.
Bilag L Open Skies-konsultationskommissionen Kapitel I Generelle bestemmelser Open Skies-konsultationskommissionens procedurer og andre bestemmelser er  

 fastlagt i dette bilag i medfør af Traktatens artikel X.
1. Open Skies-konsultationskommissionen skal sammensættes af  

 repræsentanter udpeget af hver deltagerstat.
En deltagerstats stedfortrædende  

 repræsentanter, rådgivere og eksperter vil kunne deltage i Open  

 Skies-Konsultationskommissionens forhandlinger i det omfang, en deltagerstat  

 anser dette for at være nødvendigt.
2. Open Skies-konsultationskommissionens første samling skal indledes ikke  

 senere end 60 dage efter Traktatens undertegnelse.
Formanden for åbningsmødet  

 skal være Canadas repræsentant.
3. Open Skies-konsultationskommissionen skal afholde ikke færre end fire  

 ordinære samlinger per kalenderår, hvis ikke andet er aftalt af Kommissionen.  

 Efter anmodning fra een eller flere deltagerstater skal formanden for Open  

 Skies-konsultationskommissionen indkalde extraordinære samlinger.
Formanden  

 skal straks underrette alle øvrige deltagerstater om anmodningen.
Sådanne  

 samlinger skal indledes ikke senere end 15 dage efter, at formanden har  

 modtaget en sådan anmodning.
 4. Open Skies-konsultationskommissionens samlinger skal ikke vare længere  

 end fire uger, medmindre kommissionen træffer anden beslutning.
5. Deltagerstater skal på skift, i fransk alfabetisk orden, påtage sig  

 formandskabet for Open Skies-konsultationskommissionen.
Hver formand skal  

 sidde fra indledningen af en samling til indledningen af den næste samling,  

 medmindre andet er aftalt.
 6. Repræsentanterne skal ved møderne placeres i deltagerstaternes franske  

 alfabetiske orden.
 7. De officielle sprog i Open Skies-konsultationskommissionen skal være  

 engelsk, fransk, tysk, italiensk, russisk og spansk.
8. Forhandlingerne i Open Skies-konsultationskommissionen skal være  

 fortrolige, medmindre den træffer anden beslutning.
Open  

 Skies-konsultationskommissionen kan beslutte at gøre sine forhandlinger eller  

 beslutninger offentligt tilgængelige.
9. I løbet af perioden for foreløbig anvendelse og forud for den 30. juni  

 1992, skal OpenSkies-konsultationskommissionen fastlægge spørgsmålet om  

 fordelingen af omkostninger, der udspringer af Traktaten.
Den skal også så  

 hurtigt som muligt fastlægge fordelingsnøglen for de fælles udgifter i  

 forbindelse med Open Skies-konsultationskommissionens virksomhed.
10. I løbet af perioden for Traktatens foreløbige anvendelse, skal Open  

 Skies-konsultationskommissionen udarbejde et dokument omhandlende de af  

 Traktaten påkrævede notifikationer og rapporter.
Dette dokument skal anføre  

 samtlige sådanne notifikationer og rapporter og skal i fornødent omfang  

 indeholde egnede formater.
 11. Open Skies-konsultationskommissionen skal udarbejde eller revidere, om  

 nødvendigt, egne procedureregler og arbejdsmetoder.
Kapitel II Den årlige gennemgang af aktive kvoter De i denne Traktats artikel III, kapitel I, paragraf 7 forudsete  

 procedurer for den årlige gennemgang af aktive kvoter skal være som følger:
1. Deltagerstater, som ønsker at ændre ved hele eller dele af deres aktive  

 kvote gældende for det foregående år, skal notificere alle øvrige  

 deltagerstater og Open Skies-konsultationskommissionen den 1. oktober om de  

 deltagerstater, som de ønsker at gennemføre observationsflyvninger over i det  

 kommende kalenderår.
Sådanne ændringsforslag skal behandles af  

 deltagerstaterne under den årlige gennemgang i overensstemmelse med de  

 regler, der er fastsat i de følgende paragraffer i dette kapitel.
 2. Såfremt det samlede antal anmodninger om observationsflyvninger over en  

 deltagerstats territorium ikke overstiger dens passive kvote, skal  

 fordelingen fastsættes i overensstemmelse med anmodningen og forelægges Open  

 Skies-Konsultationskommissionen til godkendelse.
 3. Såfremt den samlede anmodning om observationsflyvninger over en  

 deltagerstats territorium overstiger dennes passive kvote, skal fordelingen  

 fastsættes efter forhandling mellem de interesserede deltagerstater og  

 forelægges Open Skies-konsultationskommissionen til godkendelse.
Kapitel III Ekstraordinære observationsflyvninger 1. Open Skies-konsultationskommissionen skal behandle anmodninger fra de  

 organer under Konferencen om Sikkerhed og Samarbejde i Europa, som er  

 autoriserede til at beskæftige sig med konfliktforebyggelse og krisestyring  

 og anmodninger fra andre relevante internationale organisationer, med henblik  

 på at fremme tilrettelæggelsen og gennemførelse af observationsflyvninger  

 over en deltagerstats territorium efter tilladelse fra den pågældende  

 deltagerstat.
 2. Data indsamlet under sådanne observationsflyvninger skal stilles til  

 rådighed for de berørte organer og organisationer.
 3. Uanset Traktatens øvrige bestemmelser, kan deltagerstater bilateralt og  

 på frivillig basis foretage observationsflyvninger over hinandens territorier  

 under anvendelse af procedurerne for gennemførelse af observationsflyvninger.  

 Hvis ikke andet er aftalt mellem de berørte deltagerstater, skal data  

 indsamlet under sådanne observationsflyvninger stilles til rådighed for Open  

 Skies-konsultationskommissionen.
 4. Observationsflyvninger, gennemført i henhold til bestemmelserne i dette  

 kapitel, skal ikke tælle mod de involverede deltagerstaters aktive eller  

 passive kvoter.
Kapitel IV Andre anvendelsesområder for brug af Open Skies-regimet 1. Deltagerstater kan fremsætte forslag til behandling i Open  

 Skies-konsultationskommissionen om anvendelse af Open Skies-regimet til  

 yderligere formål, for eksempel til miljøformål.
 2. Open Skies-konsultationskommissionen kan træffe beslutninger om sådanne  

 forslag eller, om nødvendigt, henvise dem til den første og efterfølgende  

 konferencer, der indkaldes med henblik på gennemgang af Traktatens  

 implementering i overensstemmelse med bestemmelserne i denne Traktats artikel  

 XVI, paragraf 3.
Helsingfors, den 24. marts 1992 CSCE-erklæringen om Traktaten om Observationsflyvninger (Open Skies) CSCE-deltagerstaternes udenrigsministre har i forbindelse med  

 undertegnelsen af Traktaten om Observationsflyvninger (Open Skies) udsendt en  

 erklæring, der - hilser deltagerstaternes udenrigsministres undertegnelse af Traktaten om  

 Observationsflyvninger (Open Skies) velkommen, - erkender vigtigheden af Open Skies-regimet for sikkerheden for de  

 stater, der deltager i CSCE-processen, - regner Traktaten som et vigtigt element i processen mod at øge sikkerhed  

 og tillid mellem medlemmer af det internationale samfund, - gentager vigtigheden af princippet om lige sikkerhed for alle dens  

 lande, - bemærker sig den interesse, som et antal lande, der ikke er fulde  

 deltagere i forhandlingerne, men som antager, at deres egen tiltræden til  

 Traktaten og de nyligt selvstændige landes undertegnelse, som nævnt i  

 Traktatens art.
XVII, vil øge Open Skies-regimets effektivitet; 1. Anerkender det vigtige bidrag til Open Skiesforhandlingerne, som et  

 antal deltagere i CSCE, der ikke er blandt de oprindelige underskrivere af  

 Traktaten, har givet.
 2. Anerkender ligeledes, at disse stater kan deltage i implementeringen af  

 Traktaten, på basis af de aktive og passive kvoter, de ville have haft som  

 deltagerstater, og at de kan deltage i diskussionerne vedrørende de praktiske  

 arrangementer for regimet, som fortsætter i Wien inden for rammerne af Open  

 Skies-konsultationskommissionen i den indledende implementeringsperiode.
 3. Mærker sig interessen hos de deltagerstater, der er medlemmer af CSCE  

 men ikke oprindelige underskrivere af Traktaten om Observationsflyvninger,  

 for at få del i de informationer, der tilvejebringes under Open  

 Skies-observationsflyvninger.
4. Hilser interessen velkommen hos de deltagerstater, der er medlemmer af  

 CSCE men ikke oprindelige underskrivere af Traktaten om  

 Observationsflyvninger, for at tiltræde den som det fremgår af Traktatens  

 art.
XVII.
 5. Opfordrer alle Traktatens deltagerstater til at tillade sådanne  

 interesserede staters tiltrædelse snarest muligt, og til at handle, i alle  

 relevante sager, i den samarbejdsånd, som Traktaten foreskriver.
Bemærkninger til forslaget I Forhandlingerne om indgåelse af traktaten om observationsflyvninger  

 over deltagerstaternes territorier (Open Skies): Baggrund, forhandlingsforløb  

 og resultater 1. Indledning Initiativet til et internationalt regime for gensidige luftobservationer  

 har sin rod i det tidligere modsætningsforhold mellem øst og vest.
Det går  

 tilbage til 1950'erne, hvor tanken første gang blev fremsat fra amerikansk  

 side, men afvist af Sovjetunionen.
I maj 1989 tog USA's præsident, George  

 Bush, tanken op igen og foreslog som en tillidsskabende foranstaltning mellem  

 øst og vest, at der blev skabt et »Open Skies«-regime, hvor  

 deltagerne frivilligt skulle åbne deres luftrum og gensidigt tillade  

 overflyvning af deres territorier med henblik på at foretage gensidige og  

 regelmæssige observationsflyvninger med ubevæbnede fly udstyret med kameraer  

 og andre sensorer.
Den 12. februar 1990 åbnede udenrigsministrene fra de 23  

 NATO- og Warszawapagtlande efter invitation fra Canada den første runde af  

 forhandlingerne om Open Skies-regimet i Ottawa.
Denne runde blev fulgt op af  

 en forhandlingsrunde i Budapest i foråret 1990. Forhandlingerne blev  

 genoptaget i Wien i efteråret 1991 og afsluttet medio marts 1992, således at  

 traktaten om Observationsflyvninger, i det følgende benævnt Open  

 Skies-traktaten, kunne ligge klar til undertegnelse ved åbningen af  

 CSCE-opfølgningsmødet i Helsingfors.
Den 24. marts 1992 blev Open Skies-traktaten, undertegnet af NATO's 16  

 medlemslande samt Bulgarien, Georgien, Hviderusland, Polen, Rumænien, Den  

 Russiske Føderation, Tjekkoslovakiet, Ukraine og Ungarn.
Ifølge traktatens  

 artikel XVII forudsættes ratifikation i henhold til deltagerstaternes  

 nationale forfatning.
2. Formål Det grundlæggende formål med Open Skies-traktaten er at fremme gensidig  

 åbenhed mellem deltagerstaterne ved at tillade observation fra luften af  

 deltagerstaternes militære aktiviteter og installationer på deltagerstaternes  

 territorier og derved øge gensidig tillid og sikkerhed.
Open Skies-regimet  

 vil tjene som et komplementært redskab både til nationale tekniske  

 verifikationsmidler (satellitter) til indsamling af data og til de  

 informationsudvekslings- og verifikationsordninger, der allerede er aftalt fx  

 som led i Traktaten om Konventionelle Væbnede Styrker i Europa af 19.  

 november 1990 (CFE-traktatens) inspektionsregime, eller som vil blive  

 etableret i fremtidige våbenkontrolarrangementer.
Open Skies-overflyvninger er en mere målrettet, fleksibel og direkte form  

 for observationer end satellitovervågninger.
Samtidig får de deltagerstater,  

 som ikke selv har midlerne til at indhente informationer, mulighed for på  

 egen hånd at indsamle, fremkalde og evaluere data om militære forhold inden  

 for de for dem relevante geografiske områder.
Open Skies-traktaten betragtes som en væsentlig nyskabelse inden for  

 tillidsskabende foranstaltninger.
Traktaten vil være en vigtig faktor til  

 forøgelse af gennemskueligheden af militære forhold for alle dens  

 deltagerstater, og regimet vil tillige kunne blive et nyttigt værktøj i  

 forbindelse med konfliktforebyggelse og krisestyring.
På længere sigt vil  

 Open Skies-regimet, som det er forudset i traktatens tekst, formentlig også  

 kunne få bredere anvendelse, herunder i miljømæssig henseende.
3. Forhandlingsforløbet Forhandlingerne forløb i de indledende runder trægt.
Indstillingen fra det  

 daværende Sovjetunionen var generelt negativ og forhindrede enighed om en  

 række væsentlige spørgsmål.
Sovjetunionen fastholdt krav om undtagelse af  

 store dele af sit territorium fra regimet og om meget små  

 overflyvningskvoter.
NATO-landene ønskede at kunne anvende sensorer med stor  

 opløsningsevne og afviste muligheden for etablering af lukkede områder, som  

 ikke kunne overflyves.
I CFE-traktaten er det forudset, at der etableres et særligt  

 luftinspektionsregime som en del af inspektionsforanstaltningerne i medfør af  

 denne traktat.
Det lykkedes imidlertid ikke at færdigforhandle et sådant  

 regime for luftinspektion.
Da Sovjetunionen umiddelbart før CFE-traktatens  

 undertegnelse flyttede betydelige mængder af militært materiel uden for  

 CFE-traktatens anvendelsesområde (til områder øst for Ural), blev indgåelsen  

 af en Open Skies-aftale opprioriteret på vestlig side.
Alliancen nåede til  

 enighed om at tilbyde indrømmelser bl.a. med hensyn til adgang til indsamlede  

 data og med hensyn til anvendelse af sovjetiske fly under overflyvninger.  

 Imidlertid fastholdt Sovjetunionen sit - set med vestlige øjne - uacceptable  

 ønske om lukkede områder, lave kvoter, mindre effektive sensorer, samt ønske  

 om adgang til overflyvning af deltagerlandes (USA's) baser i tredielande.
Efter det mislykkede kup i Sovjetunionen i august 1991 ændredes disse  

 positioner, og mod slutningen af 1991 blev det klart, at det ville være  

 muligt at nå målet om afslutning af Open Skies-forhandlingerne op til  

 CSCEopfølgningsmødet i Helsingfors.
Delegationen fra Moskva kunne således nu  

 acceptere, at regimet skulle give mulighed for overflyvning af hele  

 territoriet.
Som svar herpå blev der fra vestlig side givet indrømmelser med  

 hensyn til kvoter og sensorer.
Efter en pause i tiden omkring Sovjetunionens  

 formelle opløsning (31. december 1991) blev forhandlingerne genoptaget i  

 januar 1992. Den Russiske Føderation indtog fra starten det tidligere  

 Sovjetunionens plads ved forhandlingsbordet, og kort tid efter mødte  

 repræsentanter for Hviderusland og Ukraine frem som fulde deltagere i  

 forhandlingerne.
I den afsluttende forhandlingsfase op til CSCE-opfølgningsmødet i  

 Helsingfors var forhandlingerne præget af bred politisk vilje til at nå til  

 enighed om den endelige traktattekst.
En lang række tekniske problemer blev  

 afklaret, og der blev gjort fremskridt hen imod løsningen af de væsentlige  

 spørgsmål om fordeling af udgifter, udvælgelse af sensorer og disses  

 parametre, antal overflyvninger pr. deltagerstat samt om mulighederne for  

 udvidelse af deltagerkredsen i Open Skies-regimet til at omfatte alle CSCE's  

 deltagerstater.
II Traktaten og dens bilag 1. Traktaten og dens indhold Traktaten består af nitten artikler med tilhørende bilag og underbilag  

 indeholdende bestemmelser af overvejende teknisk karakter.
 Traktatens første artikler I til VIII fastsætter regler for tildeling af  

 aktive og passive overflyvningskvoter, for godkendelse af sensorer, for  

 udvælgelse af fly og for overflyvningers forberedelse og faktiske  

 gennemførelse.
 Artikel IX giver regler for de forskellige sensorers registrering af data  

 og den efterfølgende behandling af disse data.
 I henhold til artikel X oprettes en rådgivende kommission til at overvåge  

 og vejlede ved traktatens gennemførelse, herunder omfordeling af  

 overflyvningskvoter.
 De resterende artikler XI til XIX indeholder procedurebestemmelser,  

 herunder Traktatens ikrafttræden og andre staters indtræden som  

 traktatdeltagere.
2. Overflyvningskvoter Hvad angår antallet af overflyvningskvoter, er den første fordeling af  

 antallet af aktive overflyvninger mellem parterne fastsat i bilag A.
Denne  

 fordeling er resultatet af et kompromis, hvor alle parter for den indledende  

 fase frem til 31. december 1994 (under forudsætning af at Traktaten træder i  

 kraft i løbet af 1993) blev tildelt mindre kvoter end oprindeligt ønsket.  

 Årsagen hertil var for det første, at de øvrige deltagerstaters ønsker om  

 overflyvning af russisk territorium langt oversteg den for Rusland fastsatte  

 passive kvote, og for det andet, at der var en generel tendens blandt  

 deltagerstaterne til kun at acceptere ganske få overflyvninger over eget  

 territorium.
I den indledende fase vil Danmark maksimalt kunne genneføre fire årlige,  

 aktive observationsflyvningerflyvninger.
Ved den første fordeling er to  

 fastsat til overflyvninger over henholdsvis Polen og Rusland/Hviderusland  

 (Rusland og Hviderusland har, jvf. nedenfor pkt. 3, indgået et samarbejde om  

 Open Skies). Rusland/Hviderusland er tildelt adgang til at foretage to årlige  

 observationsflyvninger over Danmark (inklusive Grønland og Færøerne). Efter  

 den indledende fase vil Danmark have mulighed for at foretage op til seks  

 aktive observationsflyvninger om året og vil tilsvarende være forpligtet til  

 at modtage op til seks observationsflyvninger.
Traktatens gennemførelse forudsætter en national dansk modtagekapacitet  

 til at varetage traktatens forpligtelser i forbindelse med andre parters  

 observationsflyvninger over Danmark.
Dette er på linie med den tilsvarende  

 modtageorganisation i forbindelse med CFE-traktaten og Wien-dokumentet om  

 sikkerheds- og tillidsskabende foranstaltninger.
De regler og vilkår, som  

 skal følges, har som udgangspunkt ICAO's internationale flyvebestemmelser.  

 Der forudses ingen nævneværdige omkostninger forbundet med oprettelse eller  

 opretholdelse af denne nationale modtagekapacitet.
Opgaven vil blive  

 varetaget i et samarbejde mellem udenrigsministeriets, forsvarsministeriets,  

 forsvarskommandoens, og forsvarets efterretningstjenestes allerede oprettede  

 våbenkontrolsektioner.
 Omkostningerne ved anvendelse af de Danmark tildelte  

 observationsflyvninger kan ikke på nuværende tidspunkt opgøres, men de vil  

 bl.a. afhænge af udnyttelsesgraden og mulighederne for et samarbejde om fly  

 og sensorer med andre traktatdeltagere.
 Det vil være hovedreglen, at observationsflyvninger foretages med fly, der  

 tilvejebringes af den observerende stat, og at disse fly udstyres med en  

 række sensorer, herunder kameraer, videokameraer, infrarøde sensorer og  

 infrarød linieskanderende apparatur.
Såfremt en deltagerstat ønsker det, kan den imidlertid kræve, at  

 overflyvninger over dens territorium skal foretages med fly og besætning, der  

 tilvejebringes af denne stat selv.
I så fald skal flyet være udstyret med  

 alle tilladte sensorer.
Disse sensorer skal have en ydeevne, der svarer til  

 den efter traktaten maksimalt tilladte.
Af hensyn til de relativt store  

 investeringer, som efterkommelsen af disse krav til udstyr og ydeevne vil  

 fordre, er opfyldelsen heraf udskudt til efter udløbet af traktatens  

 indledende implementeringsperiode, dvs. de første tre år efter traktatens  

 ikrafttræden.
Denne undtagelsesregel er indsat efter krav fra russisk side.
 I en overgangsfase indtil udløbet af Traktatens indledende  

 implementeringsperiode (dvs. de første tre år efter Traktatens ikrafttræden)  

 er disse krav til sensorer ved anvendelse af den observerede stats egne fly  

 af økonomiske grunde begrænset til nærmere angivne kameratyper (kun en af de  

 i Traktaten angivne sensortyper). I samme periode vil der ikke kunne anvendes  

 infrarød linieskanderende apparatur, der stilles til rådighed af den  

 observerende stat.
Under alle omstændigheder er det et hovedprincip i Traktaten, at kun  

 sensorer, der er kommercielt tilgængelige for alle deltagerstater, må  

 anvendes.
Både den observerede og den observerende stat vil få lige adgang  

 til de indsamlede rådata.
For så vidt angår de som hovedregel tilladte sensorer, er der i Traktaten  

 sat begrænsninger (parametre) på sensorernes opløsningsevne (dvs. evnen til  

 at adskille og identificere objekter). Denne begrænsning tillige med de  

 førnævnte særlige regler for sensorer i en overgangsfase mindsker i starten i  

 nogen grad værdien af de modtagne informationer.
Open  

 Skies-konsultationskommissionen skal imidlertid efterfølgende bl.a. behandle  

 spørgsmål om forbedring af sensorparametre.
Traktatens praktiske  

 gennemførelse kan derved afpasses den teknologiske udvikling, uden at dette  

 medfører en genforhandling af hele Traktaten.
På længere sigt må regimet  

 derfor forventes at give værdifulde informationer dels hvad angår  

 installationer og aktiviteter uden for de nugældende våbenkontrolaftalers  

 geografiske anvendelsesområde, dels som yderligere verifikation af  

 overholdelsen af sådanne aftaler.
Derved vil Open Skies-regimet komme til at  

 bidrage på afgørende måde til opretholdelse af en fremtidig stabil  

 sikkerhedspolitisk situation.
3. Deltagerkreds Der er ifølge Traktaten, artikel III, kapitel 2, åbnet mulighed for, at  

 grupper af stater inden for deltagerkredsen går sammen om tilvejebringelse og  

 drift af det nødvendige materiel (fly, sensorer og processorer) samt om  

 administration og udnyttelse af sammenlagte overflyvningskvoter.
Begrundelsen  

 herfor er bl.a. de relativt store krav, der i økonomisk og teknisk henseende  

 skal være opfyldt for at opnå et reelt udbytte af Open Skies-regimet.
Et  

 sådant gruppesamarbejde er aftalt mellem Rusland og Hviderusland.
Endvidere  

 overvejer de stater, der er medlemmer af WEU, at etablere et samarbejde dels  

 om fælles udnyttelse af overflyvningskvoter, dels om opbygning, finansiering,  

 drift og datalogisk udnyttelse af en fællespulje af fly, sensorer og  

 eventuelt mandskab.
Den kreds af stater, som i første omgang har undertegnet Traktaten om  

 Observationsflyvninger, var afgrænset ved forhandlingernes start som en  

 afspændingsforanstaltning mellem NATO-landene og de daværende  

 Warszawapagt-medlemslande.
Det er imidlertid forudsat, at medlemskredsen  

 principielt bør kunne omfatte alle CSCE-deltagerstaterne.
Dette blev  

 fastslået i en særlig erklæring vedtaget i Helsingfors af alle CSCE's  

 udenrigsministre samtidig med, at 25 af disse undertegnede Open  

 Skies-traktaten.
Erklæringens ordlyd er optrykt efter Traktaten.
Siden  

 efteråret 1991 har de øvrige CSCEstater haft mulighed for at deltage som  

 aktive observatører.
På denne måde har især Sverige og Finland aktivt  

 markeret deres interesse.
Der er enighed om, at alle de nye, uafhængige stater, der opstod i  

 forbindelse med Sovjetunionens opløsning i december 1991, skal have adgang  

 til at deltage i regimet, principielt på lige fod med Rusland, Hviderusland  

 og Ukraine.
Det er forhåbningen, at flertallet af disse stater vil være  

 indtrådt, når Open Skies-traktaten træder i kraft.
 For så vidt angår øvrige CSCE-staters adgang til at deltage, indeholder  

 traktaten i artikel XVI, pkt.3, en særlig fremgangsmåde for CSCE-stater til  

 at tiltræde traktaten inden for seks måneder efter dens ikrafttræden.
 Traktaten træder i henhold til artikel XVIII i kraft 60 dage efter, at 20  

 deltagerstater har deponeret deres ratifikationsinstrumenter hos  

 depositarstaterne (Canada og Ungarn). Det forudsættes, at der heri indgår  

 ratifikationer af de deltagerstater, hvis individuelt tildelte kvoter er på 8  

 eller derover, jfr. traktatens anneks A, samt af de to depositarstater.
