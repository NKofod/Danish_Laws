Nr LSF 184 Forslag til Lov om ændring af retsplejeloven, straffeloven, færdselsloven  

 og udlændingeloven (Anklagemyndighedens struktur) Fremsat af justitsministeren (Engell) den 22. januar 1992 Vedtaget ved tredjebehandling den 14. maj 1992 Lov nr. 385 af 20/05/1992 § 1 I lov om rettens pleje, jf. lovbekendtgørelse nr. 748 af 1. december  

 1989, som ændret senest ved lov nr. 941 af 27. december 1991 og § 2 i lov nr.  

 6 af 3. januar 1992, foretages følgende ændringer:
 1. I § 9 a, stk. 3, 2. pkt., ændres »politisager«  

 til: »sager«.
 2. Kapitel 10 affattes således:
»Kapitel 10 Anklagemyndigheden § 95. De offentlige anklagere er rigsadvokaten, statsadvokaterne,  

 politimestrene (i København politidirektøren) samt de personer, der er  

 antaget til bistand for disse ved den retlige behandling af straffesager.
 § 96. De offentlige anklageres opgave er i forbindelse med  

 politiet at forfølge forbrydelser efter reglerne i denne lov.
 Stk. 2. De offentlige anklagere skal fremme enhver sag med den  

 hurtighed, som sagens beskaffenhed tillader, og derved ikke blot påse, at  

 strafskyldige drages til ansvar, men også at forfølgning af uskyldige ikke  

 finder sted.
 § 97. Den, der efter kapitel 2 i forvaltningsloven må anses for  

 inhabil i forhold til en bestemt sag, må ikke virke som anklager i sagen.
 § 98. Justitsministeren er de offentlige anklagere overordnet og  

 fører tilsyn med disse.
 Stk. 2. Justitsministeren kan fastsætte bestemmelser om de  

 offentlige anklageres udførelse af deres opgaver.
 Stk. 3. Justitsministeren kan give de offentlige anklagere pålæg  

 vedrørende behandlingen af konkrete sager, herunder om at begynde eller  

 fortsætte, undlade eller standse forfølgning.
 Stk. 4. Justitsministeren behandler klager over afgørelser truffet  

 af rigsadvokaten som 1. instans.
 § 99. Rigsadvokaten varetager udførelsen af straffesager ved  

 Højesteret og virker ved Den Særlige Klageret.
Stk. 2. Rigsadvokaten er de øvrige offentlige anklagere overordnet  

 og fører tilsyn med disse.
Rigsadvokaten kan fastsætte bestemmelser og  

 meddele pålæg efter regler svarende til § 98, stk. 2 og 3.
Stk. 3. Rigsadvokaten behandler klager over afgørelser truffet af  

 statsadvokaterne som 1. instans.
Rigsadvokatens afgørelse i en klagesag kan  

 ikke påklages til justitsministeren.
 § 100. Til bistand for rigsadvokaten udnævnes en eller flere  

 statsadvokater ved Højesteret.
 Stk. 2. Rigsadvokaten kan bemyndige også andre til at virke som  

 anklager ved Højesteret eller ved Den Særlige Klageret i en enkelt sag.
 § 101. Statsadvokaterne varetager udførelsen af straffesager ved  

 landsretterne.
Stk. 2. Statsadvokaterne fører tilsyn med politimestrenes  

 behandling af straffesager og behandler klager over afgørelser truffet af  

 politimestrene vedrørende strafforfølgning.
Statsadvokaternes afgørelser i  

 klagesager kan ikke påklages til rigsadvokaten og justitsministeren.  

 Statsadvokaterne kan fastsætte bestemmelser og meddele pålæg efter regler  

 svarende til § 98, stk. 2 og 3.
§ 102. Fristen for klager efter § 98, stk. 4, § 99, stk. 3, 1.  

 pkt., og § 101, stk. 2, 1. pkt., er 4 uger efter, at klageren har fået  

 meddelelse om afgørelsen.
Fremkommer klagen efter udløbet af denne frist,  

 skal den behandles, såfremt fristoverskridelsen må anses for undskyldelig.
 § 103. Justitsministeren fastsætter antallet af statsadvokater og  

 fordelingen af forretningerne mellem disse.
 Stk. 2. Justitsministeren beskikker de fornødne juridiske  

 medhjælpere for statsadvokaterne ved udførelsen af straffesager for  

 landsretten.
 Stk. 3. Rigsadvokaten kan bemyndige også andre til at virke som  

 anklager ved landsretten i en enkelt sag.
 Stk. 4. Rigsadvokaten kan pålægge en statsadvokat at overtage  

 behandlingen af en eller flere sager, som henhører under en anden  

 statsadvokat.
 § 104. Politimestrene og de offentlige anklagere, der er ansat hos  

 disse, samt andre ansatte, der bemyndiges hertil, varetager udførelsen af  

 straffesager ved byretterne og Sø- og Handelsretten.
 Stk. 2. Rigsadvokaten kan bemyndige også andre til at virke som  

 anklager ved byretten eller Sø- og Handelsretten i en enkelt sag.
 Stk. 3. Statsadvokaten kan pålægge en politimester at overtage  

 behandlingen af en eller flere sager, der henhører under en anden  

 politimester.
 § 105. Rigsadvokaten, statsadvokaterne og de, der bemyndiges til  

 at virke som anklager ved Højesteret eller landsretten i en enkelt sag, jf. §  

 100, stk. 2, og § 103, stk. 3, skal have bestået juridisk kandidateksamen.  

 Endvidere skal de i reglen have været i virksomhed i mindst 3 år som dommer,  

 som politimester, som medhjælper hos en statsadvokat, som auditør ved  

 forsvaret eller som advokat med møderet for landsret.
Stk. 2. Medhjælpere for en statsadvokat eller de, der bemyndiges  

 til at virke som anklager ved byretten eller Sø- og Handelsretten i en enkelt  

 sag, jf. § 104, stk. 2, skal have bestået juridisk kandidateksamen.
Endvidere  

 skal de opfylde betingelserne for at blive beskikket som advokat med hensyn  

 til forudgående praktisk virksomhed, jf. § 119.
 Stk. 3. Forbrugerombudsmanden kan beskikkes til at udføre tiltale  

 for Sø- og Handelsretten og byretterne i sager vedrørende lov om  

 markedsføring.
 § 106. Virksomhed som advokat udelukker ikke fra antagelse som  

 medhjælper for en statsadvokat eller fra bemyndigelse til at optræde som  

 anklager i en enkelt sag.
§ 107. Personer, der virker som anklagere i en enkelt sag, jf. §  

 100, stk. 2, § 103, stk. 3, og § 104, stk. 2, modtager vederlag af det  

 offentlige for den enkelte sag, medmindre udførelsen af sagen må anses som  

 led i udførelsen af den pågældendes tjeneste.
Vederlaget fastsættes af retten  

 efter arbejdets betydning og omfang.« 3. Kapitel 62 affattes således:
»Kapitel 62 Saglig kompetence § 686. Straffesager behandles i 1. instans ved byretterne eller  

 Sø- og Handelsretten, medmindre andet følger af bestemmelser i denne lov.
 Stk. 2. Domsmænd medvirker i sager, hvor der bliver spørgsmål om  

 højere straf end bøde, eller som i øvrigt skønnes at være af særlig  

 indgribende betydning for tiltalte eller af særlig offentlig interesse.
Stk. 3. Domsmænd medvirker ikke i 1) sager, som fremmes efter § 925, § 934, § 935, stk. 1, § 936 eller §  

 937, 2) sager, som behandles ved Sø- og Handelsretten i København eller ved  

 søret, og 3) de i straffelovens § 60, stk. 1, nr. 3, nævnte sager vedrørende  

 betinget dømte.
 Stk. 4. Domsmænd medvirker endvidere, hvis sådan behandling er  

 foreskrevet efter regler i andre love.
 § 687. Ved landsretterne behandles i 1. instans de sager, hvor  

 nævninge medvirker.
Stk. 2. Nævninge medvirker i 1) sager, hvor der bliver spørgsmål om straf af fængsel i 4 år eller  

 derover, for så vidt dette ikke er en følge af, at der bliver spørgsmål om  

 fastsættelse af en fællesstraf efter reglerne i straffelovens §§ 40, stk. 1,  

 og 61, 2) sager, hvor der bliver spørgsmål om dom til anbringelse i institution i  

 medfør af straffelovens § 68 eller dom til forvaring, jf. straffelovens § 70,  

 og 3) sager vedrørende politiske lovovertrædelser.
Stk. 3. Nævninge medvirker ikke i 1) sager vedrørende overtrædelse af straffelovens §§ 172, 173, 286 eller  

 289 og 2) de i stk. 2, nr. 1 og 2, nævnte sager, som fremmes efter § 925 eller §  

 925 a.
§ 688. Straffesager, der omfatter flere lovovertrædelser,  

 behandles ved landsret under medvirken af nævninge, hvis sådan behandling  

 efter reglerne i § 687 kræves med hensyn til en af overtrædelserne.
Andre  

 straffesager omfattende flere lovovertrædelser behandles som domsmandssager  

 ved byret, hvis sådan behandling efter reglerne i § 686 eller regler i andre  

 love kræves med hensyn til en af overtrædelserne.
 § 689. Ved landsretterne behandles endvidere afgørelser i  

 anledning af anke eller kære af byretternes domme, kendelser og beslutninger.
Stk. 2. Domsmænd medvirker i 1) sager, hvor byrettens afgørelse er truffet under medvirken af domsmænd,  

 og 2) sager, hvor der for landsretten bliver spørgsmål om højere straf end  

 bøde, eller som i øvrigt skønnes at være af særlig indgribende betydning for  

 tiltalte eller af særlig offentlig interesse.
Stk. 3. Domsmænd medvirker ikke i 1) sager, der i 1. instans er behandlet ved søret, og 2) de i straffelovens § 60, stk. 1, nr. 3, nævnte sager vedrørende  

 betinget dømte.
 § 690. Under Højesteret hører alle afgørelser i anledning af anke  

 eller kære af landsretternes og Sø- og Handelsrettens domme, kendelser og  

 beslutninger.
§ 691. Retten prøver af egen drift, om en sag er undergivet dens  

 kompetence, og om domsmænd skal medvirke ved sagens behandling.
Er  

 domsforhandling ved landsret begyndt, kan forhandlingen dog fortsættes,  

 uanset om sagen burde have været anlagt ved byret.
Er domsforhandling under  

 medvirken af domsmænd begyndt, kan retten, selv om sagen burde have været  

 behandlet uden disses medvirken, bestemme, at domsmænd fortsat skal medvirke.
Stk. 2. Afgørelser, hvorved en begæring om sagens påkendelse ved  

 landsret eller under medvirken af domsmænd eller sagkyndige afslås, kan  

 kæres.« 4. § 698, stk. 1, nr. 2, affattes således:
»2) lovovertrædelser, for hvilke der ikke bliver spørgsmål om højere  

 straf end bøde eller hæfte.« 5. Kapitel 64, »Den offentlige anklagemyndighed«  

 ( §§ 710-717), ophæves.
 6. Kapitel 65 affattes således:
»Kapitel 65 Påtalen § 718. Retterne træder inden for strafferetsplejens område kun i  

 virksomhed efter begæring af anklagemyndigheden eller en privat  

 påtaleberettiget.
 § 719. Offentlig påtale tilkommer politimesteren, medmindre andet  

 følger af denne lov eller regler fastsat i medfør af denne lov.
Stk. 2. Statsadvokaten påtaler 1) sager, der skal behandles ved landsretterne i 1. instans eller som  

 ankesager, og 2) sager om overtrædelse af bestemmelserne i straffelovens kapitel 12 og  

 13, §§ 127-129 a, § 132 a, § 136, stk. 2, § 137, stk. 2, § 140, § 141,  

 kapitel 16, § 158, § 160, § 180, § 183, stk. 1 og 2, § 183 a, § 186, stk. 1,  

 § 187, stk. 1, §§ 237-240, § 261, stk. 2, § 266 a og § 266 b.
 Stk. 3. Justitsministeren fastsætter i øvrigt nærmere regler om  

 påtalens fordeling mellem statsadvokaterne og politimestrene.
 § 720. Justitsministeren kan fastsætte, at offentlig påtale i  

 nærmere angivne sager er betinget af justitsministerens eller rigsadvokatens  

 beslutning.
Stk. 2. Hvis offentlig påtale efter lovgivningen er betinget af en  

 begæring, kan påtale kun ske, såfremt begæring herom fremsættes af en efter §  

 725 berettiget.
Er privat påtale begyndt, kan offentlig påtale ikke begæres.  

 Påtalemyndigheden kan nægte at efterkomme en begæring om offentlig påtale,  

 der udelukker nogen medskyldig fra forfølgningen.
Angår begæringen kun nogle  

 af de skyldige uden at udelukke mulige medskyldige, kan påtalemyndigheden  

 udstrække forfølgningen til disse, medmindre den berettigede efter at have  

 haft lejlighed til at udtale sig herom modsætter sig dette.
I så fald finder  

 3. pkt. anvendelse.
 Stk. 3. Statsadvokaten og politimesteren kan uanset bestemmelserne  

 i stk. 1 og 2 foretage uopsættelige handlinger, når forholdet må antages at  

 være den, der kan beslutte eller begære påtale, ubekendt og omstændighederne  

 gør det antageligt, at påtale vil blive besluttet eller begæret.  

 Tilbagekaldes en begæring efter stk. 2, inden der er afsagt dom, standses  

 forfølgningen, medmindre påtalemyndigheden skønner, at almene hensyn kræver,  

 at forfølgningen fortsættes.
§ 721. Påtale i en sag kan helt eller delvis opgives i tilfælde, 1) hvor sigtelsen har vist sig grundløs, 2) hvor videre forfølgning i øvrigt ikke kan ventes at føre til, at  

 sigtede findes skyldig, eller 3) hvor sagens gennemførelse vil medføre vanskeligheder, omkostninger  

 eller behandlingstider, som ikke står i rimeligt forhold til sagens betydning  

 og den straf, som i givet fald kan forventes idømt.
Stk. 2. Adgangen til at opgive påtale i medfør af stk. 1, nr. 1,  

 tilkommer politimesteren.
I de øvrige tilfælde tilkommer adgangen  

 påtalemyndigheden, medmindre andet følger af bestemmelser fastsat af  

 justitsministeren.
§ 722. Tiltale i en sag kan helt eller delvis frafaldes i  

 tilfælde, 1) hvor den påsigtede lovovertrædelse efter loven ikke kan medføre højere  

 straf end bøde og forholdet er af ringe strafværdighed, 2) hvor det i medfør af § 723, stk. 1, fastsættes som vilkår, at sigtede  

 undergives hjælpeforanstaltninger efter § 33 i lov om social bistand, 3) hvor sigtede var under 18 år på gerningstidspunktet og der fastsættes  

 vilkår efter § 723, stk. 1, 4) hvor straffelovens § 10 b eller § 89 er anvendelig, når det skønnes, at  

 ingen eller kun en ubetydelig straf ville blive idømt, og at domfældelse  

 heller ikke i øvrigt vil være af væsentlig betydning, 5) hvor sagens gennemførelse vil medføre vanskeligheder, omkostninger  

 eller behandlingstider, som ikke står i rimeligt forhold til sagens betydning  

 og den straf, som i givet fald kan forventes idømt, 6) hvor lovgivningen indeholder særlig hjemmel for, at tiltale kan  

 frafaldes, eller 7) hvor dette følger af bestemmelser fastsat af justitsministeren eller  

 rigsadvokaten.
 Stk. 2. I andre tilfælde kan tiltale kun frafaldes, hvis der  

 foreligger særlig formildende omstændigheder eller andre særlige forhold og  

 påtale ikke kan anses for påkrævet af almene hensyn.
 Stk. 3. Påtalemyndigheden kan frafalde tiltale i medfør af stk. 1,  

 mens tiltalefrafald efter stk. 2 besluttes af den nærmeste overordnede  

 anklagemyndighed.
§ 723. Som vilkår for et tiltalefrafald kan fastsættes 1) at sigtede vedtager at betale en bøde eller indgår på konfiskation, og 2) samme vilkår som i betingede domme.
 Stk. 2. Vilkår kan kun fastsættes, såfremt den sigtede i retten  

 har afgivet en uforbeholden tilståelse, hvis rigtighed bestyrkes ved de i  

 øvrigt foreliggende omstændigheder.
Stk. 3. Vilkårene fastsættes af den myndighed, der har adgang til  

 at frafalde tiltalen.
Vilkårene skal godkendes af retten.
 Stk. 4. Såfremt et vilkår overtrædes, kan sagen genoptages.
§ 724. Ved afgørelse om påtaleopgivelse underrettes sigtede og  

 andre, der må antages at have en rimelig interesse heri.
Ved afgørelse om  

 tiltalefrafald underrettes sigtede.
En afgørelse om påtaleopgivelse kan  

 påklages til den overordnede anklagemyndighed efter reglerne i kapitel 10.  

 Sigtede kan efter samme regler klage over en afgørelse om tiltalefrafald.
 Stk. 2. Er der truffet afgørelse om påtaleopgivelse eller  

 tiltalefrafald, kan strafforfølgning mod den, der har været sigtet, kun  

 fortsættes efter den overordnede anklagemyndigheds bestemmelse, hvis  

 meddelelse herom er forkyndt for den pågældende inden 2 måneder fra  

 afgørelsens dato, medmindre sigtedes forhold har hindret rettidig forkyndelse  

 eller betingelserne for genoptagelse efter § 975 er til stede.
§ 725. Retten til privat påtale og fremsættelse af begæring om  

 offentlig påtale tilkommer den forurettede.
Er denne umyndig, finder reglerne  

 i § 257 anvendelse.
Når den forurettede er død, eller når en mod en afdød  

 rettet handling er strafbar, tilkommer retten til privat påtale eller til at  

 begære offentlig påtale den afdødes ægtefælle, forældre, børn eller søskende.
Stk. 2. Den, der efter stk. 1 er berettiget til at påtale eller  

 begære påtale, kan give afkald på denne ret.
Dette gælder, selv om en sag er  

 anlagt eller begæring er fremsat.
§ 726. Lovovertrædelser, hvis offentlige påtale er betinget af en  

 privat begæring, kan påtales af en efter § 725 berettiget, såfremt handlingen  

 ikke kan medføre højere straf end hæfte.
Indledes offentlig forfølgning,  

 finder reglerne i § 727, stk. 3, tilsvarende anvendelse.
§ 727. Såfremt en handling, der indeholder en lovovertrædelse, som  

 er henvist til privat forfølgning, tillige indeholder en lovovertrædelse, der  

 er undergivet offentlig påtale, kan påtalemyndigheden efter begæring af den  

 private påtaleberettigede forfølge begge lovovertrædelser under eet.
Den  

 private kan i sådanne tilfælde på ethvert trin standse den efter begæring  

 begyndte forfølgning.
Stk. 2. Offentlig påtale af en lovovertrædelse, der er henvist til  

 privat forfølgning, kan ske, hvis almene hensyn kræver det.
Dette gælder dog  

 ikke, hvis der er afsagt dom i en privat straffesag om overtrædelsen, eller  

 hvis retten til privat påtale vedrørende en overtrædelse, der er undergivet  

 betinget offentlig påtale, alene følger af, at handlingen ikke kan medføre  

 højere straf end hæfte, jf. § 726, 1. pkt.
Stk. 3. Når offentlig forfølgning er indledt efter stk. 2, ophører  

 den privates ret til at påtale. § 345 finder tilsvarende anvendelse.
Den  

 private kan tilslutte sig påtalemyndighedens forfølgning, hvis der straks  

 afgives erklæring herom.
Den private kan dog ikke kræve udsættelse af sagen,  

 og det påhviler ikke tiltalte eller dennes forsvarer at afgive foreskrevne  

 meddelelser til den private.
Standser påtalemyndigheden den begyndte  

 forfølgning, kan den private påtale eller fortsætte sin påtale.
§ 728. Forfølgning kan opgives, så længe der ikke er afsagt dom  

 eller afgivet nævningeerklæring.
Opgives forfølgning, efter at  

 domsforhandling er begyndt, afsiger retten frifindelsesdom.
I andre tilfælde  

 udsteder retten efter anmodning skriftlig erklæring om, at en begyndt  

 forfølgning er opgivet.« 7. § 731, stk. 1, litra e, affattes således:
»e) når tiltale er rejst i sager, i hvilke der bliver spørgsmål om  

 højere straf end bøde eller hæfte,» 8. § 749 affattes således:
 »§ 749. Politiet afviser en indgivet anmeldelse, hvis der  

 ikke findes grundlag for at indlede efterforskning.
Stk. 2. Er der ikke grundlag for at fortsætte en påbegyndt  

 efterforskning, kan beslutningen om at indstille efterforskningen træffes af  

 politiet, såfremt der ikke har været rejst sigtelse.
Er sigtelse rejst,  

 finder bestemmelserne i § 721 og § 722 anvendelse.
Stk. 3. Afvises anmeldelsen, eller indstilles efterforskningen,  

 underrettes de, der må antages at have rimelig interesse heri.
Afgørelsen kan  

 påklages til den overordnede anklagemyndighed efter reglerne i kapitel  

 10.« 9. § 752, stk. 2, affattes således:
» Stk. 2. Justitsministeren fastsætter regler om, i hvilke  

 tilfælde kommunalbestyrelsen skal underrettes om og have adgang til at  

 overvære afhøringen af sigtede under 18 år.« 10. § 754 e affattes således:
»§ 754 e.
Reglerne i §§ 754 a-754 d finder ikke anvendelse  

 ved efterforskning af overtrædelser af straffelovens kapitel 12, §§ 111-115  

 og 118.« 11. § 791, stk. 2, 3. pkt., affattes således:
»Bestemmelserne i 2. pkt. finder ikke anvendelse på materiale, der er  

 tilvejebragt som led i efterforskning af overtrædelser af straffelovens  

 kapitel 12, §§ 111-115 og 118.« 12. I § 801, stk. 1, 1. pkt., ændres  

 »statsadvokatens« til: »anklagemyndighedens«.
 13. § 822, stk. 2, 2. pkt., ophæves.
 14. § 842, stk. 1, nr. 2, affattes således:
 »2) at sagen ikke er undergivet offentlig påtale, eller«.
 15. I § 869, stk. 1, ændres »om statsadvokaten har  

 påtaleret« til: »om sagen er undergivet offentlig påtale«.
 16. § 885, stk. 3, affattes således:
» Stk. 3. Det tilkommer ikke nævningene at afgøre, om det  

 forhold, som tiltalen angår, er undergivet offentlig påtale.« 17. § 908, stk. 2, affattes således:
» Stk. 2. Frifindelse skal ske, når forholdet ikke er  

 undergivet offentlig påtale, når forfølgningen opgives, når forholdet er  

 forældet, samt når tiltalte ikke findes skyldig.« 18. Overskriften til kapitel 80 affattes således:
 »Tiltale og domsforhandling for byret samt Sø- og Handelsretten i  

 sager, i hvilke der bliver spørgsmål om højere straf end bøde eller hæfte  

 eller om anvendelse af straffelovens §§ 68, 69, 70 eller 73«.
 19. I § 925, stk. 1, 1. pkt., ændres  

 »politimesteren« til: »anklageren«.
 20. § 926 affattes således:
»§ 926. I andre tilfælde end de i § 925 nævnte rejses tiltale  

 ved et anklageskrift, der skal indeholde angivelser som nævnt i § 831, stk.  

 1.« 21. Overskriften til kapitel 81 affattes således:
 »Tiltale og domsforhandling for byret samt Sø- og Handelsretten i  

 sager, i hvilke der ikke bliver spørgsmål om højere straf end bøde eller  

 hæfte«.
 22. § 930 affattes således:
»§ 930. Tiltale rejses som angivet i § 926. Når sigtede er  

 til stede i retten, kan tiltale dog med rettens tilladelse rejses mundtligt  

 til retsbogen og sagen derefter straks fremmes til domsforhandling.« 23. I § 931, stk. 1, ændres »politimesteren« til:  

 »anklagemyndigheden«.
 24. I § 931, stk. 2, ændres »§ 930, stk. 1,» til:  

 »§ 831, stk. 1, nr. 2 og 3,».
 25. I § 931, stk. 3 og 5, ændres »§ 749, stk. 3,»  

 til: »§ 724, stk. 2,».
 26. I § 936, stk. 1, 1. pkt., indsættes efter  

 »betvivle tiltaltes skyld,»: »med anklagerens samtykke«.
 27. § 936, stk. 2, ophæves.
 28. § 962, stk. 2, 1. pkt., affattes således:
»Domme kan kun ankes af det offentlige, når andre offentligretlige  

 følger end bøde eller konfiskation kan idømmes efter de lovbestemmelser,  

 tiltalen lyder på.« 29. I § 965 c, stk. 2, ændres »statsadvokaten mangler  

 påtaleret« til: »sagen ikke er undergivet offentlig påtale«.
 30. I § 975 ændres »§ 749, stk. 3,» til: »§  

 724, stk. 2,».
 31. Overskriften til Fjerde bog, Sjette afsnit, affattes  

 således:
»Sjette afsnit.
Regler om behandlingen af private straffesager og  

 om forfølgning af borgerlige krav under straffesager«.
 32. Kapitel 87 ophæves.
 33. Overskriften til kapitel 88 affattes således:
 »Regler om behandlingen af private straffesager«.
 34. Før § 990 indsættes i kapitel 88:
»§ 989. Straffesager, der påtales af private, behandles  

 efter reglerne om den borgerlige retspleje, jf. dog § 990.« 35. I § 990, stk. 1, ændres »§ 725« til: »§  

 727«.
 36. § 991, stk. 1-3, affattes således:
»I sager, som behandles efter kapitel 80 og 81 uden medvirken af  

 domsmænd, kan der tilkendes den forurettede erstatning hos tiltalte for den  

 ved forbrydelsen forvoldte skade, når den pågældende har fremsat begæring  

 herom for retten.
Der skal gives den forurettede lejlighed til at fremsætte  

 erstatningskrav, for så vidt sagen efter sin beskaffenhed giver anledning  

 hertil.
 Stk. 2. I andre offentlige straffesager påhviler det  

 anklagemyndigheden efter den forurettedes begæring at forfølge borgerlige  

 krav, såfremt dette kan ske uden væsentlig ulempe.
Stk. 3. Særlige beviser vedrørende borgerlige krav i en  

 nævningesag skal angives i bevisfortegnelsen, jf. § 834 og § 836.« 37. § 1018 f, stk. 4, affattes således:
» Stk. 4. Sagen behandles under medvirken af domsmænd,  

 medmindre erstatningskravet er fremsat som følge af en sag vedrørende en  

 lovovertrædelse, der efter loven ikke kan medføre højere straf end bøde eller  

 hæfte, eller af en sag, der er afgjort i retten uden medvirken af nævninge  

 eller domsmænd.« § 2 I borgerlig straffelov, jf. lovbekendtgørelse nr. 607 af 6. september  

 1986, som ændret senest ved lov nr. 282 af 29. april 1992, foretages følgende  

 ændringer:
 1. § 6, stk. 2, § 8, stk. 2 og 3, og § 140, 2.  

 pkt., ophæves.
 2. § 11 affattes således:
»§ 11. Er en person, der har dansk indfødsret eller er bosat  

 i den danske stat, i fremmed stat straffet for en handling, der efter dansk  

 ret kan medføre frakendelse eller fortabelse af kald eller erhverv eller  

 anden rettighed, kan frakendelse heraf ske efter offentlig påtale her i  

 landet.« § 3 I færdselsloven, jf. lovbekendtgørelse nr. 765 af 16. november 1990, som  

 ændret senest ved lov nr. 283 af 29. april 1992, foretages følgende  

 ændringer:
 1. § 119 affattes således:
»§ 119. Sager, hvor der bliver spørgsmål om højere straf end  

 bøde eller hæfte eller om anvendelse af straffelovens §§ 68, 69, 70 eller 73,  

 behandles efter reglerne i retsplejelovens kapitel 80. Endvidere behandles  

 sager, hvor der bliver spørgsmål om ubetinget frakendelse af førerretten,  

 efter reglerne i retsplejelovens kapitel 80, medmindre sagen kan afgøres med  

 vedtagelse efter § 119 a.
Andre sager behandles efter reglerne i  

 retsplejelovens kapitel 81 eller § 119 a.
Såfremt sagen behandles efter  

 reglerne i retsplejelovens kapitel 81 og der bliver spørgsmål om betinget  

 frakendelse af førerretten, finder retsplejelovens § 934, stk. 1, ikke  

 anvendelse.
Stk. 2. Domsmænd medvirker, jf. dog stk. 3, i sager, 1) hvor der bliver spørgsmål om højere straf end bøde, 2) hvor der bliver spørgsmål om ubetinget frakendelse af førerretten, og 3) i sager, som i øvrigt skønnes at være af særlig indgribende betydning  

 for tiltalte eller af særlig offentlig interesse.
Stk. 3. Domsmænd medvirker ikke i sager, der 1) fremmes efter retsplejelovens § 925 eller § 935, stk. 1, 2) vedrører overtrædelse af § 117, stk. 5, eller 3) vedrører overtrædelse af § 53, medmindre der er spørgsmål både om  

 højere straf end bøde og om anvendelse af § 117, stk. 2, nr. 3, og i  

 ankesager at anken omfatter bedømmelsen af beviserne for tiltaltes skyld.
Stk. 4. Offentlig forsvarer beskikkes efter reglerne i  

 retsplejelovens §§ 731 og 732. Såfremt tiltalte fremsætter begæring herom,  

 beskikkes i byretten tillige offentlig forsvarer 1) i sager, hvor der bliver spørgsmål om betinget frakendelse af  

 førerretten, og 2) i sager om overtrædelse af § 53, hvor der ikke bliver spørgsmål om  

 højere straf end bøde.
Tiltalte skal vejledes om adgangen til forsvarerbeskikkelse.« 2. I § 119 a, stk. 1, ændres »politimesteren«  

 til: »anklagemyndigheden«.
 3. I § 119 a, stk. 2, ændres »§ 930, stk. 1,»  

 til: »§ 831, stk. 1, nr. 2 og 3,».
§ 4 I udlændingeloven, jf. lovbekendtgørelse nr. 462 af 26. juni 1987, som  

 ændret ved lov nr. 387 af 6. juni 1991, foretages følgende ændring:
 § 62 affattes således:
»§ 62. Sager vedrørende overtrædelse af lovens § 59, stk. 1,  

 nr. 2, behandles uden medvirken af domsmænd, uanset om der bliver spørgsmål  

 om højere straf end bøde.« § 5 Stk. 1. Loven træder i kraft den 1. oktober 1992.
 Stk. 2. Bestemmelserne i lovens § 1, nr. 2, om behandlingen af  

 klager over afgørelser truffet af anklagemyndigheden har virkning for  

 afgørelser, der er truffet efter lovens ikrafttræden.
 Stk. 3. Lovens § 1, nr. 1 og 3-37, og §§ 2-4 har virkning for  

 sager, hvori der ved lovens ikrafttræden ikke er rejst tiltale i 1. instans.
§ 6 Stk. 1. § 2 gælder ikke for Færøerne, men kan ved kongelig  

 anordning helt eller delvis sættes i kraft for denne landsdel med de  

 afvigelser, som de særlige færøske forhold tilsiger.
 Stk. 2. § 4 gælder ikke for Færøerne og Grønland, men kan ved  

 kongelig anordning helt eller delvis sættes i kraft for disse landsdele med  

 de afvigelser, som de særlige færøske eller grønlandske forhold tilsiger.
Oprindeligt fremsat forslag § 1 I lov om rettens pleje, jf. lovbekendtgørelse nr. 748 af 1. december  

 1989, som ændret senest ved lov nr. 941 af 27. december 1991 og § 2 i lov nr.  

 6 af 3. januar 1992, foretages følgende ændringer:
 1. I § 9 a, stk. 3, 2. pkt., ændres »politisager«  

 til: »sager«.
 2. Kapitel 10 affattes således:
»Kapitel 10 Anklagemyndigheden § 95. De offentlige anklagere er rigsadvokaten, statsadvokaterne,  

 politimestrene (i København politidirektøren) samt de personer, der er  

 antaget til bistand for disse ved den retlige behandling af straffesager.
 § 96. De offentlige anklageres opgave er i forbindelse med  

 politiet at forfølge forbrydelser efter reglerne i denne lov.
 Stk. 2. De offentlige anklagere skal fremme enhver sag med den  

 hurtighed, som sagens beskaffenhed tillader, og derved ikke blot påse, at  

 strafskyldige drages til ansvar, men også, at forfølgning af uskyldige ikke  

 finder sted.
 § 97. Den, der efter kapitel 2 i forvaltningsloven må anses for  

 inhabil i forhold til en bestemt sag, må ikke virke som anklager i sagen.
 § 98. Justitsministeren er de offentlige anklagere overordnet og  

 fører tilsyn med disse.
 Stk. 2. Justitsministeren kan fastsætte bestemmelser om de  

 offentlige anklageres udførelse af deres opgaver.
 Stk. 3. Justitsministeren kan give de offentlige anklagere pålæg  

 vedrørende behandlingen af konkrete sager, herunder om at begynde eller  

 fortsætte, undlade eller standse forfølgning.
 Stk. 4. Justitsministeren behandler klager over afgørelser truffet  

 af rigsadvokaten som 1. instans.
 § 99. Rigsadvokaten varetager udførelsen af straffesager ved  

 Højesteret og virker ved Den særlige Klageret.
Stk. 2. Rigsadvokaten er de øvrige offentlige anklagere overordnet  

 og fører tilsyn med disse.
Rigsadvokaten kan fastsætte bestemmelser og  

 meddele pålæg efter regler svarende til § 98, stk. 2 og 3.
Stk. 3. Rigsadvokaten behandler klager over afgørelser truffet af  

 statsadvokaterne som 1. instans.
Rigsadvokatens afgørelse i en klagesag kan  

 ikke påklages til justitsministeren.
 § 100. Til bistand for rigsadvokaten udnævnes en eller flere  

 statsadvokater ved Højesteret.
 Stk. 2. Rigsadvokaten kan bemyndige også andre til at virke som  

 anklager ved Højesteret eller ved Den særlige Klageret i en enkelt sag.
 § 101. Statsadvokaterne varetager udførelsen af straffesager ved  

 landsretterne.
Stk. 2. Statsadvokaterne fører tilsyn med politimestrenes  

 behandling af straffesager og behandler klager over afgørelser truffet af  

 politimestrene vedrørende strafforfølgning.
Statsadvokaternes afgørelser i  

 klagesager kan ikke påklages til rigsadvokaten og justitsministeren.  

 Statsadvokaterne kan fastsætte bestemmelser og meddele pålæg efter regler  

 svarende til § 98, stk. 2 og 3.
§ 102. Fristen for klager efter § 98, stk. 4, § 99, stk. 3, 1.  

 pkt., og § 101, stk. 2, 1. pkt., er 4 uger efter, at klageren har fået  

 meddelelse om afgørelsen.
Fremkommer klagen efter udløbet af denne frist,  

 skal den behandles, såfremt fristoverskridelsen må anses for undskyldelig.
 § 103. Justitsministeren fastsætter antallet af statsadvokater og  

 fordelingen af forretningerne mellem disse.
 Stk. 2. Justitsministeren beskikker de fornødne juridiske  

 medhjælpere for statsadvokaterne ved udførelsen af straffesager for  

 landsretten.
 Stk. 3. Rigsadvokaten kan bemyndige også andre til at virke som  

 anklager ved landsretten i en enkelt sag.
 Stk. 4. Rigsadvokaten kan pålægge en statsadvokat at overtage  

 behandlingen af en eller flere sager, som henhører under en anden  

 statsadvokat.
 § 104. Politimestrene og de offentlige anklagere, der er ansat hos  

 disse, samt andre ansatte, der bemyndiges hertil, varetager udførelsen af  

 straffesager ved byretterne og Sø- og Handelsretten.
 Stk. 2. Rigsadvokaten kan bemyndige også andre til at virke som  

 anklager ved byretten eller Sø- og Handelsretten i en enkelt sag.
 Stk. 3. Statsadvokaten kan pålægge en politimester at overtage  

 behandlingen af en eller flere sager, der henhører under en anden  

 politimester.
 § 105. Rigsadvokaten, statsadvokaterne og de, der bemyndiges til  

 at virke som anklager ved Højesteret eller landsretten i en enkelt sag, jf. §  

 100, stk. 2, og § 103, stk. 3, skal have bestået juridisk kandidateksamen.  

 Endvidere skal de i reglen have været i virksomhed i mindst 3 år som dommer,  

 politimester, medhjælper hos en statsadvokat, som auditør ved forsvaret eller  

 som advokat med møderet for landsret.
Stk. 2. Medhjælpere for en statsadvokat eller de, der bemyndiges  

 til at virke som anklager ved byretten eller Sø- og Handelsretten i en enkelt  

 sag, jf. § 104, stk. 2, skal have bestået juridisk kandidateksamen.
Endvidere  

 skal de opfylde betingelserne for at blive beskikket som advokat med hensyn  

 til forudgående praktisk virksomhed, jf. § 119.
 Stk. 3. Forbrugerombudsmanden kan beskikkes til at udføre tiltale  

 for Sø- og Handelsretten og byretterne i sager vedrørende lov om  

 markedsføring.
 § 106. Virksomhed som advokat udelukker ikke fra antagelse som  

 medhjælper for en statsadvokat eller fra bemyndigelse til at optræde som  

 anklager i en enkelt sag.
§ 107. Personer, der virker som anklagere i en enkelt sag, jf. §  

 100, stk. 2, § 103, stk. 3, og § 104, stk. 2, modtager vederlag af det  

 offentlige for den enkelte sag, medmindre udførelsen af sagen må anses som  

 led i udførelsen af den pågældendes tjeneste.
Vederlaget fastsættes af retten  

 efter arbejdets betydning og omfang.« 3. Kapitel 62 affattes således:
»Kapitel 62 Saglig kompetence § 686. Straffesager behandles i 1. instans ved byretterne eller  

 Sø- og Handelsretten, medmindre andet følger af bestemmelser i denne lov.
 Stk. 2. Domsmænd medvirker i sager, hvor der bliver spørgsmål om  

 højere straf end bøde, eller som i øvrigt skønnes at være af særlig  

 indgribende betydning for tiltalte eller af særlig offentlig interesse.
Stk. 3. Domsmænd medvirker ikke i 1) sager, som fremmes efter § 925, § 934, § 935, stk. 1, § 936 eller §  

 937, 2) sager, som behandles ved Sø- og Handelsretten i København eller ved  

 søret, og 3) de i straffelovens § 60, stk. 1, nr. 3, nævnte sager vedrørende  

 betinget dømte.
 Stk. 4. Domsmænd medvirker endvidere, hvis sådan behandling er  

 foreskrevet efter regler i andre love.
 § 687. Ved landsretterne behandles i 1. instans de sager, hvor  

 nævninge medvirker.
Stk. 2. Nævninge medvirker i 1) sager, hvor der bliver spørgsmål om straf af fængsel i 4 år eller  

 derover, for så vidt dette ikke er en følge af, at der bliver spørgsmål om  

 fastsættelse af en fællesstraf efter reglerne i straffelovens §§ 40, stk. 1,  

 og 61, 2) sager, hvor der bliver spørgsmål om dom til anbringelse i institution i  

 medfør af straffelovens § 68 eller en dom til forvaring, jf. straffelovens §  

 70, og 3) sager vedrørende politiske lovovertrædelser.
Stk. 3. Nævninge medvirker ikke i 1) sager vedrørende overtrædelse af straffelovens §§ 172, 173, 286 eller  

 289 og 2) de i stk. 2, nr. 1 og 2, nævnte sager, som fremmes efter § 925 eller §  

 925 a.
§ 688. Straffesager, der omfatter flere lovovertrædelser,  

 behandles ved landsret under medvirken af nævninge, hvis sådan behandling  

 efter reglerne i § 687 kræves med hensyn til en af overtrædelserne.
Andre  

 straffesager, omfattende flere lovovertrædelser, behandles som domsmandssager  

 ved byret, hvis sådan behandling efter reglerne i § 686 eller regler i andre  

 love kræves med hensyn til en af overtrædelserne.
 § 689. Ved landsretterne behandles endvidere afgørelser i  

 anledning af anke eller kære af byretternes domme, kendelser og beslutninger.
Stk. 2. Domsmænd medvirker i 1) sager, hvor byrettens afgørelse er truffet under medvirken af domsmænd,  

 og 2) sager, hvor der for landsretten bliver spørgsmål om højere straf end  

 bøde, eller som i øvrigt skønnes at være af særlig indgribende betydning for  

 tiltalte eller af særlig offentlig interesse.
Stk. 3. Domsmænd medvirker ikke i 1) sager, der i 1. instans er behandlet ved søret, og 2) de i straffelovens § 60, stk. 1, nr. 3, nævnte sager vedrørende  

 betinget dømte.
 § 690. Under Højesteret hører alle afgørelser i anledning af anke  

 eller kære af landsretternes og Sø- og Handelsrettens domme, kendelser og  

 beslutninger.
§ 691. Retten prøver af egen drift, om en sag er undergivet dens  

 kompetence, og om domsmænd skal medvirke ved sagens behandling.
Er  

 domsforhandling ved landsret begyndt, kan forhandlingen dog fortsættes,  

 uanset om sagen burde have været anlagt ved byret.
Er domsforhandling under  

 medvirken af domsmænd begyndt, kan retten, selv om sagen burde have været  

 behandlet uden disses medvirken, bestemme, at domsmænd fortsat skal medvirke.
 Stk. 2. Afgørelser, hvorved en begæring om sagens påkendelse ved  

 landsret eller under medvirken af domsmænd eller sagkyndige afslås, kan  

 kæres«.
 4. § 698, stk. 1, nr. 2, affattes således:
»2) lovovertrædelser, for hvilke der ikke bliver spørgsmål om højere  

 straf end bøde eller hæfte.« 5. Retsplejelovens kapitel 64, »Den offentlige  

 anklagemyndighed«, ( §§ 710-717), ophæves.
 6. Kapitel 65 affattes således:
»Kapitel 65 Påtalen § 718. Retterne træder inden for strafferetsplejens område kun i  

 virksomhed efter begæring af anklagemyndigheden eller en privat  

 påtaleberettiget.
 § 719. Offentlig påtale tilkommer politimesteren, medmindre andet  

 følger af denne lov eller regler fastsat i medfør af denne lov.
Stk. 2. Statsadvokaten påtaler 1) sager, der skal behandles ved landsretterne i 1. instans eller som  

 ankesager, og 2) sager om overtrædelse af bestemmelserne i straffelovens kapitel 12 og  

 13, §§ 127-129 a, § 132 a, § 136, stk. 2, § 137, stk. 2, § 140, § 141,  

 kapitel 16, § 158, § 160, § 180, § 183, stk. 1 og 2, § 183 a, § 186, stk. 1,  

 § 187, stk. 1, §§ 237-240, § 261, stk. 2, § 266 a og § 266 b.
 Stk. 3. Justitsministeren fastsætter i øvrigt nærmere regler om  

 påtalens fordeling mellem statsadvokaterne og politimestrene.
 § 720. Justitsministeren kan fastsætte, at offentlig påtale i  

 nærmere angivne sager er betinget af justitsministerens eller rigsadvokatens  

 beslutning.
Stk. 2. Hvis offentlig påtale efter lovgivningen er betinget af en  

 begæring, kan påtale kun ske, såfremt begæring herom fremsættes af en efter §  

 725 berettiget.
Er privat påtale begyndt, kan offentlig påtale ikke begæres.  

 Påtalemyndigheden kan nægte at efterkomme en begæring om offentlig påtale,  

 der udelukker nogen medskyldig fra forfølgningen.
Angår begæringen kun nogle  

 af de skyldige uden at udelukke mulige medskyldige, kan påtalemyndigheden  

 udstrække forfølgningen til disse, medmindre den berettigede efter at have  

 haft lejlighed til at udtale sig herom modsætter sig dette.
I så fald finder  

 3. pkt. anvendelse.
 Stk. 3. Statsadvokaten og politimesteren kan uanset bestemmelserne  

 i stk. 1 og 2 foretage uopsættelige handlinger, når forholdet må antages at  

 være den, der kan beslutte eller begære påtale, ubekendt, og omstændighederne  

 gør det antageligt, at påtale vil blive besluttet eller begæret.  

 Tilbagekaldes en begæring efter stk. 2, inden der er afsagt dom, standses  

 forfølgningen, medmindre påtalemyndigheden skønner, at almene hensyn kræver,  

 at forfølgningen fortsættes.
§ 721. Påtale i en sag kan helt eller delvis opgives i tilfælde 1) hvor sigtelsen har vist sig grundløs, 2) hvor videre forfølgning i øvrigt ikke kan ventes at føre til, at  

 sigtede findes skyldig, eller 3) hvor sagens gennemførelse vil medføre vanskeligheder, omkostninger  

 eller behandlingstider, som ikke står i rimeligt forhold til sagens betydning  

 og den straf, som i givet fald kan forventes idømt.
Stk. 2. Adgangen til at opgive påtale i medfør af stk. 1, nr. 1,  

 tilkommer politimesteren.
I de øvrige tilfælde tilkommer adgangen  

 påtalemyndigheden, medmindre andet følger af bestemmelser fastsat af  

 justitsministeren.
§ 722. Tiltale i en sag kan helt eller delvis frafaldes i tilfælde 1) hvor den påsigtede lovovertrædelse efter loven ikke kan medføre højere  

 straf end bøde, og forholdet er af ringe strafværdighed, 2) hvor det i medfør af § 723, stk. 1, fastsættes som vilkår, at sigtede  

 undergives hjælpeforanstaltninger efter § 33 i lov om social bistand, 3) hvor sigtede var under 18 år på gerningstidspunktet, og der fastsættes  

 vilkår efter § 723, stk. 1, 4) hvor straffelovens § 10 b eller § 89 er anvendelig, når det skønnes, at  

 ingen eller kun en ubetydelig straf ville blive idømt, og at domfældelse  

 heller ikke i øvrigt vil være af væsentlig betydning.
5) hvor sagens gennemførelse vil medføre vanskeligheder, omkostninger  

 eller behandlingstider, som ikke står i rimeligt forhold til sagens betydning  

 og den straf, som i givet fald kan forventes idømt, 6) hvor lovgivningen indeholder særlig hjemmel for, at tiltale kan  

 frafaldes, eller 7) hvor dette følger af bestemmelser fastsat af justitsministeren eller  

 rigsadvokaten.
 Stk. 2. I andre tilfælde kan tiltale kun frafaldes, hvis der  

 foreligger særlig formildende omstændigheder eller andre særlige forhold, og  

 påtale ikke kan anses for påkrævet af almene hensyn.
 Stk. 3. Påtalemyndigheden kan frafalde tiltale i medfør af stk. 1,  

 mens tiltalefrafald efter stk. 2 besluttes af den nærmeste overordnede  

 anklagemyndighed.
§ 723. Som vilkår for et tiltalefrafald kan fastsættes 1) at sigtede vedtager at betale en bøde eller indgår på konfiskation, og 2) samme vilkår som i betingede domme.
 Stk. 2. Vilkår kan kun fastsættes, såfremt den sigtede i retten  

 har afgivet en uforbeholden tilståelse, hvis rigtighed bestyrkes ved de i  

 øvrigt foreliggende omstændigheder.
Stk. 3. Vilkårene fastsættes af den myndighed, der har adgang til  

 at frafalde tiltalen.
Vilkårene skal godkendes af retten.
 Stk. 4. Såfremt et vilkår overtrædes, kan sagen genoptages.
§ 724. Ved afgørelse om påtaleopgivelse underrettes sigtede og  

 andre, der må antages at have en rimelig interesse heri.
Ved afgørelse om  

 tiltalefrafald underrettes sigtede.
En afgørelse om påtaleopgivelse kan  

 påklages til den overordnede anklagemyndighed efter reglerne i kapitel 10.  

 Sigtede kan efter samme regler klage over en afgørelse om tiltalefrafald.
 Stk. 2. Er der truffet afgørelse om påtaleopgivelse eller  

 tiltalefrafald, kan strafforfølgning mod den, der har været sigtet, kun  

 fortsættes efter den overordnede anklagemyndigheds bestemmelse, hvis  

 meddelelse herom er forkyndt for den pågældende inden 2 måneder fra  

 afgørelsens dato, medmindre sigtedes forhold har hindret rettidig  

 forkyndelse, eller betingelserne for genoptagelse efter § 975 er til stede.
§ 725. Retten til privat påtale og fremsættelse af begæring om  

 offentlig påtale tilkommer den forurettede.
Er denne umyndig, finder reglerne  

 i § 257 anvendelse.
Når den forurettede er død, eller når en mod en afdød  

 rettet handling er strafbar, tilkommer retten til privat påtale eller til at  

 begære offentlig påtale den afdødes ægtefælle, forældre, børn eller søskende.
Stk. 2. Den, der efter stk. 1 er berettiget til at påtale eller  

 begære påtale, kan give afkald på denne ret.
Dette gælder, selv om en sag er  

 anlagt, eller begæring er fremsat.
§ 726. Lovovertrædelser, hvis offentlige påtale er betinget af en  

 privat begæring, kan påtales af en efter § 725 berettiget, såfremt handlingen  

 ikke kan medføre højere straf end hæfte.
Indledes offentlig forfølgning,  

 finder reglerne i § 727, stk. 3, tilsvarende anvendelse.
§ 727. Såfremt en handling, der indeholder en lovovertrædelse, som  

 er henvist til privat forfølgning, tillige indeholder en lovovertrædelse, der  

 er undergivet offentlig påtale, kan påtalemyndigheden efter begæring af den  

 private påtaleberettigede forfølge begge lovovertrædelser under eet.
Den  

 private kan i sådanne tilfælde på ethvert trin standse den efter begæring  

 begyndte forfølgning.
Stk. 2. Offentlig påtale af en lovovertædelse, der er henvist til  

 privat forfølgning, kan ske, hvis almene hensyn kræver det.
Dette gælder dog  

 ikke, hvis der er afsagt dom i en privat straffesag om overtrædelsen, eller  

 hvis retten til privat påtale vedrørende en overtrædelse, der er undergivet  

 betinget offentlig påtale, alene følger af, at handlingen ikke kan medføre  

 højere straf end hæfte, jf. § 726, 1. pkt.
Stk. 3. Når offentlig forfølgning er indledt efter stk. 2, ophører  

 den privates ret til at påtale. § 345 finder tilsvarende anvendelse.
Den  

 private kan tilslutte sig påtalemyndighedens forfølgning, hvis der straks  

 afgives erklæring herom.
Den private kan dog ikke kræve udsættelse af sagen,  

 og det påhviler ikke tiltalte eller dennes forsvarer at afgive foreskrevne  

 meddelelser til den private.
Standser påtalemyndigheden den begyndte  

 forfølgning, kan den private påtale eller fortsætte sin påtale.
§ 728. Forfølgning kan opgives, sålænge der ikke er afsagt dom  

 eller afgivet nævningeerklæring.
Opgives forfølgning, efter at  

 domsforhandling er begyndt, afsiger retten frifindelsesdom.
I andre tilfælde  

 udsteder retten efter anmodning skriftlig erklæring om, at en begyndt  

 forfølgning er opgivet.« 7. § 731, stk. 1, litra e, affattes således:
»e) når tiltale er rejst i sager, i hvilke der bliver spørgsmål om  

 højere straf end bøde eller hæfte,» 8. § 749 affattes således:
 »§ 749. Politiet afviser en indgivet anmeldelse, hvis der  

 ikke findes grundlag for at indlede efterforskning.
Stk. 2. Er der ikke grundlag for at fortsætte en påbegyndt  

 efterforskning, kan beslutningen om at indstille efterforskningen træffes af  

 politiet, såfremt der ikke har været rejst sigtelse.
Er sigtelse rejst,  

 finder bestemmelserne i § 721 og § 722 anvendelse.
Stk. 3. Afvises anmeldelsen eller indstilles efterforskningen,  

 underrettes de, der må antages at have rimelig interesse heri.
Afgørelsen kan  

 påklages til den overordnede anklagemyndighed efter reglerne i kapitel  

 10.« 9. § 752, stk. 2, affattes således:
» Stk. 2. Justitsministeren fastsætter regler om, i hvilke  

 tilfælde kommunalbestyrelsen skal underrettes om og have adgang til at  

 overvære afhøringen af sigtede under 18 år.« 10. § 754 e affattes således:
»§ 754 e.
Reglerne i §§ 754 a - 754 d finder ikke anvendelse  

 ved efterforskning af overtrædelser af straffelovens kapitel 12, §§ 111-115  

 og 118.« 11. § 791, stk. 2, 3. pkt., affattes således:
»Bestemmelserne i 2. pkt. finder ikke anvendelse på materiale, der er  

 tilvejebragt som led i efterforskning af overtrædelser af straffelovens  

 kapitel 12, §§ 111-115 og 118.« 12. I § 801, stk. 1, 1. pkt., ændres  

 »statsadvokatens« til: »anklagemyndighedens«.
 13. § 822, stk. 2, 2. pkt., ophæves.
 14. § 842, stk. 1, nr. 2, affattes således:
»2) at sagen ikke er undergivet offentlig påtale, eller« 15. I § 869, stk. 1, ændres »om statsadvokaten har  

 påtaleret« til: »om sagen er undergivet offentlig påtale«.
 16. § 885, stk. 3, affattes således:
» Stk. 3. Det tilkommer ikke nævningene at afgøre, om det  

 forhold, som tiltalen angår, er undergivet offentlig påtale.« 17. § 908, stk. 2, affattes således:
» Stk. 2. Frifindelse skal ske, når forholdet ikke er  

 undergivet offentlig påtale, når forfølgningen opgives, når forholdet er  

 forældet, samt når tiltalte ikke findes skyldig.« 18. Overskriften til kapitel 80 affattes således:
»Tiltale og domsforhandling for byret samt Sø- og Handelsretten i  

 sager, i hvilke der bliver spørgsmål om højere straf end bøde eller hæfte  

 eller om anvendelse af straffelovens §§ 68, 69, 70 eller 73.« 19. I § 925, stk. 1, 1. pkt., ændres  

 »politimesteren« til: »anklageren«.
 20. § 926 affattes således:
»§ 926. I andre tilfælde end de i § 925 nævnte rejses tiltale  

 ved et anklageskrift, der skal indeholde angivelser som nævnt i § 831, stk.  

 1.« 21. Overskriften til kapitel 81 affattes således:
»Tiltale og domsforhandling for byret samt Sø- og Handelsretten i  

 sager, i hvilke der ikke bliver spørgsmål om højere straf end bøde eller  

 hæfte.« 22. § 930 affattes således:
»§ 930. Tiltale rejses som angivet i § 926. Når sigtede er  

 til stede i retten, kan tiltale dog med rettens tilladelse rejses mundtligt  

 til retsbogen, og sagen derefter straks fremmes til domsforhandling.« 23. I § 931, stk. 1, ændres »politimesteren« til:  

 »anklagemyndigheden«.
 24. I § 931, stk. 2, ændres »§ 930, stk. 1,» til:  

 »§ 831, stk. 1, nr. 2 og 3,».
 25. I § 931, stk. 3 og 5, ændres »§ 749, stk. 3,»  

 til: »§ 724, stk. 2,».
 26. I § 936, stk. 1, 1. pkt., indsættes efter  

 »betvivle tiltaltes skyld,»: »med anklagerens samtykke«.
 27. § 936, stk. 2, ophæves.
 28. § 962, stk. 2, 1. pkt., affattes således:
»Domme kan kun ankes af det offentlige, når andre offentligretlige  

 følger end bøde eller konfiskation kan idømmes efter de lovbestemmelser,  

 tiltalen lyder på.« 29. I § 965 c, stk. 2, ændres »statsadvokaten mangler  

 påtaleret« til: »sagen ikke er undergivet offentlig påtale«.
 30. I § 975 ændres »§ 749, stk. 3,» til: »§  

 724, stk. 2,».
 31. Overskriften til Fjerde bog, Sjette afsnit, affattes  

 således:
»Regler om behandlingen af private straffesager og om forfølgning  

 af borgerlige krav under straffesager.« 32.  Kapitel 87 ophæves.
 33. Overskriften til kapitel 88 affattes således:
»Regler om behandlingen af private straffesager.« 34. Før § 990 indsættes i kapitel 88:
»§ 989. Straffesager, der påtales af private, behandles efter  

 reglerne om den borgerlige retspleje, jf. dog § 990.« 35. I § 990, stk. 1, ændres »§ 725« til: »§  

 727«.
 36. § 991, stk. 1-3, affattes således:
»§ 991. I sager, som behandles efter kapitel 80 og 81 uden  

 medvirken af domsmænd, kan der tilkendes den forurettede erstatning hos  

 tiltalte for den ved forbrydelsen forvoldte skade, når den pågældende har  

 fremsat begæring herom for retten.
Der skal gives den forurettede lejlighed  

 til at fremsætte erstatningskrav, for så vidt sagen efter sin beskaffenhed  

 giver anledning hertil.
 Stk. 2. I andre offentlige straffesager påhviler det  

 anklagemyndigheden efter den forurettedes begæring at forfølge borgerlige  

 krav, såfremt dette kan ske uden væsentlig ulempe.
Stk. 3. Særlige beviser vedrørende borgerlige krav i en  

 nævningesag skal angives i bevisfortegnelsen, jf. § 834 og § 836.« 37. § 1018 f, stk. 4, affattes således:
» Stk. 4. Sagen behandles under medvirken af domsmænd,  

 medmindre erstatningskravet er fremsat som følge af en sag vedrørende en  

 lovovertrædelse, der efter loven ikke kan medføre højere straf end bøde eller  

 hæfte, eller af en sag, der er afgjort i retten uden medvirken af nævninge  

 eller domsmænd.« § 2 I borgerlig straffelov, jf. lovbekendtgørelse nr. 607 af 6. september  

 1986, som ændret senest ved § 1 i lov nr. 6 af 3. januar 1992, foretages  

 følgende ændringer:
 1. § 6, stk. 2, § 8, stk. 2 og 3, og § 140, 2.  

 pkt., ophæves.
 2. § 11 affattes således:
»§ 11. Er en person, der har dansk indfødsret eller er bosat  

 i den danske stat, i fremmed stat straffet for en handling, der efter dansk  

 ret kan medføre frakendelse eller fortabelse af kald eller erhverv eller  

 anden rettighed, kan frakendelse heraf ske efter offentlig påtale her i  

 landet.« 3. § 110 f affattes således:
»§ 110 f.
De i dette kapitel omhandlede forbrydelser er i  

 alle tilfælde undergivet offentlig påtale.« 4. § 118 a affattes således:
»§ 118 a.
De i §§ 111-115 og 118 omhandlede forbrydelser er i  

 alle tilfælde undergivet offentlig påtale.« § 3 I færdselsloven, jf. lovbekendtgørelse nr. 765 af 16. november 1990, som  

 ændret senest ved lov nr. 942 af 27. december 1991, foretages følgende  

 ændringer:
 1. § 119 affattes således:
»§ 119. Sager, hvor der bliver spørgsmål om højere straf end  

 bøde eller hæfte eller om anvendelse af straffelovens §§ 68, 69, 70 eller 73,  

 behandles efter reglerne i retsplejelovens kapitel 80. Endvidere behandles  

 sager, hvor der bliver spørgsmål om ubetinget frakendelse af førerretten,  

 efter reglerne i retsplejelovens kapitel 80, medmindre sagen kan afgøres med  

 vedtagelse efter § 119 a.
Andre sager behandles efter reglerne i  

 retsplejelovens kapitel 81 eller § 119 a.
Såfremt sagen behandles efter  

 reglerne i retsplejelovens kapitel 81, og der bliver spørgsmål om betinget  

 frakendelse af førerretten, finder retsplejelovens § 934, stk. 1, ikke  

 anvendelse.
Stk. 2. Domsmænd medvirker, jf. dog stk. 3, i sager, 1) hvor der bliver spørgsmål om højere straf end bøde, 2) hvor der bliver spørgsmål om ubetinget frakendelse af førerretten, og 3) i sager, som i øvrigt skønnes at være af særlig indgribende betydning  

 for tiltalte eller af særlig offentlig interesse.
Stk. 3. Domsmænd medvirker ikke i sager, der 1) fremmes efter retsplejelovens § 925 eller § 935, stk. 1, 2) vedrører overtrædelse af § 117, stk. 5, eller 3) vedrører overtrædelse af § 53, medmindre der er spørgsmål både om  

 højere straf end bøde og om anvendelse af færdselslovens § 117, stk. 2, nr.  

 3, og i ankesager at anken omfatter bedømmelsen af beviserne for tiltaltes  

 skyld.
Stk. 4. Offentlig forsvarer beskikkes efter reglerne i  

 retsplejelovens §§ 731 og 732. Såfremt tiltalte fremsætter begæring herom,  

 beskikkes i byretten tillige offentlig forsvarer 1) i sager, hvor der bliver spørgsmål om betinget frakendelse af  

 førerretten og 2) i sager om overtrædelse af § 53, hvor der ikke bliver spørgsmål om  

 højere straf end bøde.
Tiltalte skal vejledes om adgangen til forsvarerbeskikkelse.« 2. I § 119 a, stk. 1, ændres »politimesteren«  

 til: »anklagemyndigheden«.
 3. I § 119 a, stk. 2, ændres »§ 930, stk. 1,»  

 til: »§ 831, stk. 1, nr. 2 og 3,».
§ 4 I udlændingeloven, jf. lovbekendtgørelse nr. 462 af 26. juni 1987, som  

 ændret ved lov nr. 387 af 6. juni 1991, foretages følgende ændring:
 § 62 affattes således:
»§ 62. Sager vedrørende overtrædelse af lovens § 59, stk. 1,  

 nr. 2, behandles uden medvirken af domsmænd, uanset om der bliver spørgsmål  

 om højere straf end bøde.« § 5 Stk. 1. Loven træder i kraft den 1. oktober 1992.
 Stk. 2. Bestemmelserne i lovens § 1, nr. 2 om behandlingen af  

 klager over afgørelser truffet af anklagemyndigheden har virkning for  

 afgørelser, der er truffet efter lovens ikrafttræden.
 Stk. 3. Lovens § 1, nr. 1 og 3-37 og §§ 2-4 har virkning for  

 sager, hvori der ved lovens ikrafttræden ikke er rejst tiltale i 1. instans.
§ 6 Stk. 1. § 2 gælder ikke for Færøerne, men kan ved kongelig  

 anordning helt eller delvis sættes i kraft for denne landsdel med de  

 afvigelser, som de særlige færøske forhold tilsiger.
 Stk. 2. § 4 gælder ikke for Færøerne og Grønland, men kan ved  

 kongelig anordning helt eller delvis sættes i kraft for disse landsdele med  

 de afvigelser, som de særlige færøske eller grønlandske forhold tilsiger.
Bemærkninger til lovforslaget Almindelige bemærkninger 1. Indledning 1.1. Lovforslagets formål er at gennemføre en gennemgribende revision af  

 anklagemyndighedens struktur med henblik på at opnå en mere tidssvarende og  

 hensigtsmæssig kompetencefordeling inden for anklagemyndigheden og dermed en  

 bedre udnyttelse af anklagemyndighedens ressourcer.
 Den nuværende struktur inden for anklagemyndigheden bygger i hovedtrækkene  

 på regler, der blev indført ved retsplejeloven af 1916. Den gældende  

 organisation hviler således i vidt omfang på forudsætninger fra tiden omkring  

 retsplejelovens tilblivelse.
Forslaget indebærer, at den nuværende adgang til at få prøvet en afgørelse  

 gennem fire instanser inden for anklagemyndigheden erstattes af et  

 to-instanssystem, således at der i overensstemmelse med det almindelige  

 princip i dansk ret alene er adgang til at påklage en afgørelse een gang til  

 den umiddelbart overordnede myndighed.
Endvidere fastsættes en klagefrist på  

 4 uger for klage over afgørelser truffet af anklagemyndigheden.
 I tilknytning til spørgsmålet om rekursbegrænsning foreslås  

 retsplejelovens kapitel 10 og kapitel 64 om anklagemyndighedens organisation  

 og opgaver samlet i et nyt kapitel 10.
Forslaget indebærer endvidere, at den gældende hovedregel, hvorefter  

 påtalekompetencen tilkommer statsadvokaterne, ændres, således at  

 påtalekompetencen som udgangspunkt henhører under politimestrene, mens  

 statsadvokaterne påtaler nævningesager og ankesager, som føres i landsretten.  

 På grundlag af en gennemgang af de enkelte bestemmelser i straffeloven  

 foreslås det, at lovovertrædelser af særlig grovhed eller særlig  

 samfundsmæssig betydning m.v. ved bestemmelse i retsplejeloven undergives  

 statsadvokaternes påtalekompetence, mens der i øvrigt ved administrative  

 regler fastsættes bestemmelse om fordelingen af påtalekompetencen mellem  

 politimestrene og statsadvokaterne.
Endvidere foreslås det, at alle særregler  

 om påtalekompetencen, f.eks. retsplejelovens bestemmelser om, at påtale i  

 visse sager kun kan ske efter beslutning af rigsadvokaten eller  

 justitsministeren, samles i et administrativt regelsæt.
 I tilknytning hertil foreslås enkelte yderligere ændringer af bestemmelser  

 i retsplejeloven, som vedrører påtalen, herunder af reglerne om  

 påtaleundladelse, som i sin nuværende udformning indeholder flere uklarheder,  

 samt af de bestemmelser i straffeloven, som indeholder regler om  

 påtalekompetence.
 Som følge af forslaget om ophævelse af den gældende sondring mellem  

 politisager og statsadvokatsager foreslås en del af retsplejelovens regler om  

 procesmåden, herunder bl.a. reglerne om domsmænds medvirken og tiltale ved  

 landsret og byret, ændret.
 De foreslåede ændringer er udformet således, at ændringen af reglerne om  

 påtalekompetencen ikke får videregående følger i forhold til de gældende  

 regler om procesmåden.
 I tilknytning til forslaget om ændrede regler for domsmænds medvirken  

 foreslås en ændret udformning af retsplejelovens kapitel 62 om retternes  

 virkekreds i straffesager, således at det tydeligere fremgår, at sagerne som  

 udgangspunkt behandles ved byretten i 1. instans.
 1.2. Lovforslaget bygger på Retsplejerådets forslag i betænkning  

 nr. 1194/1990 om anklagemyndighedens struktur.
 Justitsministeriet finder ligesom Retsplejerådet, at det for at sikre, at  

 anklagemyndigheden fortsat kan fungere som en moderne og effektiv del af  

 statsadministrationen, er nødvendigt, at der søges gennemført en revision af  

 anklagemyndighedens struktur.
 En vis decentralisering af anklagemyndighedens arbejdsopgaver i form af en  

 kompetenceoverførsel fra de regionale statsadvokater til de lokale  

 politimesterembeder må efter Justitsministeriets opfattelse anses for  

 ønskelig og i overensstemmelse med principperne for en moderne forvaltning.  

 Samtidig kan en modernisering og forenkling af rekursadgangen inden for  

 anklagemyndigheden, således at det gældende 4-instansprincip ophæves, bidrage  

 til en hurtigere og mere effektiv klagesagsbehandling, samtidig med, at  

 hensynet til den ensartede behandling af sagerne tilgodeses ved muligheden  

 for, at den overordnede anklagemyndighed af egen drift eller efter klage kan  

 tage afgørelser op til fornyet behandling.
 Endelig vil en generel gennemgang og forenkling af retsplejelovens  

 bestemmelser på dette felt, herunder bestemmelserne om påtalen og om  

 lægdommeres medvirken, bidrage til at lette arbejdet for de myndigheder og  

 private, der er beskæftiget med disse regelsæt.
 Justitsministeriet kan på denne baggrund tiltræde de forslag om ændring af  

 anklagemyndighedens struktur m.v., som Retsplejerådet er fremkommet med i  

 betænkningen, og hvis hovedpunkter gennemgås nedenfor.
2. Anklagemyndighedens organisation 2.1. Gældende ret Retsplejeloven indeholder i kapitel 10 regler om anklagemyndighedens  

 organisation.
I kapitel 64 er der givet nærmere regler om anklagemyndighedens  

 funktioner.
 De offentlige anklagere er efter retsplejelovens § 99 rigsadvokaten,  

 statsadvokaterne, politimestrene (i København politidirektøren) samt de  

 personer, der er beskikket til bistand for disse.
 Rigsadvokaten virker som offentlig anklager ved Højesteret og Den  

 særlige Klageret.
 Statsadvokaterne virker som offentlige anklagere ved landsretterne  

 og efter retsplejelovens nærmere bestemmelser ved Sø- og Handelsretten og  

 byretterne.
Statsadvokatopgaverne er fordelt på 6 regionale statsadvokater foruden  

 statsadvokaten for særlig økonomisk kriminalitet og statsadvokaterne ved  

 Højesteret.
Heraf virker 3 statsadvokater i Østre landsretskreds, nemlig  

 statsadvokaten for København, statsadvokaten for Sjælland og statsadvokaten  

 for Fyn m.v., der alle har embedskontor i København.
Yderligere 3  

 statsadvokater virker i Vestre landsretskreds, nemlig statsadvokaten i  

 Aalborg, statsadvokaten i Viborg og statsadvokaten i Sønderborg.
 De gældende regler om fordelingen af sagerne mellem statsadvokaterne i  

 hver landsretskreds og om stedet for deres embedskontor er fastsat  

 administrativt af justitsministeren i medfør af retsplejelovens § 102, stk.  

 3.
Statsadvokaten for særlig økonomisk kriminalitet blev oprettet i 1973 med  

 embedskontor i København.
Under denne statsadvokatur sorterer sager om særlig  

 økonomisk kriminalitet for hele landet.
 Politimestrene - i København politidirektøren - virker som  

 offentlige anklagere ved byretterne enten som følge af en selvstændig  

 kompetence (politisager) eller efter bemyndigelse fra statsadvokaterne  

 (statsadvokatsager).
 Rigspolitichefen og de hos denne ansatte vicerigspolitichefer og  

 politimestre varetager opgaver vedrørende bl.a. politiets personale og  

 administration, budgetter, edb-registre, informationstjeneste, politiskolen  

 og efterretningsvirksomhed.
Anklagemyndigheden er hierakisk opbygget.
Det følger heraf, at en  

 overordnet anklagemyndighed har adgang til at instruere de underordnede  

 myndigheder, og at afgørelser truffet af en underordnet myndighed kan  

 påklages ved sædvanlig administrativ rekurs til den overordnede  

 anklagemyndighed.
Den overordnede anklagemyndighed kan således pålægge en underordnet  

 myndighed at begrænse eller frafalde tiltale, og den underordnede myndigheds  

 beslutning om at opgive eller frafalde tiltale kan omgøres på den overordnede  

 myndigheds eget initiativ eller efter klage.
Dette gælder ikke mindst  

 politimesterens afgørelse om at undlade påtale, men også afgørelser  

 vedrørende eksempelvis politiets dispositioner i forbindelse med en  

 straffesag.
 Rigsadvokatens rolle som overordnet anklager og forpligtelse til  

 at føre tilsyn følger direkte af retsplejelovens § 100, stk. 2, og § 714,  

 stk. 2. Rigsadvokaten udsteder i en række tilfælde retningslinjer og  

 formidler informationer til den underordnede anklagemyndighed, jf. § 714,  

 stk. 2, smh. med § 712.
Statsadvokaterne har på samme måde som rigsadvokaten forpligtelse  

 til at føre tilsyn og kontrol med politimestrenes virke som offentlige  

 anklagere, jf. § 716, stk. 1, 2. pkt.
I sager, der er undergivet  

 statsadvokatens påtalekompetence, er politimestrene forpligtet til efter  

 efterforskningens afslutning at forelægge sagen for statsadvokaten med  

 indstilling om, hvorvidt påtale skal opgives eller tiltale rejses, medmindre  

 sagen kan fremmes efter retsplejelovens § 925 om tilståelsessag uden  

 udfærdigelse af anklageskrift.
I øvrigt er det i en række tilfælde  

 foreskrevet, at politimestrene skal forelægge en sag, der er undergivet hans  

 påtalekompetence, for statsadvokaten, forinden tiltale rejses eller forinden  

 det afgøres, om anke af en byretsdom skal undlades (acquiescens), jf. bl.a.  

 Justitsministeriets cirkulæreskrivelse af 29. juni 1984 om forelæggelse for  

 statsadvokaterne.
 Anklagemyndigheden er underordnet justitsministeren og står med hensyn til  

 anklagehvervets udførelse under justitsministerens tilsyn, jf. § 106.
2.2. Retsplejerådets overvejelser Det er en hovedregel i dansk ret, at afgørelser truffet i 1. instans af  

 en forvaltningsmyndighed kan indbringes enten for den overordnede  

 forvaltningsmyndighed eller særligt nedsatte klagenævn.
Adgangen til rekurs  

 er i den nyere lovgivning reguleret i loven, mens der i øvrigt gælder de  

 almindelige regler om adgang til at påklage den underordnede myndigheds  

 afgørelser til den overordnede myndighed.
Hovedsigtet med adgangen til rekurs er hensynet til retssikkerheden for  

 den enkelte borger og bygger på betragtninger om, at en fornyet gennemgang af  

 sagen ved påklage medfører mindre risiko for forkerte afgørelser.
Adgangen  

 til rekurs medvirker endvidere til at sikre de overordnede myndigheders  

 indflydelse på de underordnede myndigheders sagsbehandling og herigennem til  

 at sikre en ensartet praksis.
Rekursmyndigheden vil oftest tage stilling til sagen på grundlag af de  

 foreliggende oplysninger suppleret med underinstansens udtalelse.
I tilfælde,  

 hvor klagen indeholder nye oplysninger eller synspunkter, lader  

 rekursmyndigheden disse indgå i sagens behandling eventuelt suppleret med  

 underinstansens eller andre myndigheders udtalelser herom.
I øvrigt gælder  

 officialmaksimen for de fleste rekursmyndigheder, som derfor af egen drift  

 indhenter de supplerende oplysninger, som findes nødvendige.
 Rekursmyndigheden har som udgangspunkt en fuldstændig materiel  

 prøvelsesret med hensyn til afgørelsens indhold og kan således tage stilling  

 til bevisbedømmelse, retsspørgsmål og skønsspørgsmål, ligesom  

 rekursmyndigheden har prøvelsesret med hensyn til underinstansens formelle  

 sagsbehandling.
 Rekursmyndighedens behandling af en klagesag er således at betragte som en  

 helt ny realitetsbehandling af sagen.
Efter gældende ret kan visse afgørelser truffet af politimesteren påklages  

 til statsadvokaten, rigsadvokaten og justitsministeren, mens statsadvokatens  

 afgørelser kan påklages til rigsadvokaten og justitsministeren.
Disse  

 afgørelser vil således kunne realitetsbehandles henholdsvis fire og tre gange  

 af anklagemyndigheden.
Afgørelser om afvisning af indgivne anmeldelser, om tilrettelæggelsen og  

 gennemførelsen af efterforskningen og de enkelte efterforskningsskridt samt  

 afgørelser om opgivelse af påtale indeholder en ofte skønsmæssig vurdering af  

 omstændighederne i den enkelte sag.
Afgørelserne kan dog også indeholde  

 spørgsmål om lovfortolkning og subsumption.
Der foreligger ikke aktuelle oplysninger om, i hvilket omfang afgørelser  

 truffet af politimesteren eller statsadvokaten som 1. instans ved påklage  

 ændres ved behandlingen i 2. instans (statsadvokaten eller rigsadvokaten),  

 men det kan oplyses, at klager til justitsministeren over afgørelser af  

 ovennævnte art truffet af rigsadvokaten kun i ganske få tilfælde fører til en  

 ændring af afgørelsen.
Der indgives årligt klage over ca. 100 afgørelser  

 truffet af rigsadvokaten.
Størsteparten af disse sager er klager over  

 politimestrenes afgørelser om afvisning af anmeldelser, om indstilling af en  

 påbegyndt efterforskning eller beslutninger om påtaleopgivelse.
I sager, hvor anklagemyndigheden beslutter at rejse tiltale, virker  

 domstolene som kontrolorgan med hensyn til afgørelsens materielle rigtighed,  

 og der er også under domstolenes behandling af sagen adgang til at tage  

 stilling til politiets efterforskning.
Hertil kommer, at tvistigheder om  

 lovligheden af politiets efterforskningsskridt kan indbringes for retten i  

 medfør af retsplejelovens § 746, stk. 1.
 På denne baggrund og såfremt tiltalekompetencen henlægges til  

 politimestrene med undtagelse af nogle særlige alvorlige overtrædelser af  

 straffeloven, vil det efter Retsplejerådets opfattelse være naturligt at  

 begrænse antallet af rekursmyndigheder, således at der normalt kun vil være  

 adgang til at påklage en afgørelse en eller to gange.
Der kan tænkes en række muligheder for at begrænse adgangen til rekurs  

 inden for anklagemyndigheden.
Der bør dog i overensstemmelse med hovedreglen  

 i dansk forvaltningsret opretholdes en adgang til at påklage en afgørelse  

 mindst en gang.
Statsadvokaternes status som rekursmyndighed for politimestrenes  

 afgørelser bør under alle omstændigheder opretholdes.
Ved behandling af  

 klagesager opnår statsadvokaterne kendskab til sagsbehandling og praksis ved  

 de enkelte embeder, hvilket er en af forudsætningerne for statsadvokaternes  

 mulighed for udøvelse af tilsyn og kontrol med politimestrenes behandling af  

 straffesager.
 Også for rigsadvokatens opgaver kan det være af betydning via klagesagerne  

 at få kendskab til politimestrenes og statsadvokaternes sagsbehandling m.v.
 Størsteparten af de klagesager, som indbringes for rigsadvokaten og  

 Justitsministeriet, er imidlertid uden principiel betydning, og behandlingen  

 i rigsadvokaturen og i Justitsministeriet fører som tidligere nævnt kun meget  

 sjældent til ændring af de påklagede afgørelser.
Mulighederne for og dermed formålet med en begrænsning af adgangen til  

 rekurs af anklagemyndighedens afgørelse må herefter være at begrænse  

 behandlingen af konkrete sager først og fremmest i Justitsministeriet.
Det må  

 også overvejes, om adgangen til klage til rigsadvokaten helt eller delvis kan  

 afskæres.
 En beskæring af klageadgangen til justitsministeren berører ikke  

 justitsministerens lovbestemte instruktions- og tilsynsbeføjelser, jf.  

 retsplejelovens § 106, hvorefter de offentlige anklagere med hensyn til deres  

 hvervs udførelse står under justitsministerens tilsyn, og § 712, hvorefter  

 justitsministeren har adgang til i enkelte sager at pålægge vedkommende  

 anklager at begynde eller fortsætte, undlade eller standse forfølgning osv.  

 Tilsvarende gælder for rigsadvokaten, jf. retsplejelovens § 100, stk. 2, og §  

 714, stk. 2.
2.3. Retsplejerådets forslag Det foreslås, at afgørelse truffet af politimesteren i forbindelse med  

 behandlingen af straffesager kan indbringes for statsadvokaten, hvis  

 afgørelse af klagesagen er endelig.
Afgørelser truffet af statsadvokaten som  

 1. instans kan påklages til rigsadvokaten, hvis afgørelse er endelig.  

 Rigsadvokatens afgørelser som 1. instans kan påklages til Justitsministeriet.  

 Herved gennemføres et to-instans princip for alle afgørelser, som træffes af  

 anklagemyndigheden som led i forfølgningen af straffesager.
 Fordelen ved en sådan ordning vil være en væsentlig formindskelse af  

 antallet af klagesager hos rigsadvokaten og i Justitsministeriet, hvorved der  

 frigøres ressourcer til andre opgaver.
 Afskæring af klageadgangen til justitsministeren og rigsadvokaten medfører  

 imidlertid ikke, at mere betydelige og principielle sager ikke kan behandles  

 af disse myndigheder, idet adgangen for justitsministeren og rigsadvokaten  

 til i kraft af deres overordnede stilling at give tjenestebefalinger i  

 konkrete sager, jf. retsplejelovens § 712 og § 714, stk. 2, medfører, at  

 enkeltsager kan tages op til behandling på ethvert stade i sagen.
En forudsætning for justitsministerens eller rigsadvokatens indgriben i  

 eller behandling af en sag er naturligvis, at ministeren eller rigsadvokaten  

 får kendskab til sagen, hvilket vil være tilfældet med virkelig betydelige  

 sager.
Borgerne vil imidlertid også ved at henvende sig til ministeren eller  

 rigsadvokaten kunne henlede opmærksomheden på en sag og derved i enkelte  

 tilfælde kunne opnå fornyet behandling af sagen.
For rigsadvokaten vil den foreslåede ordning betyde en fremhævelse af  

 rigsadvokatens placering som den centrale, koordinerende og instruerende  

 myndighed inden for anklagemyndigheden.
Rigsadvokaten skal efter forslaget  

 alene behandle klager over afgørelser truffet af statsadvokaterne som 1.  

 instans, mens klager over afgørelser truffet af politimestrene ikke skal  

 behandles i rigsadvokaturen, medmindre rigsadvokaten finder grundlag for i  

 medfør af bestemmelsen i retsplejelovens § 714, stk. 2, at gribe ind i en  

 konkret sag.
Herved frigøres ressourcer til rigsadvokatens tilsyn med  

 statsadvokaternes og politimestrenes behandling af straffesager samt til at  

 behandle spørgsmål af mere generel og principiel art.
Den foreslåede begrænsning i klageadgangen giver ikke grundlag for  

 betænkeligheder med hensyn til den enkelte borgers retssikkerhed.
Dels  

 indebærer forslaget en almindelig adgang til prøvelse af en sag i to  

 instanser i overensstemmelse med det almindelige princip i dansk ret, og dels  

 er der fortsat adgang for rigsadvokaten og justitsministeren til at gribe ind  

 i konkrete sage, herunder i sager, som indeholder principielle spørgsmål,  

 eller som af andre grunde findes at burde undergives fornyet behandling.
Der findes ikke grundlag for at foreslå en ordning, som helt undtager  

 afgørelser, der er undergivet domstolskontrol, for påklage.
Det bemærkes i  

 den forbindelse, at klage over sådanne afgørelser formentlig forekommer  

 sjældent, og at ordningen således ikke ville medføre en mærkbar nedgang i  

 antallet af klagesager.
Derimod er der grundlag for at fastsætte en frist for indgivelse af klager  

 over afgørelser truffet af anklagemyndigheden.
Den overordnede  

 anklagemyndighed skal efter de nugældende regler realitetsbehandle klager,  

 uanset hvor sent de indgives.
Hvis der fastsættes en klagefrist, vil  

 eventuelle klager indgå så kort tid efter 1. instansens behandling af sagen,  

 at der i højere grad vil være mulighed for at opnå yderligere oplysning om  

 sagens omstændigheder, f.eks. ved afhøring af vidner.
Endvidere opnås en  

 hurtig afklaring af, hvorvidt en afgørelse vil blive påklaget, og dermed en  

 større sikkerhed for, at en upåklaget afgørelse kan betragtes som endelig.
Det foreslås, at klagefristen, således som det er sædvanligt i anden  

 lovgivning, fastsættes til 4 uger fra den dag, da klageren har fået  

 meddelelse om afgørelsen.
Herved får klageren et rimeligt tidsrum til at  

 overveje, om afgørelsen bør påklages, og til eventuelt at søge sagkyndig  

 bistand.
 Da det i tilfælde, hvor klagerne f.eks. på grund af ferie eller sygdom  

 eller andre utilregnelige omstændigheder ikke har haft mulighed for at  

 indgive en rettidig klage, kan være rimeligt, at fristen på 4 uger fraviges,  

 foreslår rådet, at klageren får krav på en realitetsbehandling af klagen, i  

 tilfælde hvor klagemyndigheden skønner, at oversiddelse af fristen må anses  

 for undskyldelig.
3. Påtalemyndigheden 3.1. De gældende regler Det er retsplejelovens hovedregel, at lovovertrædelser påtales af  

 statsadvokaten, jf. § 720. Politimesterens kompetence er som udgangspunkt  

 begrænset til påtale af lovovertrædelser, for hvilken loven ikke, bortset fra  

 gentagelsestilfælde, hjemler anden straf end bøde og hæfte, jf. § 721, stk.  

 1, nr. 1. Denne opdeling i påtalekompetencen er baseret på et  

 grovhedskriterium.
Politimesteren påtaler de mindre alvorlige forseelser og  

 statsadvokaten de øvrige lovovertrædelser.
Den almindelige regel om kompetencefordelingen mellem statsadvokaterne og  

 politimestrene er imidlertid fraveget i en række tilfælde i såvel  

 retsplejeloven som særlovgivningen.
Efter retsplejelovens § 721, stk. 1, nr.  

 1, er visse sager, der alene kan medføre bøde eller hæfte, undtaget fra  

 politimesterens påtalekompetence og henlagt til statsadvokaten.
Af større  

 betydning er de udvidelser, der har fundet sted af politimesterens kompetence  

 ved § 721, stk. 1, nr. 2 og 4. Efter disse bestemmelser påtaler  

 politimesteren en række straffelovsovertrædelser, der kan medføre  

 fængselsstraf.
Som konsekvens af disse fravigelser af retsplejelovens  

 hovedregel rejser politimestrene i praksis tiltale i over 90 pct. af alle  

 straffesager.
3.2. Retsplejerådets overvejelser I Retsplejerådets betænkning søges s. 47 ff opstillet mere generelle  

 kriterier for, hvilke sager der fortsat bør påtales af statsadvokaten, og  

 hvilke sager der uden tilsidesættelse af væsentlige retsgarantier lige så vel  

 kan påtales af en politimester.
I landsretten repræsenteres anklagemyndigheden ved statsadvokaten og  

 dennes medhjælpere, og påtalekompetencen i nævningesager og ankesager bør  

 derfor efter rådets opfattelse henhøre under statsadvokaten.
Det vil også i  

 øvrigt som et mere generelt kriterium for afgrænsningen mellem sager, der bør  

 påtales af en statsadvokat, og sager, der kan påtales af en politimester,  

 være naturligt at vælge den tilsvarende afgrænsning i retsplejelovens § 687,  

 § 688 og § 692 af kompetencen mellem landsretterne og byretterne (samt Sø- og  

 Handelsretten). Statsadvokaterne bør således fortsat rejse tiltale i sager,  

 der som 1. instanssager (nævningesager) eller som ankesager skal behandles  

 ved landsretterne, mens politimestrene som udgangspunkt bør rejse tiltale i  

 sager, der i 1. instans skal behandles ved byretterne.
Det vil endvidere være  

 hensigtsmæssigt at lade kompetencen til at opgive påtale af bevismæssige  

 årsager følge samme regler som påtalekompetencen.
 Ud fra forskellige hensyn vil der imidlertid kunne være grund til at  

 fravige en generel kompetencefordeling svarende til afgrænsningen mellem  

 landsretssager og byretssager.
Det vil gælde en række sager, hvor særlig betydende samfundsinteresser  

 krænkes, navnlig sager, der berører grundlovens frihedsrettigheder og  

 forholdet til de øverste statsorganer.
Alvorlige forbrydelser mod staten og  

 det offentlige i øvrigt samt krænkelse af domstolenes udøvelse af retsplejen  

 bør næppe heller påtales af politimesteren, selv om der fastsættes  

 bestemmelse om forudgående forelæggelse for statsadvokaten.
I visse tilfælde  

 vil der endvidere være grund til at betinge statsadvokatens påtale af  

 justitsministerens eller rigsadvokatens beslutning.
 I sager, hvor der foreligger inhabilitetsspørgsmål, kan det være  

 velbegrundet at henlægge kompetencen til at påtale og undlade at påtale til  

 statsadvokaten.
Det må som en selvfølge gælde tilfælde, hvor der kan rejses spørgsmål om  

 inhabilitet, fordi ansatte i politiet selv er direkte involverede i sager.  

 Det ville være betænkeligt, hvis politimesteren i tilfælde, hvor en  

 polititjenestemand er sigtet, som den pågældendes chef også skal kunne afgøre  

 påtalespørgsmålet.
En påtaleundladelse vil kunne danne grundlag for mistanke  

 om en utilbørlig beskyttelse af den ansatte - manglende lighed for loven - og  

 en tiltalerejsning vil af den ansatte kunne opfattes som en unødvendig gene  

 påtvunget ham af forsigtighedsgrunde, skønt han her vil kunne renses ved en  

 frifindende dom.
Den samme mistanke om en manglende neutral vurdering vil imidlertid også  

 kunne rejses i tilfælde, hvor politiet efter sigtedes opfattelse uberettiget  

 har anvendt særlige efterforskningsskridt, som kan give anledning til tvivl  

 om grundlaget for tiltalerejsning.
Det vil således kunne gælde i nogle  

 tilfælde, hvor politiet har foretaget indgreb i meddelelseshemmeligheden  

 efter retsplejelovens kapitel 71 eller anvendt de særlige  

 efterforskningsskridt, agentvirksomhed, der er nævnt i retsplejelovens  

 kapitel 68.
Det bør formentlig også tillægges betydning, om lovovertrædelsen er  

 hyppigt forekommende ud fra en vurdering af, om der i de enkelte politikredse  

 kan opnås den fornødne erfaring i de pågældende sagers behandling.
Disse  

 hensyn må imidlertid antages bedst at kunne løses gennem administrative  

 regler, som lettere vil kunne tilpasses udviklingen.
Tilsvarende hensyn kunne  

 have betydning ved introduktionen af ny lovgivning, hvor statsadvokaterne  

 bedre kan sikre en ensartet tiltalepraksis.
 Strafferammens øvre grænse og normalstraffen for den pågældende  

 overtrædelse bør muligt i sig selv tillægges betydning ved fastlæggelsen af  

 påtalekompetencen (et grovhedskriterium).
 Endelig peger Retsplejerådet på, at der for visse straffelovsbestemmelser  

 i praksis typisk vil opstå afgrænsningsproblemer med hensyn til  

 politimesterens og statsadvokatens påtalekompetence.
3.2.1. Retsplejerådets gennemgang og vurdering af de enkelte  

 straffelovsbestemmelser, som i dag hører under statsadvokaternes  

 påtalekomptence Retsplejerådet gennemgår i betænkningen udførligt bestemmelserne i  

 straffelovens særlige del på baggrund af de gældende regler om  

 påtalekompetence.
 Der henvises til Retsplejerådets betænkning s. 51-71.
3.3. Retsplejerådets forslag På baggrund af overvejelserne om påtalekompetencen i de straffesager, som  

 i dag henhører under statsadvokatens kompetence, foreslår Retsplejerådet en  

 ændring af de gældende regler om påtalekompetencen i retsplejelovens kapitel  

 65 (§§ 719-722).
Det foreslås, at påtalekompetencen som udgangspunkt tillægges  

 politimesteren, i modsætning til den gældende § 720, hvorefter kompetencen  

 som udgangspunkt tilkommer statsadvokaten.
Heraf følger, at politimesteren  

 påtaler alle overtrædelser af straffeloven og særlovgivningen, medmindre det  

 modsatte er bestemt.
Statsadvokaten bør fortsat påtale nævningesager og  

 sager, der behandles ved landsretterne som følge af anke.
Endvidere foreslås det, på baggrund af overvejelserne om de enkelte  

 straffelovsovertrædelser, at påtalen af nærmere angivne bestemmelser i  

 straffeloven tillægges statsadvokaterne ved bestemmelse herom i  

 retsplejeloven.
Det gælder sager vedrørende overtrædelse af straffelovens  

 kapitel 12 og 13 (forbrydelser mod statens selvstændighed og sikkerhed, og  

 mod statsforfatningen og de øvrige myndigheder), § 127-129 a (om forbrydelser  

 mod det offentlige i forbindelse med værnepligt og krigstjeneste samt  

 offentliggørelse af fortrolige eller usande oplysninger), § 132 a (om  

 fortsættelse af ulovlige foreninger), § 136, stk. 2 (om offentlig billigelse  

 af forbrydelser omfattet af kapitel 12 eller 13), § 137, stk. 2 (om  

 forstyrrelse af offentlige forsamlinger), § 140 (om blasfemi), § 141 (om  

 undladelse af at afværge visse særligt samfundstruende forbrydelser), kapitel  

 16 (om forbrydelser i offentlig tjeneste eller hverv m.v.), § 158 og § 160  

 (om falsk forklaring for retten), § 180 (om brandstiftelse), § 183, stk. 1 og  

 2 (om visse almenfarlige forbrydelser), § 186, stk. 1, og § 187, stk. 1 (om  

 forvoldelse af sundhedsfare og fare for menneskeliv), §§ 237-240 (om manddrab  

 og hjælp til selvmord), § 261, stk. 2 (om kvalificeret frihedsberøvelse), §  

 266 a (om offentlig opfordring til vold m.v.) og endelig § 266 b (om  

 racediskrimination m.v.).
Fordelingen af påtalekompetencen bør i øvrigt kunne reguleres  

 administrativt, således at der løbende kan foretages tilpasninger efter de  

 aktuelle behov.
Der stilles derfor forslag om, at justitsministeren kan  

 fastsætte nærmere regler om fordelingen af påtalekompetencen mellem  

 statsadvokaterne og politimestrene, således at statsadvokaterne, eventuelt  

 for en afgrænset periode i forbindelse med nye straffebestemmelsers  

 ikrafttræden, tillægges påtalekompetencen i sager, som efter retsplejelovens  

 regler tilkommer politimesteren.
Der bør i øvrigt som nævnt i betænkningen  

 under bemærkningerne om de enkelte straffelovsovertrædelser fastsættes  

 supplerende administrative forskrifter om forelæggelse af sjældne, atypiske  

 eller særligt komplicerede sager.
Også tiltalekompetencen ved overtrædelser  

 af særlovgivningen bør reguleres administrativt i det omfang, der efter de  

 nævnte kriterier er behov for at fravige hovedreglen om, at  

 tiltalekompetencen udøves af politimesteren.
 Bestemmelser om, at påtale er betinget af rigsadvokatens eller  

 justitsministerens beslutning, bør efter Retsplejerådets opfattelse i  

 konsekvens heraf ophæves, således at justitsministeren fastsætter nærmere  

 regler om påtalen af disse sager.
 4. Påtaleundladelse m.v.
4.1. De gældende regler Politiet kan efter retsplejelovens § 749, stk. 1, 1. pkt., afvise en  

 indgivet anmeldelse, hvis der ikke findes grundlag for at indlede en  

 efterforskning.
Har politiet i medfør af retsplejelovens § 742 efter  

 anmeldelse eller af egen drift iværksat en efterforskning, er politiets  

 kompetence til at indstille den påbegyndte forfølgning begrænset, når der har  

 været rejst sigtelse i sagen.
I disse tilfælde har politiet alene generel  

 kompetence til at indstille den påbegyndte forfølgning, hvis sigtelsen har  

 vist sig grundløs.
 I andre tilfælde træffes bestemmelsen om at indstille forfølgningen af den  

 myndighed, som påtaleretten tilkommer, jf. § 749, stk. 1, 3. pkt.
Adgangen til at træffe bestemmelse om påtaleopgivelse i politisager  

 henhører således under politimesteren, mens statsadvokaten træffer afgørelse  

 om påtaleopgivelse i statsadvokatsager, jf. også § 723, stk. 1, 1. pkt.,  

 hvorefter statsadvokaten kan opgive påtale, når det skønnes, at undersøgelsen  

 ikke kan ventes at føre til, at en person findes skyldig til straf.
Denne  

 adgang til påtaleopgivelse omfatter foruden opgivelse af bevismæssige grunde  

 bl.a. tilfælde, hvor det pågældende forhold ikke kan anses for strafbart, og  

 tilfælde, hvor der foreligger en obligatorisk straffrihedsgrund (f.eks.  

 nødværge eller nødret) eller strafophørsgrund (f.eks. frivillig tilbagetræden  

 fra forsøg eller forældelse).
 Om adgangen til påtaleopgivelse findes endvidere regler i retsplejelovens  

 § 723, stk. 3 og 4.
Ved § 723, stk. 3, gives der statsadvokaten adgang til at opgive påtale,  

 såfremt sagens gennemførelse vil medføre vanskeligheder, omkostninger eller  

 sagsbehandlingstider, som ikke står i rimeligt forhold til sagens betydning  

 og den straf, som kan forventes idømt.
Påtaleopgivelse efter § 723, stk. 3,  

 omfatter navnlig tilfælde, hvor der på et tidligt stadium af en sag må tages  

 stilling til, om efterforskningen bør begrænses til visse forhold for at  

 fremskynde sagens behandling.
Bestemmelsen omfatter også tiltalefrafald, som  

 gennemgås nærmere nedenfor.
Anklagemyndigheden har endvidere adgang til at frafalde tiltale, selv om  

 den sigtede må anses for skyldig i det påsigtede forhold.
Anklagemyndighedens  

 kompetence til at meddele tiltalefrafald er et udtryk for  

 opportunitetsprincippet, hvorefter anklagemyndigheden kan inddrage  

 hensigtsmæssigheds- og billighedsbetragtninger af kriminalpolitisk og  

 procesøkonomisk art i afgørelsen af tiltalespørgsmålet i modsætning til  

 legalitetsprincippet, der ikke giver skønsmæssige beføjelser, men forpligter  

 anklagemyndigheden til at rejse tiltale, medmindre andet er hjemlet ved lov.
 Statsadvokatens adgang til at frafalde tiltale i statsadvokatsager er  

 reguleret i § 723, stk. 1, nr. 1-5, og stk. 3.
I andre tilfælde end de i stk.1 og stk. 3 nævnte kan tiltale kun frafaldes  

 efter rigsadvokatens bestemmelse under forudsætning af, at der foreligger  

 særlig formildende omstændigheder, og at tiltale kan frafaldes uden skade for  

 nogen offentlig interersse.
Nærer rigsadvokaten tvivl, indstiller han  

 spørgsmålet til justitsministerens afgørelse, jf. § 723, stk. 2.
 Politimesterens adgang til at meddele tiltalefrafald i andre sager end de  

 i § 721, stk. 1, nr. 4, nævnte er ikke udtrykkeligt reguleret i  

 retsplejeloven, men i praksis følges formentlig principperne i § 723, stk. 1,  

 nr. 1-5. Herudover er der ved administrative forskrifter fastsat  

 retningslinier for politimesterens adgang til at anvende advarsel som  

 sanktion, jf. f.eks. rigsadvokatens vejledning om bødetakster i politisager  

 fra juni 1991.
Retsplejelovens § 723 a indeholder regler om fastsættelse af vilkår  

 ved tiltalefrafald.
Vilkår kan kun fastsættes, såfremt den sigtede i retten  

 afgiver en uforbeholden tilståelse, hvis rigtighed bestyrkes ved de i øvrigt  

 foreliggende omstændigheder.
Vilkårene opstilles af anklagemyndigheden, men  

 skal godkendes i retten.
Retten skal herved påse, at der ikke fastsættes  

 strengere vilkår, end hvis sagen var afgjort med betinget dom.
 Retsplejelovens regler om politimestrenes adgang til at træffe beslutning  

 om påtaleopgivelse og tiltalefrafald er bl.a. suppleret ved  

 Justitsministeriets cirkulæreskrivelse af 29. juni 1984 om forelæggelse for  

 statsadvokaterne og cirkulæreskrivelse af 16. november 1987 om forelæggelse  

 for statsadvokaterne af sager om påtaleundladelse i medfør af retsplejelovens  

 § 723, stk. 3.
 Om reglernes baggrund og senere ændringer henvises til betænkningen s.  

 44-46.
4.2. Retsplejerådets overvejelser og forslag Under henvisning til den nære sammenhæng mellem kompetencen til at rejse  

 påtale og til at undlade påtale har Retsplejerådet gennemgået reglerne i  

 retsplejelovens §§ 723, 723 a og 749, om påtaleundladelse og de øvrige regler  

 i kapitel 65, herunder reglerne om særlige forvaltningsmyndigheders påtale,  

 betinget offentlig påtale og privat påtale.
På baggrund af denne gennemgang foreslår Retsplejerådet, at bestemmelserne  

 i § 722, stk. 1, nr. 2, om påtale betinget af opfordring fra særlige  

 myndigheder og § 724 om offentlige myndigheders adgang til påtale ophæves, da  

 bestemmelserne ikke længere anvendes i praksis.
Som følge heraf foreslås  

 reglen i § 989 om behandlingen af sager, der påtales af offentlige  

 myndigheder, ligeledes ophævet.
Retsplejerådet finder, at adgangen til at opgive påtale og frafalde  

 tiltale trænger til revision og modernisering.
Dels er det uhensigtsmæssigt,  

 at reglerne om påtaleundladelse i politisager, jf. § 749, findes i kapitel 67  

 om efterforskningen i stedet for kapitel 65 om påtalen, som indeholder  

 reglerne om statsadvokatens og rigsadvokatens adgang til påtaleundladelse.  

 Dels bør den uklarhed, som hersker om adgangen til at meddele tiltalefrafald  

 i politisager og hjemlen herfor, afklares ved en tydeligere udformning af  

 reglerne i § 749.
 Retsplejerådet foreslår på denne baggrund, at reglerne om tiltalefrafald  

 og påtaleopgivelse samles i kapitel 65 om påtalen, således at bestemmelserne  

 i dette kapitel omfatter de situationer, hvor der har været rejst sigtelse,  

 mens reglerne om politiets adgang til at afvise en indgivet meddelelse og  

 indstille efterforskningen i tilfælde, hvor ingen har været sigtet, forbliver  

 i kapitel 67 om efterforskningen.
 Endvidere foreslås det, at bestemmelserne systematiseres således, at  

 reglerne om adgangen til at opgive påtale og om kompetencen hertil samles i  

 een bestemmelse, og at de tilsvarende regler om tiltalefrafald ligeledes  

 placeres i een paragraf.
Retsplejerådet finder i øvrigt, at retsplejelovens sprogbrug med hensyn  

 til påtaleundladelse bør være entydig, således at der opnås en klar sondring  

 mellem tilfælde, hvor tiltale undlades som følge af, at en sigtelse anses for  

 grundløs, eller at sagen ikke forventes at kunne gennemføres til domfældelse  

 f.eks. på grund af bevisernes stilling, og tilfælde, hvor tiltale undlades  

 selv om sagen kunne gennemføres til domfældelse.
Rådet foreslår på denne  

 baggrund, at retsplejeloven anvender betegnelserne påtaleopgivelse og  

 tiltalefrafald for disse begreber, således som det også er tilfældet i  

 praksis og litteraturen.
Påtaleundladelse af procesøkonomiske hensyn  

 (retsplejelovens § 723, stk. 3) kan ske enten i form af påtaleopgivelse  

 (f.eks. tilfælde, hvor der foreligger formodning, men ikke bevis vedrørende  

 et strafbart forhold, som kræver en omfattende efterforskning) eller  

 tiltalefrafald (f.eks. tilfælde, hvor forhold, som skønnes at kunne føre til  

 domfældelse, ikke medtages ved tiltalerejsningen af hensyn til sagens hurtige  

 behandling ved retten).
Retsplejerådet finder ikke grund til at foreslå ændringer i adgangen til  

 at opgive påtale.
Opgivelse af påtale skal således som hidtil ske, når en  

 sigtelse må anses for grundløs, og i øvrigt når det skønnes, at sagen ikke  

 vil kunne føre til domfældelse, jf. retsplejelovens § 711, hvorefter det  

 påhviler anklagemyndigheden ikke blot at have for øje, at strafskyldige  

 personer drages til ansvar, men også, at forfølgning af personer, som ikke er  

 strafskyldige, ikke finder sted.
Kompetencen til at træffe beslutning om  

 påtaleopgivelse foreslås som efter gældende ret som udgangspunkt henlagt til  

 den myndighed, der er påtaleberettiget.
Dette indebærer sammenholdt med  

 rådets forslag om at udvide politimestrenes påtalekompetence, at  

 politimestrenes adgang til at træffe beslutning om påtaleopgivelse udvides  

 væsentligt.
Nærmere regulering af politimestrenes pligt til forelæggelse for  

 statsadvokaterne af spørgsmål om påtaleopgivelse kan ske ved administrative  

 regler.
Det foreslås, at den gældende adgang for politimestrene til at opgive  

 påtale i alle sager - også sager, som er undergivet statsadvokatens påtale -  

 hvor sigtelsen viser sig at være grundløs, opretholdes.
Reglerne om meddelelse af tiltalefrafald foreslås udformet således, at de  

 omfatter alle sager uanset hvilken del af anklagemyndigheden, der har  

 påtalekompetencen.
Herved opnås i forhold til gældende ret en udtrykkelig  

 regulering af adgangen til at meddele tiltalefrafald i de politisager, som  

 ikke er omfattet af den gældende § 721, stk. 1, nr. 4, og for hvilke, der  

 ikke hidtil har været klare regler i loven.
Området for meddelelse af tiltalefrafald foreslås opretholdt uændret,  

 således at der fortsat er adgang til at undlade tiltale i de i § 723, stk.  

 1-3, beskrevne tilfælde.
Det foreslås dog, at der i bestemmelsen om  

 tiltalefrafald indføjes en regel, som giver anklagemyndigheden adgang til at  

 frafalde tiltalen i mindre betydende bødesager.
Herved opnås en regulering af  

 den adgang til at frafalde tiltale, som efter gældende ret antages at  

 tilkomme politimesteren i politisager.
Området for disse tiltalefrafald er i  

 dag ikke klart afgrænset, men må antages at omfatte mindre betydningsfulde  

 lovovertrædelser, som der ikke er nogen væsentlig offentlig interesse i at  

 forfølge.
Betingelserne for meddelelse af tiltalefrafald i mindre  

 betydningsfulde sager foreslås udformet således, at det bliver en betingelse,  

 at lovovertrædelsen efter loven ikke kan medføre højere straf end bøde, og at  

 der herudover stilles krav om, at forseelsen er af ringe strafværdighed.  

 Omfattet af bestemmelsen er herefter tilfælde, der generelt betragtes som  

 mindre strafværdige, f.eks. mindre butikstyverier.
Omfattet er endvidere  

 forseelser, som på grund af de objektive eller subjektive forhold, som  

 foreligger i en konkret sag, gør denne mindre strafværdig end tilsvarende  

 forhold i deres almindelige form.
Overtrædelser af lov om euforiserende  

 stoffer, der straffes med bøde, hæfte eller fængsel indtil 2 år, vil derimod  

 ikke være omfattet af bestemmelsen.
Med hensyn til kompetencen til at meddele tiltalefrafald foreslås denne  

 som udgangspunkt tillagt den nærmeste overordnede anklagemyndighed i forhold  

 til den myndighed (politimesteren eller statsadvokaten), der har  

 påtalekompetencen, jf. princippet i den gældende § 723, stk. 2, der som  

 udgangspunkt tillægger rigsadvokaten kompetencen til at meddele  

 tiltalefrafald i statsadvokatsager.
Kompetencen til at meddele tiltalefrafald  

 i øvrigt, d.v.s i de tilfælde, som i dag er beskrevet i § 723, stk. 1, nr.  

 1-5, og stk. 3, samt i de situationer, hvor forseelsen ikke kan medføre  

 højere staf end bøde og er af ringe strafværdighed, foreslås tillagt den  

 myndighed, der har påtalekompetencen.
Den gældende regel i § 723 a beskriver, hvilke vilkår der kan fastsættes  

 ved tiltalefrafald, og foreskriver, at den sigtede i sådanne tilfælde skal  

 afgive en uforbeholden tilståelse i retten.
Retsplejerådet foreslår ingen  

 ændringer i bestemmelsens indhold, men det foreslås, at stk. 1 og 2  

 sammenskrives og forenkles, og at det tydeligt angives, at fastsættelsen af  

 vilkår tilkommer den myndighed, der har kompetencen til at frafalde tiltale.  

 Vilkårene skal fortsat godkendes af retten, der skal påse, at der ikke  

 fastsættes strengere vilkår, end hvis sagen var afgjort med betinget dom.
 Retsplejelovens §§ 725-726 indeholder en detaljeret regulering af adgangen  

 til privat påtale og betinget offentlig påtale.
Reglen i retsplejelovens § 727 forskriver, at retten i embeds medfør skal  

 prøve, om den, der har rejst tiltalen, er påtaleberettiget.
Hvis retten inden  

 domsforhandlingen bliver opmærksom på, at påtaleret mangler, skal sagen  

 afvises, jf. § 842, stk. 1, nr. 2 (og § 927). Opdages forholdet først, efter  

 at domsforhandlingen er begyndt, skal den tiltalte derimod frifindes, jf. §  

 908, stk. 2 (og § 929, stk. 1, og § 939).
For så vidt angår private straffesager, som behandles i den borgerlige  

 retsplejes former, må sagens afvisning eller frifindelse i disse situationer  

 følge af reglen i retsplejelovens § 255, stk. 1, hvorefter det afgøres efter  

 lovgivningens almindelige regler, hvem der er rette sagsøger eller  

 sagsvolder.
I offentlige straffesager bør retten alene påse, at forholdet er  

 undergivet offentlig påtale, herunder om der foreligger en begæring om  

 offentlig påtale af en hertil berettiget person.
Spørgsmålet om, hvorvidt  

 påtale er rejst af den rette instans inden for anklagemyndigheden, er derimod  

 et internt anliggende, som ikke bør medføre sagens afvisning eller  

 frifindelse.
 På denne baggrund foreslår Retsplejerådet, at reglen i retsplejelovens §  

 727 ophæves, og at retsplejelovens § 842, stk. 1, nr. 2, § 869, stk. 1, §  

 885, stk. 3, § 908, stk. 2, og § 965 c, stk. 2, ændres i overensstemmelse  

 hermed.
 Reglen i retsplejelovens § 728 om opgivelse af strafferetlig forfølgning  

 foreslås opretholdt, dog således, at bestemmelsen begrænses til at omfatte  

 påtaleopgivelse, idet det må antages, at der ikke er behov for at opretholde  

 en regel om tiltalefrafald i disse tilfælde.
 5. Påtalekompetencens betydning for procesmåden m.v.
Fordelingen af påtalekompetencen i retsplejelovens § 720 og § 721 mellem  

 statsadvokaterne og politimestrene har betydning ikke blot for sagernes  

 behandling inden for anklagemyndigheden, men også for procesmåden ved  

 domstolsbehandlingen og i enkelte andre relationer.
Der kan bl.a. henvises  

 til følgende bestemmelser i retsplejeloven: § 688, stk. 2 og 3, § 692, stk.  

 2-4, og § 1018 f, stk. 4, om domsmænds medvirken, § 698, stk. 1, nr. 2, om  

 værneting, § 731, stk. 1, litra e, om beskikkelse af forsvarer, § 794, § 795  

 og § 797, stk. 2, nr. 2, om ransagning og § 801 om beslaglæggelse af sigtedes  

 formue.
 Retsplejerådet har i betænkningen foretaget en gennemgang af de enkelte  

 bestemmelser om procesmåde og efterforskningsmidler, som det er nødvendigt at  

 tage stilling til i forbindelse med rådets forslag om en almindelig  

 kompetenceomlægning fra statsadvokaterne til politimestre.
5.1. Domsmænds medvirken 5.1.1. Gældende ret Om domsmænds medvirken i byretssager fastsætter bestemmelsen i  

 retsplejelovens § 688, stk. 2, at domsmænd medvirker i sager, som påtales af  

 statsadvokaten og i politisager, såfremt der bliver spørgsmål om højere straf  

 end bøde, eller såfremt sagen i øvrigt skønnes at være af særlig indgribende  

 betydning for tiltalte eller af særlig offentlig interesse.
Dette  

 udgangspunkt modificeres af bestemmelserne i § 688, stk. 3, som bl.a.  

 fastsætter, at domsmænd ikke skal medvirke i tilståelsessager og i den  

 overvejende del af sagerne om spiritus- og promillekørsel.
I ankesager ved landsretten medvirker domsmænd i henhold til  

 retsplejelovens § 692, stk. 2 og 3, i sager, i hvilke byrettens afgørelse er  

 truffet under medvirken af domsmænd og sager, som er fremmet til dom efter §  

 925 (tilståelsessager). Domsmænd medvirker endvidere i politisager, såfremt  

 der for landsretten bliver spørgsmål om højere straf end bøde eller såfremt  

 sagen i øvrigt skønnes at være af særlig indgribende betydning for tiltalte  

 eller af særlig offentlig interesse.
Også i ankesagerne fraviges  

 udgangspunktet, jf. bestemmelserne i § 692, stk. 4, som opregner en række  

 tilfælde, heriblandt en del færdselssager, hvor domsmænd ikke skal medvirke.
5.1.2. Retsplejerådets overvejelser og forslag Det er Retsplejerådets opfattelse, at de i § 688, stk. 2, nr. 2, og §  

 692, stk. 3, angivne kriterier - om der bliver spørgsmål om idømmelse af  

 højere straf end bøde, eller om sagen i øvrigt skønnes at være af særlig  

 indgribende betydning for tiltalte eller af særlig offentlig interesse - vil  

 være egnet til generelt at sikre domsmænds medvirken i det omfang, hvor det  

 ud fra et retssikkerhedsmæssigt hensyn må anses for ønskeligt.
 En række af de straffelovsovertrædelser, der efter gældende ret påtales af  

 statsadvokaten, vil efter loven medføre frihedsstraf, og det må antages, at  

 påstanden i de fleste af de statsadvokatsager, der efter loven tillige kan  

 afgøres med bødestraffe og som foreslås overført til politimesterens  

 påtalekompetence, vil være frihedsstraf.
For bødesagernes vedkommende findes hensynet til tiltalte og den særlige  

 offentlige interesse tilstrækkeligt tilgodeset med de gældende  

 afgrænsningskriterier henset til, at der er tale om den mindre alvorlige del  

 af straffesagerne.
Det bør således i bødesager i den enkelte sag overlades  

 til retten at tage stilling til, om domsmænd skal medvirke efter et skøn  

 over, om sagen er af særlig indgribende betydning for tiltalte eller af  

 særlig offentlig interesse.
Retten skal efter § 691 af egen drift påse, om  

 domsmænd skal medvirke, og retsafgørelser, hvorved en begæring om sagens  

 påkendelse under medvirken af domsmænd afslås, kan påkæres.
Om  

 vanskelighederne ved i øvrigt at opstille et generelt kriterium, der klart  

 angiver området for bødesager, i hvilke domsmænd bør medvirke, henvises til  

 betænkning nr. 994/1983 om lægdommerordningen i straffesager m.v. side 47 ff.
 Retsplejerådet stiller på denne baggrund forslag om at ophæve den  

 hidtidige sondring i § 688 og § 692 mellem statsadvokatsager og politisager.  

 I stedet foreslås § 688, stk. 2, affattet således, at domsmænd skal medvirke  

 i byretssager, hvor der bliver spørgsmål om højere straf end bøde, eller som  

 i øvrigt skønnes at være af særlig indgribende betydning for tiltalte eller  

 af særlig offentlig interesse.
 Bestemmelsen i den gældende § 692 foreslås ændret på tilsvarende måde  

 således, at det af stk. 3, 1 pkt., fremgår, at domsmænd medvirker i sager,  

 hvor der for landsretten bliver spørgsmål om højere straf end bøde, eller som  

 i øvrigt skønnes at være af særlig indgribende betydning for tiltalte eller  

 af særlig offentlig interesse.
På baggrund af dette forslag må den gældende bestemmelse i § 692, stk. 2,  

 nr. 2, om, at domsmænd medvirker ved ankebehandlingen af sager, som i  

 byretten er fremmet til dom i medfør af § 925, anses for overflødig.
Ved det  

 nedenfor i afsnit 5.2. omtalte forslag om at begrænse anvendelsen af reglerne  

 i kapitel 80 og dermed reglen i § 925 til kun at gælde for sager, hvori der  

 bliver spørgsmål om højere straf end bøde eller hæfte, må det antages, at  

 langt de fleste § 925-sager vil resultere i frihedsstraf.
Domsmænds medvirken  

 ved behandling af ankesager vil i disse tilfælde følge af forslaget om, at  

 domsmænd skal medvirke i sager, i hvilke der for landsretten bliver spørgsmål  

 om højere straf end bøde.
I det omfang § 925-sager afgøres med bødestraf i  

 byretten, må det antages, at ankebehandling som oftest vil ske som følge af  

 anklagemyndighedens anke til skærpelse.
I disse tilfælde vil der således for  

 landsretten blive spørgsmål om højere straf end bøde med den virkning, at  

 domsmænd også i dette tilfælde skal medvirke ved behandlingen.
For så vidt angår færdselssager gælder en særlig regel i færdselslovens §  

 119, stk. 3, om, at sager, hvori der opstår spørgsmål om ubetinget  

 frakendelse af førerretten, skal behandles efter reglerne om  

 statsadvokatsager.
Dette gælder dog ikke fuldt ud med hensyn til domsmænds  

 medvirken, jf. reglerne i § 688, stk. 3, nr. 2, og § 692, stk. 4, nr. 2.  

 Domsmænd medvirker således hverken i byret eller landsret i sager vedrørende  

 overtrædelse af færdselslovens § 53, medmindre der er spørgsmål både om  

 højere straf end bøde og om anvendelse af færdselslovens § 117, stk. 2, nr.  

 3, og - i ankesager - at anken omfatter bedømmelsen af beviserne for  

 tiltaltes skyld.
Det foreslås, at den ændring af færdselslovens § 119, som er nødvendig som  

 følge af forslaget om ophævelse af sondringen politisager/statsadvokatsager,  

 udformes således, at domsmænd skal medvirke ved behandlingen af sager om  

 ubetinget frakendelse i samme omfang som hidtil.
Herudover foreslås det, at  

 færdselslovens § 119 ændres, således at denne bestemmelse indeholder en  

 samlet fremstilling af reglerne om domsmænds medvirken i færdselssager.
Retsplejerådets forslag til en ændret udformning af bestemmelserne om  

 domsmænds medvirken medfører ændringer i §§ 688 og 692 i retsplejelovens  

 kapitel 62 om retternes virkekreds.
Flere af de øvrige bestemmelser i kapitel  

 62 er uden praktisk betydning, ligesom opbygningen af kapitlet må anses for  

 uhensigtsmæssig, idet det ikke tydeligt fremgår, at det er byretterne, der er  

 1. instans i langt de fleste straffesager.
På denne baggrund foreslås en  

 ændret udformning af retsplejelovens kapitel 62.
5.2. Retsplejelovens kapitel 80 og 81 5.2.1. De gældende regler Retsplejelovens kapitel 81 (§§ 930-939) indeholder en række særregler om  

 en forenklet procesform i politisager.
Disse regler tilsigter en hurtig  

 retsforfølgning, men uden at der derved sker en afgørende svækkelse af den  

 retsbeskyttelse, som retsplejeloven yder tiltalte i en statsadvokatsag.
Den  

 forenklede procesform i politisager efter retsplejelovens kapitel 81 har  

 baggrund i, at politisager oftest vedrører enklere hændelsesforløb og  

 forekommer i et sådant antal, at den enkelte dommer vil kunne opnå betydelig  

 erfaring med disse sagers behandling.
Hertil kommer, at sanktionerne normalt  

 vil være mindre indgribende end i statsadvokatsagerne.
Hovedparten af  

 politisagerne afgøres således med mindre bødestraffe.
 De enkelte bestemmelser i retsplejelovens kapitel 81 er udførligt omtalt i  

 betænkningen side 94-102, hvortil henvises.
Retsplejelovens kapitel 80 indeholder regler om tiltale og domsforhandling  

 for byret i sager, som påtales af statsadvokaten.
Af betydning er navnlig §  

 925, som hjemler en hurtig og enkel behandling af de statsadvokatsager, hvor  

 tilståelse foreligger.
Denne bestemmelse kan anvendes både på sager, der  

 ellers ville være nævningesager, og på sager, der ellers ville være  

 domsmandssager.
Kapitlet indeholder i øvrigt i vidt omfang henvisninger til  

 reglerne om tiltale og domsforhandling ved landsret.
5.2.2. Retsplejerådets overvejelser og forslag vedrørende  

 retsplejelovens kapitel 80 og 81 Den af Retsplejerådet foreslåede kompetenceomlægning mellem politimestre  

 og statsadvokater indebærer, at det vil kunne forekomme, at sager, som hidtil  

 er blevet behandlet som statsadvokatsager vil kunne behandles ved byretten  

 efter reglerne i kapitel 81 om den forenklede procesmåde i politisager.
Det  

 er derfor alene af den grund nødvendigt at overveje disse reglers indhold i  

 konsekvens af en kompetenceomlægning.
Retsplejerådet har imidlertid fundet  

 anledning til mere generelt at overveje de forskellige procesmåder efter  

 kapitel 80 og 81.
Retsplejerådets overvejelser har taget udgangspunkt i bestemmelsen i  

 retsplejelovens § 939, hvorefter reglerne for statsadvokatsager i kapitel 80  

 også finder anvendelse i politisager, medmindre der i kapitel 81 er givet  

 særlige regler.
Disse særregler, som er beskrevet ovenfor, bygger på en  

 forudsætning om, at politisagerne oftest vedrører enklere hændelsesforløb, og  

 at den idømte sanktion normalt vil være mindre indgribende end i  

 statsadvokatsagerne, idet hovedparten af politisagerne afgøres med mindre  

 bødestraffe.
Den oprindelige kompetencedeling mellem statsadvokater og politimestre  

 byggede på samme forudsætninger om sagernes karakter som reglerne om  

 procesmåden.
Det voldte derfor ikke problemer at anvende kompetencereglerne  

 som norm for, hvilken procesmåde der skulle finde anvendelse.
Sådanne generelle antagelser om politisagernes mere enkle beskaffenhed og  

 mindre indgribende betydning svigter imidlertid i en række sager også efter  

 den gældende afgrænsning af politisagerne, eksempelvis i mere komplicerede  

 sager om overtrædelse af skatte- og afgiftslovgivningen eller  

 miljølovgivningen.
Der vil således kunne være tale om tvivlsspørgsmål af  

 retlig og faktisk karakter i forbindelse med behandlingen af en række  

 særlovsovertrædelser.
Overførsel af den overvejende del af de nuværende  

 statsadvokatsager til politisagsbehandling vil forstærke denne modsætning  

 mellem reglernes forudsatte og faktiske anvendelse.
Det er derfor af afgørende betydning, at dommeren under behandlingen af en  

 sag efter kapitel 81 har mulighed for at bringe de processuelle garantier i  

 anvendelse, der skønnes at være behov for.
Dommerskønnet vil navnlig have  

 betydning med henblik på sagens udsættelse for yderligere bevisførelse samt  

 inddragelse af en forsvarer og eventuelt en politijurist, hvis  

 anklagemyndigheden alene har givet møde ved en politianklager, og der opstår  

 tvivlsspørgsmål, som bør gøres til genstand for procedure.
Ud fra det  

 overordnede hensyn til tiltaltes retssikkerhed er det væsenligt, at dette  

 dommerskøn ikke kan udøves vilkårligt.
Det bør i den forbindelse tillægges  

 betydelig vægt, at der for tiltalte er samme ankeadgang i politisager efter  

 kapitel 81 som i statsadvokatsager efter kapitel 80, jf. dog § 962 om  

 Justitsministeriets tilladelse til anke af mindre politisager.
Politisager og  

 statsadvokatsager behandles ens i landsretten, dog ikke med hensyn til  

 domsmænds medvirken, jf. § 692.
Retsplejerådet finder det på denne baggrund nærliggende også at opgive  

 sondringen i kapitel 80 og 81 mellem sager, der påtales af statsadvokaten, og  

 sager, der påtales af politimesteren.
Som hovedkriterium for, hvilke sager,  

 der bør kunne behandles efter de forenklede procesmåder i kapitel 81,  

 foreslås i stedet, at der ikke i den konkret sag bliver spørgsmål om højere  

 straf end bøde eller hæfte.
Sager, hvor anklagemyndigheden nedlægger påstand  

 om fængselsstraf, foreslås behandlet efter reglerne i kapitel 80.
 De særlige afgørelsesformer efter kapitel 81 i sager, hvori der ikke er  

 spørgsmål om højere straf end bøde, foreslås opretholdt, jf. § 931  

 (udenretligt bødeforlæg), § 934 (udeblivelsesdom), § 936 (indenretlig  

 bødevedtagelse) og § 937 (indenretlig advarsel).
 Retsplejerådet har overvejet, hvorvidt anvendelsesområdet for kapitel 81  

 yderligere burde begrænses, eventuelt efter et strafferammekriterium, således  

 at strafferammen endvidere ikke må overstige bøde eller hæfte, eller  

 alternativt, at der ikke må blive spørgsmål om højere straf end bøde.  

 Retsplejerådet finder imidlertid, at det foreslåede afgrænsningskriterium i  

 tilstrækkelig grad vil tilgodese retssikkerhedshensynene, når henses til  

 bestemmelsen i § 939 om anvendelse af reglerne i kapitel 80 i politisager,  

 når ikke andet er bestemt i kapitel 81 eller følger af forholdets natur.
Retsplejerådet har endvidere overvejet at foreslå en sammenskrivning af  

 reglerne i kapitel 80 og 81 og samtidig udforme reglerne således, at et  

 kapitel om byretternes behandling af straffesager indeholdt de almindelige  

 bestemmelser om domsforhandling m.v., som i dag findes i retsplejelovens  

 kapitel 76 og 77 om nævningesager.
En omskrivning forudsætter imidlertid en  

 nærmere gennemgang af samtlige de bestemmelser i kapitel 76 og 77, som  

 kapitel 80 og 81 henviser til.
Det vil således være nødvendigt at gennemgå og  

 modernisere f.eks. reglerne i § 833 om udvidelse og berigtigelse af tiltale  

 og § 877 om anvendelsen af dokumenter som bevis, som finder tilsvarende  

 anvendelse i både statsadvokatsager og politisager, jf. §§ 927, 928 og 939.
En sådan modernisering kan ikke foretages uden en mere principel  

 overvejelse af en række spørgsmål, som giver anledning til tvivl i praksis,  

 og vil derfor blive meget omfattende og tidskrævende.
På denne baggrund har  

 Retsplejerådet afstået fra at stille forslag om en sådan ændring.
Den foreslåede afgrænsning medfører, at straffelovssager og særlovssager,  

 der skønnes at medføre straf af samme art (bøde, hæfte, fængsel) skal  

 behandles efter samme regler.
En række hæftesager efter straffeloven vil  

 således som følge af forslaget kunne behandles efter kapitel 81, f.eks. sager  

 vedrørende overtrædelse af straffelovens § 244, hvori der nedlægges påstand  

 om hæfte.
Nedlægger anklagemyndigheden omvendt påstand om fængselsstraf i en  

 sag efter færdselslovens § 117, stk. 5, om kørsel i frakendelsestiden, vil  

 sagen skulle behandles efter kapitel 80. Behandlingsmåden gøres derved som  

 udgangspunkt uafhængig af sagens art, herunder om straffen er hjemlet i  

 straffeloven eller særlovgivningen, men afhængig af, hvilken sanktion  

 anklagemyndigheden påstår bragt i anvendelse.
5.3. Andre konsekvenser af den ændrede påtalekompetence Som nævnt i indledningen til afsnit 5, har fordelingen af  

 påtalekompetencen mellem statsadvokaterne og politimestrene betydning ikke  

 blot for sagernes behandling inden for anklagemyndigheden, men også for  

 procesmåden ved domstolsbehandlingen og i enkelte andre relationer.
 Udover de i punkt 5.1 og 5.2. behandlede spørgsmål om procesformen og  

 domsmænds medvirken, har påtalekompetencen i dag betydning for følgende  

 bestemmelser i retsplejeloven:
 - § 698, stk. 1. nr. 2, om værneting.
 - § 731, stk. 1, litra e, om beskikkelse af forsvarer.
 - § 752, stk. 2, om underretning af de sociale myndigheder ved afhøring af  

 sigtede under 18 år.
 - § 794, § 795 og § 797, stk. 2, nr. 2, om ransagning.
 - § 801 om beslaglæggelse af sigtedes formue.
- Retsplejelovens 5. afsnit.
Retsmidler mod trufne afgørelser.
- Retsplejelovens 6. afsnit.
Regler om påtale af særlige myndigheder og om  

 anke af visse private straffesager samt om forfølgning af borgerlige krav  

 under straffesager (§ 991).
 Retsplejerådet har i betænkningen side 85-93 og 105-107, hvortil henvises,  

 gennemgået de ovennævnte bestemmelser og har på baggrund heraf stillet  

 forslag om en række ændringer.
6. Statsadvokaturen for særlig økonomisk kriminalitet Betænkning nr.1194/1990 om anklagemyndighedens struktur indeholder  

 endvidere i kapitel 5 Retsplejerådets udførlige overvejelser om en  

 adskillelse af efterforskningen og statsadvokatopgaverne i sager om særlig  

 økonomisk kriminalitet.
Et flertal på 8 af rådets 9 medlemmer finder, at en særlig  

 anklagemyndighed for sager vedrørende særlig økonomisk kriminalitet bør  

 opretholdes.
Flertallet kan endvidere ikke anbefale, at den bestående  

 struktur ændres ved opsplitning af efterforskningsfunktionen og  

 anklagevirksomheden.
 Et medlem af rådet finder, at statsadvokaturen for særlig økonomisk  

 kriminalitet i det hele bør nedlægges, således at efterforskningen overgår  

 til politikredsene og anklagefunktionen til de regionale statsadvokater.
7. Politiets og anklagemyndighedens behandling af sager vedrørende  

 miljøkriminalitet, arbejdsmiljølovsovertrædelser og andre særlovssager Retsplejerådet har endelig overvejet spørgsmålet om politiets og  

 anklagemyndighedens behandling af sager vedrørende miljøkriminalitet,  

 arbejdsmiljølovsovertrædelser og andre særlovssager.
Der henvises til  

 betænkningens kapitel 6.
 Retsplejerådets indgående overvejelser munder ud i, at rådet i enighed  

 udtaler sig imod, at miljøstraffesager henlægges til en eller flere særlige  

 statsadvokaturer.
Retsplejerådet foreslår i stedet, at der gennemføres en styrkelse af  

 behandlingen af sager om miljøkriminalitet og arbejdsmiljølovsovertrædelser  

 inden for den bestående organisatoriske opbygning af politiet og  

 anklagemyndigheden.
Rådet peger på følgende muligheder:
 - Øget efteruddannelse og specialisering af politifolk og jurister.
 - Øget juridisk medvirken og bistand under sagens efterforskning.
 - Særligt uddannede politifolk i miljøsager i rigspolitichefens  

 rejseafdeling.
 - Øget forelæggelsespligt for de regionale statsadvokater.
 - Mulighed for juridisk assistance fra de regionale statsadvokaturer til  

 politikredsene i større sager.
 På baggrund af Retsplejerådets forslag udarbejdede Justitsministeriet i  

 løbet af 1990 i samarbejde med Miljøministeriet en 11-punkts plan vedrørende  

 en hurtigere, styrket og mere effektiv behandling af miljøstraffesager.  

 11-punktsplanen er optrykt som bilag 2 til lovforslaget.
 Denne 11-punkts plan dannede herefter grundlag for et samarbejde mellem  

 Miljøministeriet, rigsadvokaten og Justitsministeriet om udarbejdelse af nye  

 administrative regler på området.
 Reultatet af dette samarbejde blev, at rigsadvokaten i juni 1991 udsendte  

 nye retningslinier, der danner rammen for denne forbedrede behandling af  

 straffesager inden for miljøretsområdet, jf. rigsadvokatens Meddelelse nr.  

 4/1991.
8. Andre overvejelser 8.1. Nedbringelse af berammelsestiderne ved domstolene Som nævnt i det indledende afsnit er formålet med lovforslaget at opnå en  

 mere tidssvarende og hensigtsmæssig kompetencefordeling indenfor  

 anklagemyndigheden og dermed en bedre udnyttelse af anklagemyndighedens  

 ressourcer.
 Justitsministeriet har i forbindelse hermed fundet det nødvendigt tillige  

 at se på den ressourcemæssige situation ved domstolene bl.a. med henblik på  

 at sikre, at den forventede effektivisering indenfor anklagemyndigheden ikke,  

 for så vidt angår sagernes behandling, bremses af de lange berammelestider  

 ved domstolene.
Folketinget debatterede den 14. maj 1991 en forespørgsel om den  

 ressourcemæssige situation ved bl.a. domstolene.
Debatten mundede ud i  

 vedtagelse af en motiveret dagsorden, der pålagde regeringen at forelægge  

 Folketinget en plan, som indebærer, at berammelsestiderne ved domstolene  

 nedsættes væsentligt.
 Justitsministeriet har herefter sendt en redegørelse af 29. november l991  

 til Folketinget vedrørende bl.a. berammelsestiderne ved domstolene.
 Som det fremgår af redegørelsen, er det Justitsministeriets opfattelse, at  

 de nuværende berammelsestider ved landsretterne, navnlig Vestre Landsret, er  

 uacceptabelt lange.
 Som et led i bestræbelserne på at nedbringe landsretternes  

 berammelsestider har Justitsministeriet fundet det nødvendigt at søge  

 landsretternes kapacitet øget gennem ændring af det lovmæssige grundlag for  

 domstolenes virksomhed.
Med dette sigte har Justitsministeriet den 6. november 1991 fremsat  

 forslag om en ændring af retsplejeloven, lovforslag nr.
L 100, således at der  

 bl.a. indføres en udvidet adgang til at fremme behandlingen af straffesager i  

 tiltaltes fravær.
Der henvises til Folketingstidende, Folketingets  

 forhandlinger 1991/1992, sp. 2191-2222.
Herudover fremhæves det i den ovennævnte redegørelse, at det som led i  

 bestræbelserne på at nedbringe landsretternes berammelsestider vil være  

 nærliggende at overveje reglerne om antallet af juridiske dommere i ankesager  

 ved landsretterne, hvori domsmænd medvirker.
Efter de gældende regler skal  

 der i alle sager ved landsretten medvirke 3 landsdommere.
En begrænsning af  

 dommerantallet til 2 må antages at kunne skabe grundlag for en forøgelse af  

 landsretternes kapacitet og dermed også for en tilsvarende nedsættelse af  

 berammelsestiderne.
8.2. Tidligere overvejelser Efter de gældende regler beklædes landsretten i ankede statsadvokatsager  

 af 3 juridiske dommere og 3 domsmænd.
Dette gælder, hvad enten sagen ved  

 byretten har været behandlet under medvirken af domsmænd eller den er  

 behandlet som tilståelsessag efter § 925. Der medvirker domsmænd, selv om  

 anken alene angår strafudmålingsspørgmålet.
I politisager medvirker domsmænd i anken i sager, hvor byrettens afgørelse  

 er truffet under medvirken af domsmænd.
Domsmænd medvirker endvidere i  

 ankebehandlingen af politisager, der ikke i første instans er afgjort under  

 medvirken af domsmænd, såfremt der for landsretten bliver spørgsmål om højere  

 straf end bøde eller såfremt sagen i øvrigt skønnes at være af særlig  

 indgribende betydning for tiltalte eller af særlig offentlig interesse.
Et mindretal i Retsplejerådet foreslog i betænkning nr. 825/1977 om  

 retternes kompetence og arbejdsform i straffesager side 60 ff, at der  

 gennemføres en regel, hvorefter landsretten i domsmandssager sammensættes af  

 2 landsdommere og 3 domsmænd, medmindre retsformanden undtagelsesvis  

 bestemmer, at retten skal sættes med 3 landsdommere og 3 domsmænd.
Forslaget  

 havde til formål at opnå en rationalisering med henblik på at imødegå de  

 stigende ventetider ved landsretterne.
Flertallet i Retsplejerådet fandt  

 dengang, at en nedsættelse af antallet af landsdommere fra 3 til 2 i  

 domsmandssager ville betyde en forringelse af retssikkerheden, og at denne  

 forringelse ikke ville stå i rimeligt forhold til den arbejdsmæssige  

 besparelse, som man antog ville kunne opnås ved nedsættelsen.
I betænkning nr. 994/1983 om lægdommerordningen i straffesager m.v.  

 overvejede Retsplejerådet på ny, hvorvidt der bør søges gennemført en  

 nedsættelse af antallet af landsdommere fra 3 til 2 i domsmandssager i  

 landsretterne.
Som det fremgår af betænkningens side 58 ff, delte rådet sig  

 ved vurderingen af dette spørgsmål i forskellige flertal og mindretal.
To af rådets medlemmer var af den opfattelse, at en regel, hvorefter alle  

 domsmandssager - bortset fra enkelte sager af længere varighed - behandles af  

 2 landsdommere og 3 domsmænd ikke indebærer væsentlige retssikkerhedsmæssige  

 betænkeligheder.
Disse medlemmer fandt det endvidere sandsynligt, at der ved  

 gennemførelsen at en sådan regel vil kunne opnås en kapacitetsforøgelse ved  

 landsretterne og dermed en nedsættelse af berammelsestiderne ved disse  

 retter.
 Tre af rådets medlemmer gav udtryk for, at der i hvert fald i de fleste  

 sager ikke er væsentlige retssikkerhedsmæssige betænkeligheder ved en  

 nedsættelse af antallet af juridiske dommere i domsmandssager fra 3 til 2. På  

 baggrund af nogle udtalelser fra landsretspræsidenterne om den arbejdsmæssige  

 og administrative betydning af et sådant forslag fandt disse tre medlemmer  

 ikke anledning til at foreslå en nedsættelse af antallet af landsdommere, der  

 medvirker i den enkelte sag, men udtalte, at såfremt det måtte blive  

 besluttet at gennenføre en nedsættelse af dommerantallet, bør det være den  

 absolutte hovedregel, at der kun medvirker 2 juridiske dommere, således at 3  

 juridiske dommere alene deltager i sager af længere varighed.
 Endelig var tre af rådets medlemmer af den opfattelse, at en nedsættelse  

 af dommerantallet fra 3 til 2 vil betyde en betænkelig forringelse af  

 retssikkerheden.
Med det formål at at opnå en mere hensigtsmæssig udnyttelse af  

 landsretternes ressourcer og dermed bidrage til at nedbringe de lange  

 berammelsestider, fremsatte justitsministeren den 22. februar l984 et forslag  

 til ændring af retsplejeloven, som bl.a. indeholdt forslag om, at det  

 overlades til præsidenten for landsretten eller den han bemyndiger dertil, f.  

 eks. retsformændene, at afgøre, hvorvidt der i de enkelte domsmandssager skal  

 deltage 3 eller 2 juridiske dommere.
Der henvises til Folketingstidende,  

 Folketingets forhandlinger 1983/84, sp. 934, 1683, 6777 og 7084, tillæg A,  

 sp. 1593, tillæg B, sp. 993 og tillæg C, sp. 547. På justitsministerens egen  

 foranledning udgik denne del af lovforslaget dog under udvalgsbehandlingen.
8.3. Justitsministeriets overvejelser Som det fremgår af afsnit 8.1., er der behov for at få iværksat  

 foranstaltninger, der kan muliggøre en nedbringelse af berammelsestiderne ved  

 domstolene.
 Blandt de foranstaltninger, der kan komme på tale med dette sigte, vil det  

 efter Justitsministeriets opfattelse være nærliggende på ny at overveje at  

 nedsætte antallet af dommere i straffesager, der behandles i landsretten  

 under medvirken af domsmænd.
En nedsættelse af antallet af dommere fra 3 til 2 i landsretternes  

 domsmandssager vil efter Justitsministeriets opfattelse ikke give anledning  

 til betænkeligheder i det helt overvejende antal sager.
Ved en sådan ordning  

 bevares det kollegiale system i landsretten, således at mere end een juridisk  

 dommer medvirker, og samtidig frigøres en landsdommer til andre opgaver.  

 Afholdelse af forberedende retsmøder i civile sager, jf. retsplejelovens §  

 355, domsskrivning eller deltagelse i behandlingen af andre sager kan nævnes  

 som naturlige opgaver for denne.
 I det - mindre - antal sager, der frembyder principielle tvivlsspørgsmål  

 eller i øvrigt er af særlig karakter, bør der være adgang til at sætte  

 domsmandsretten med tre juridiske dommere.
Et sådant forslag vil samtidig indebære en styrkelse af det læge element i  

 strafferetsplejen.
Således vil lægdommerne udgøre flertallet i de  

 domsmandssager, der behandles i landsretten, ligesom tilfældet er i  

 nævningesager og byretssager, der behandles under medvirken af domsmænd.  

 Denne styrkelse kan afspejles i afstemningsreglerne, hvis det forudsættes, at  

 landsdommere og domsmænd fortsat skal have een stemme hver.
En  

 afstemningsregel med dette indhold indebærer, at domsmænd ved afgørelsen af  

 skyldsspørgsmålet og strafudmålingen, ligesom i byretten, også stemmemæssigt  

 bliver overtallige.
Den nævnte afstemningsregel bør samtidig suppleres med  

 den retssikkerhedsgaranti for den tiltalte, at domfældelse for et forhold  

 ikke kan ske mod de juridiske dommeres stemmer.
En sådan ordning vil have  

 samme karakter som den dobbeltgarantiordning, der findes i nævningesager.
 Den nærmere udformning af et sådant forslag overvejes for tiden i  

 Justitsministeriet med henblik på i løbet af kort tid at fremsætte forslag om  

 nedsættelse af antallet af juridiske dommere i visse landsretssager.
9. Økonomiske og administrative konsekvenser Lovforslaget har som nævnt til formål at gennemføre en revision af  

 anklagemyndighedens struktur med henblik på at opnå en mere tidssvarende og  

 hensigtsmæssig kompetencefordeling inden for anklagemyndigheden og dermed en  

 bedre udnyttelse af anklagemyndighedens ressourcer.
 Især forslagene om at begrænse klageadgangen i overensstemmelse med et  

 to-instansprincip og om at omlægge påtalekompetencen vil indebære en vis  

 arbejdsmæssig lettelse for anklagemyndigheden.
Denne lettelse skal imidlertid vurderes i lyset af, at langt de  

 væsentligste opgaver for anklagemyndigheden opretholdes uændret.
Særlig for  

 så vidt angår statsadvokaturerne bemærkes eksempelvis, at den væsentlige del  

 af statsadvokaturernes arbejde, som består i udførelse af anke- og  

 nævningesager for landsretten, ikke vil blive berørt af lovforslaget.  

 Endvidere vil den arbejdsmæssige lettelse fordele sig på et stort antal  

 relativt små administrative enheder.
Ved vurderingen af de økonomiske og administrative konsekvenser af den  

 foreslåede overførelse af påtalekompetence fra statsadvokaterne til  

 politimestrene må det samtidig haves for øje, at hovedsigtet med  

 kompetenceomlægningen er at opnå den mest smidige og hensigtsmæssige  

 udnyttelse af de pågældende embeders samlede juridiske sagkundskab.
Dette  

 sker med henblik på en enklere og hurtigere behandling af de mere  

 ukomplicerede sagstyper samt for i større udstrækning at kunne udnytte den  

 særlige sagkundskab, som statsadvokatembederne råder over, til en mere  

 dybtgående behandling af mere vanskelige og atypiske sagstyper, herunder  

 sager, der frembyder særlige retlige eller bevismæssige problemer.
Endvidere  

 vil statsadvokaturernes mere almene kontrol- og tilsynsvirksomhed med  

 politikredsenes arbejdstilrettelæggelse og sagsbehandling kunne - og skulle -  

 udvides som følge af nyordningen.
Ændringerne i omfanget og karakteren af statsadvokaturernes arbejdsopgaver  

 indebærer, at det vil være naturligt i et vist omfang at indskrænke det  

 juridiske personale, der gør tjeneste i statsadvokaturerne.
Forøgelsen i  

 arbejdsopgaverne vedrørende vejledning og tilsyn over for politikredsene samt  

 varetagelsen af de større og mere komplicerede straffesager indebærer  

 imidlertid, at det samtidig må anses for ønskeligt, at det juridiske  

 personale, der tilknyttes advokaturerne, bliver mere erfarent og tilknyttes  

 advokaturerne i længere periode, end tilfældet er i dag.
En gennemførelse af forslaget om ændring af anklagemyndighedens struktur  

 bør efter Justitsministeriets opfattelse derfor suppleres med, at der  

 oprettes en ny assessorstilling ved hvert af de regionale statsadvokaturer.  

 Endvidere bør embedernes personalesammensætning overvejes i lyset af den nye  

 struktur bl.a. med henblik på at sikre, at erfaringsgrundlaget inden for det  

 juridiske personale tilpasses den nye struktur.
Disse personalemæssige  

 ændringer kan finansieres inden for de eksisterende bevillingsmæssige rammer.
I forbindelse med ændringerne af anklagemyndighedens struktur overvejer  

 Justitsministeriet endvidere at foretage en mindre justering i fordelingen af  

 forretningerne mellem de regionale statsadvokater.
Baggrunden herfor er, at  

 den gældende fordeling af forretningerne bevirker en stor uensartethed i  

 henseende til arbejdsmængden ved de enkelte embeder.
 10. Hørte myndigheder m.v.
Retsplejerådets betænkning nr. 1194/1990 har været sendt til høring hos  

 præsidenterne for Østre og Vestre Landsret, Københavns Byret, retterne i  

 Århus, Odense og Aalborg, rigsadvokaten, rigspolitichefen, Politidirektøren i  

 København, Den Danske Dommerforening, Foreningen af Politimestre i Danmark,  

 Dommerfuldmægtigforeningen, Politifuldmægtigforeningen, Advokatrådet, Dansk  

 Politiforbund, Dansk Kriminalpolitiforening.
Endvidere er Amtsrådsforeningen  

 i Danmark og Kommunernes Landsforening anmodet om en udtalelse om  

 betænkningens kapitel 6 om politiets og anklagemyndighedens behandling af  

 sager vedrørende miljøkriminalitet, arbejdsmiljølovsovertrædelser og andre  

 særlovssager.
 Bemærkninger til lovforslagets enkelte bestemmelser.
 I bilag 1 til lovforslaget er de foreslåede bestemmelser sammenholdt med  

 de gældende regler.
Til § 1 Til nr. 1.
 Den foreslåede ændring er en konsekvens af det ændrede kriterium for, om  

 sager skal behandles efter retsplejelovens kapitel 80 og 81, jf. nr. 18 og  

 21.
 Til nr. 2.
 Til § 95.
Bestemmelsen er i det væsentlige identisk med den nugældende § 99 om de  

 offentlige anklagere.
Dog er udtrykket »beskikket« erstattet med  

 »antaget« for at præcisere, at adgang til at virke som offentlig  

 anklager kan følge både af et ansættelsesforhold (vicestatsadvokater samt  

 vicepolitimestre, politiadvokater, politiassessorer og politifuldmægtige)  

 samt af en beskikkelse (statsadvokaternes medhjælpere og personer, der  

 beskikkes til at virke som anklagere i konkrete sager). Bestemmelsen omfatter  

 ikke politianklagere (polititjenestemænd), hvis adgang til at virke som  

 anklagere følger af politimesterens bemyndigelse i henhold til lovforslagets  

 § 104, stk. 1, og ikke af ansættelsesforholdet.
 Til § 96.
Bestemmelsen i stk. 1 svarer med en sproglig modernisering til den  

 gældende § 710 om de offentlige anklageres opgave.
Udtrykket  

 »forfølge« anvendes som et overbegreb for efterforskning, tiltale  

 m.v. i straffesager og omfatter således hele området for de offentlige  

 anklagers virksomhed.
 Bestemmelsen i stk. 2 om det såkaldte objektivitetsprincip svarer  

 med sproglige ændringer til den gældende § 711. Reglen i § 711 om, at de  

 offentlige anklagere er pligtige til at efterkomme de af retten i medfør af  

 retsplejeloven givne pålæg, er udgået som overflødig.
 Til § 97.
I den gældende § 713 om anklageres inhabilitet er der alene truffet  

 bestemmelse om, at den offentlige anklager skal underrette sin foresatte om  

 sin inhabilitet, hvorefter den foresatte skal træffe sådanne  

 foranstaltninger, som findes nødvendige.
Ifølge motiverne til bestemmelsen  

 (1892-proceskommissionens Forslag til Lov om Domsmagtens, den offenlige  

 Anklagemyndigheds, Politimyndighedens samt Sagførervæsenets Ordning)  

 overlades spørgsmålet til »de vedkommende foresattes Skøn, uden at disse  

 ere bundne ved Inhabilitetsreglerne for Dommere«.
Ved forvaltningsloven, lov nr. 571 af 19. december 1985, blev der i  

 kapitel 2 fastsat regler om inhabilitet for den, der virker inden for den  

 offentlige forvaltning.
Ifølge lovens § 34 opretholdes bestemmelser i andre  

 love, som i videre omfang end bestemmelserne i kapitel 2 medfører  

 inhabilitet.
 Da bestemmelsen i § 713 levner et vidt skøn for den foresatte over,  

 hvorvidt et forhold skal medføre, at en anklager ikke kan virke i sagen, må  

 det antages, at forvaltningslovens regler, som er præceptive, gælder frem for  

 reglen i retsplejelovens § 713.
Forvaltningsloven finder imidlertid, jf. lovens § 2, stk. 1, kun  

 anvendelse i sager, hvor der er eller vil blive truffet afgørelse af en  

 forvaltningsmyndighed.
Ikke alle afgørelser, der kan træffes af anklagere som  

 led i anklagevirksomhed, anses for afgørelser i forvaltningslovens forstand.  

 Afgørelser, der indebærer en ændring af sigtedes eller tiltaltes materielle  

 retsstilling, f.eks. afgørelser om påtaleopgivelse, tiltalefrafald og  

 afgørelse af en sag med bødeforlæg, såfremt dette vedtages, anses for  

 afgørelser i forvaltningslovens forstand.
Derimod anses en beslutning om  

 tiltalerejsning ikke for en afgørelse efter forvaltningsloven, idet  

 straffesagens afgørelse henhører under domstolene, ligesom processuelle  

 indgreb under en straffesags efterforskning, f.eks. anholdelse,  

 telefonaflytning, beslaglæggelse, ransagning, ikke er omfattet af  

 forvaltningslovens afgørelsesbegreb, hvad enten beslutningen skal forelægges  

 for retten eller ej.
En væsentlig del af de afgørelser, der træffes af anklagere i forbindelse  

 med anklagevirksomhed, er således ikke reguleret ved forvaltningslovens  

 regler om inhabilitet.
Her må retsplejelovens § 713 fortsat gælde.
 Da der efter Justitsministeriets opfattelse bør gælde de samme  

 inhabilitetsregler for alle dispositioner, der foretages af anklagere i  

 forbindelse med forfølgningen af forbrydelser, foreslås det, at reglerne i  

 forvaltningsloven også finder anvendelse, hvor der ikke foreligger afgørelser  

 i forvaltningslovens forstand.
 Til § 98.
Stk. 1 svarer, bortset fra sproglige ændringer, til den  

 nugældende § 106, hvorefter anklagemyndigheden er underordnet  

 justitsministeren.
Det følger af justitsministerens overordnelsesforhold, at  

 justitsministeren har adgang til at give de offentlige anklagere generelle og  

 konkrete tjenestebefalinger, jf. bestemmelserne i stk. 2 og 3, som  

 svarer til bestemmelserne i den nugældende § 712.
Bestemmelsen i stk. 4 er ny og tilsigter sammen med bestemmelserne  

 i § 99, stk. 3, og § 101, stk. 2, at beskrive klageadgangen for afgørelser  

 truffet af anklagemyndigheden.
Det følger af bestemmelsen, at afgørelser, som  

 træffes af rigsadvokaten som følge af klager over statsadvokaternes  

 afgørelser eller sagsbehandling, ikke kan påklages til justitsministeren, jf.  

 også bemærkningerne til § 99, stk. 3, nedenfor.
Om baggrunden for forslaget  

 om rekursbegrænsning inden for anklagemyndigheden, henvises til de  

 almindelige bemærkninger til lovforslaget pkt. 2 samt til bet. 1194/1990, s.  

 24-34.
 Til § 99.
Bestemmelsen i den nugældende § 100, stk. 1, om, at rigsadvokaten  

 beskikkes af kongen, foreslås at udgå som unødvendig.
Det fremgår nu af lov  

 nr. 173 af 28. april 1971 om kongelig udnævnelse og åremålsansættelse som  

 ændret ved lov nr. 264 af 22. maj 1986, i hvilket omfang ansættelse af  

 tjenestemænd skal se ved kongelig udnævnelse.
 Forslagets stk. 1 og 2 svarer i øvrigt til de nugældende  

 bestemmelser i § 100, stk. 2, og § 714 om rigsadvokatens virke og beføjelser.
 Stk. 3 er indsat som følge af forslaget om at beskære den  

 nuværende almindelige adgang til at påklage alle afgørelser truffet af  

 politimestrene og statsadvokaterne vedrørende behandlingen af straffesager  

 til både rigsadvokaten og justitsministeren.
Rigsadvokatens afgørelse i en klagesag er herefter som udgangspunkt  

 endelig, medmindre justitsministeren benytter sin adgang efter lovforslagets  

 § 98, stk. 3, der svarer til den nugældende § 712, til at gribe ind i  

 rigsadvokatens behandling af en konkret sag.
Kun statsadvokaternes afgørelser  

 som 1. instans vil kunne påklages til rigsadvokaten, idet adgangen til at  

 påklage statsadvokaternes afgørelser i klagesager foreslås ophævet, jf.  

 lovforslagets § 101, stk. 2, 2. pkt.
Efter § 6, stk. 3, i loven om Folketingets Ombudsmand, kan klage over  

 afgørelser, der kan ændres af højere administrativ myndighed, ikke indgives  

 til ombudsmanden, forinden den højere myndighed har truffet afgørelse i  

 sagen.
Forslaget om at afskære adgangen til påklage til justitsministeren af  

 rigsadvokatens afgørelser i klagesager medfører, at klager over  

 rigsadvokatens afgørelser vil blive behandlet af Folketingets Ombudsmand,  

 selv om klagen indgives til denne, uden at det forinden har været forsøgt at  

 foranledige justitsministerens indgriben i sagen.
Afgørelser truffet af rigsadvokaten som 1. instans kan fortsat indbringes  

 for justitsministeren, jf. lovforslagets § 98, stk. 4. Som 1.  

 instansafgørelser anses også afgørelser truffet af rigsadvokaten som følge af  

 en forelæggelse for en statsadvokat eller en politimester, selv om afgørelsen  

 meddeles af politimesteren eller statsadvokaten.
Som eksempel kan nævnes, at  

 rigsadvokaten tiltræder en indstilling fra politimesteren og statsadvokaten  

 om tiltalerejsning i en sag, hvor tiltale efter de for anklagemyndigheden  

 gældende interne forelæggelsesregler forudsætter rigsadvokatens tiltræden.
I  

 disse tilfælde udfærdiges anklageskriftet af politimesteren eller  

 statsadvokaten, men en klage over afgørelsen om tiltalerejsning må behandles  

 efter reglerne om klage over afgørelser truffet af rigsadvokaten som 1.  

 instans med den følge, at afgørelsen kan påklages til justitsministeren.  

 Såfremt en foreskrevet forelæggelse for den overordnede myndighed er undladt,  

 medfører dette, at afgørelsen kan påklages, som om forelæggelse var sket.
 Om baggrunden for forslaget om rekursbegrænsning inden for  

 anklagemyndigheden henvises til de almindelige bemærkninger til lovforslaget  

 pkt. 2 samt til betænkning nr. 1194/1990, s. 24-34.
 Til § 100.
Bestemmelsen i stk. 1 afløser den nugældende § 101, stk. 1, om  

 bistand til rigsadvokaten.
For tiden er der til bistand for rigsadvokaten  

 udnævnt to statsadvokater ved Højesteret.
Reglen i forslagets stk. 2 giver ligesom den nugældende § 101, stk.  

 2, adgang til for konkrete sager at bemyndige personer i eller uden for  

 anklagemyndigheden til at møde som anklager for Højesteret i stedet for  

 rigsadvokaten og statsadvokaterne ved Højesteret.
Det foreslås, at reglen  

 udvides til også at omfatte bemyndigelser til at møde for Den særlige  

 Klageret, og at kompetencen til at meddele bemyndigelse overføres fra  

 justitsministeren til rigsadvokaten.
 Til § 101.
 I stk. 1 er det bestemt, at statsadvokaterne varetager udførelsen  

 af straffesager for landsretterne, mens der i de nugældende bestemmelser i §  

 102, stk. 2, og § 716, stk. 1, tillige nævnes Sø- og Handelsretten og  

 byretterne. Ændringen er en følge dels af forslaget om som hovedregel at  

 tillægge politimestrene påtalekompetencen, jf. lovforslagets § 104  

 sammenholdt med § 686, og dels af det forhold, at statsadvokatsager ved  

 byretterne - bortset fra helt særlige tilfælde - føres af politimestrene og  

 deres medarbejdere ifølge bemyndigelse fra statsadvokaten.
 Bestemmelsen i den nugældende § 716, stk. 1, om, at statsadvokaterne  

 varetager det offentliges tarv ved påanke af byretternes domme i politisager,  

 udgår som unødvendig, idet der ved retsplejelovens § 962 er fastsat  

 bestemmelser om statsadvokaternes anke af byretsdomme.
 Reglen i stk. 2, 1. pkt., indeholder en gengivelse af bestemmelsen  

 om statsadvokaternes tilsyn med politimyndighederne i den nugældende § 716,  

 stk.1, sidste pkt., dog således at reglen også på dette punkt er bragt i  

 overensstemmelse med forslaget om at afskaffe begrebet politisager og som  

 udgangspunkt tillægge politimesteren tiltalekompetencen i straffesager.  

 Bestemmelsen om, at statsadvokaterne behandler klager over afgørelser truffet  

 af politimestrene vedrørende strafforfølgning, er indsat for i forbindelse  

 med reglerne om rekursbegrænsning at beskrive klageadgangen for afgørelser  

 truffet af anklagemyndigheden.
2. punktum i stk. 2 er en følge af forslaget om indførelse af et  

 to-instansprincip for rekursadgangen inden for anklagemyndigheden.
Afgørelser  

 truffet af politimestrene i forbindelse med behandlingen af straffesager kan  

 påklages til statsadvokaterne, hvis afgørelser må betragtes som endelige.  

 Adgangen for rigsadvokaten og justitsministeren til i medfør af reglerne i  

 lovforslagets §§ 99, stk. 2, og 98, stk. 3, at gribe ind i konkrete sager kan  

 dog medføre, at en afgørelse truffet af en statsadvokat tages op til fornyet  

 behandling af rigsadvokaten eller justitsministeren.
Som anført under  

 bemærkningerne til lovforslagets § 99, stk. 3, må afgørelser, der fremtræder  

 som truffet af f.eks. en politimester, men som reelt er truffet af f.eks.  

 rigsadvokaten, behandles efter reglerne om adgang til påklage af den højere  

 myndigheds afgørelse.
Det samme gælder, hvor en foreskrevet forelæggelse  

 fejlagtigt ikke er sket.
Det forekommer i praksis, at statsadvokaterne  

 tilbagesender en af politimesteren forelagt sag efter gennemsyn, men uden  

 nærmere oplysning om statsadvokatens stilling til sagen.
Statsadvokaten må i  

 disse tilfælde anses for at have tiltrådt politimesterens indstilling  

 vedrørende sagen med den følge, at en eventuel klage over afgørelsen må  

 behandles efter reglerne om klage over afgørelser truffet af statsadvokaterne  

 som 1. instans.
Dette udelukker ikke, at statsadvokaten i første omgang kan  

 tage stilling til klagen.
Fastholdes afgørelsen, skal klageren vejledes om,  

 at afgørelsen kan indbringes for rigsadvokaten.
 Endelig præciseres i 3. pkt. i overensstemmelse med  

 overordnelsesforholdet, at statsadvokaterne - inden for de rammer, der er  

 fastlagt af justitsministeren og rigsadvokaten - kan give politimestrene  

 generelle og konkrete pålæg, herunder om forelæggelsespligt.
Bestemmelsen i den nugældende § 716, stk. 3, om forelæggelse af  

 »tvivlsomme eller særdeles vigtige spørgsmål« for rigsadvokaten er  

 ikke medtaget i lovforslaget, idet forelæggelsesregler fortsat bør fastsættes  

 ved administrative forskrifter svarende til bl.a.
Justitsministeriets  

 cirkulæreskrivelse af 29. juni 1984 om forelæggelse m.v. for statsadvokaterne  

 samt rigsadvokatens meddelelser.
Til § 102 Bestemmelsen er en følge af forslaget om at fastsætte en almindelig frist  

 for adgangen til klage, jf. om baggrunden herfor lovforslagets almindelige  

 bemærkninger pkt. 2.3.
Det foreslås, at fristen for klage over afgørelser fastsættes til 4 uger.  

 Bestemmelsen gælder kun, hvor en afgørelse er truffet, men ikke for klager  

 f.eks. over at der endnu ikke er truffet afgørelse i sagen.
Fristen regnes  

 fra det tidspunkt, hvor klageren har fået meddelelse om afgørelsen.
Ved  

 brevforsendelse må afgørelsen antages at være kommet frem den første  

 postudbringelsesdag efter afsendelsen, medmindre klageren sandsynliggør, at  

 meddelelsen er kommet frem senere.
Klagen skal være kommet frem til  

 myndigheden inden fristens udløb.
Klagefristen er ikke absolut, idet klager, der fremkommer efter udløbet af  

 4 ugers-fristen, skal behandles, hvis klagemyndigheden skønner, at  

 fristoverskridelsen må anses for undskyldelig.
Dette kan f.eks. være  

 tilfældet, hvis afgørelsen vel er meddelt klageren, men denne på grund af  

 bortrejse, sygdom eller lignende har været forhindret i at indgive klagen  

 rettidigt.
Det bemærkes, at en kortere klagefrist end 4 uger kan følge af  

 lovforslagets § 724, stk. 2, om nye regler om påtalen, der svarer til den  

 nugældende § 749, stk. 3, 2. pkt.
Efter bestemmelsen kan forfølgning mod den,  

 der har været sigtet, kun fortsættes efter den overordnede myndigheds  

 bestemmelse, hvis meddelelse herom er forkyndt for den pågældende inden 2  

 måneder fra den dag, da afgørelsen er truffet, medmindre sigtedes forhold har  

 medført, at rettidig forkyndelse ikke har kunnet ske, eller betingelserne for  

 genoptagelse, jf.§ 975, er til stede.
På grund af forslaget om, at afgørelser kun skal kunne påklages til den  

 nærmeste overordnede myndighed (to-instansprincippet), vil det formentlig kun  

 sjældent forekomme, at to måneders-fristen udløber på et tidligere tidspunkt  

 end klagefristen på 4 uger, idet meddelelse om afgørelsen normalt afsendes  

 samtidig til den sigtede og sagens øvrige parter.
I disse tilfælde bør  

 klagevejledningen indeholde udtrykkelig oplysning om den kortere klagefrist.
 Endvidere bemærkes, at en overskridelse af klagefristen ikke berører den  

 overordnede myndigheds adgang til at omgøre den underordnede myndigheds  

 afgørelse i medfør af bestemmelserne i lovforslagets § 98, stk. 3, § 99, stk.  

 2, 2. pkt., og § 101, stk. 2, 3. pkt.
Reglerne i § 98, stk. 4, § 99, stk. 3, og § 101, stk. 2, samt § 102  

 vedrørende klageadgang indeholder ikke bestemmelser, som fastlægger kredsen  

 af klageberettigede.
Dette må afgøres efter de almindelige  

 forvaltningsretlige regler.
Med hensyn til påtaleopgivelse og tiltalefrafald  

 er der fastsat bestemmelser om underretning og klageadgang i § 724, stk. 1.
Til § 103 Stk. 1 svarer til de nugældende bestemmelser i § 102, stk. 1 og 3  

 om antallet af statsadvokater og fordelingen af forretningerne mellem disse,  

 bortset fra, at reglerne om, at justitsministeren bestemmer stedet for  

 statsadvokaternes embedskontor og meddeler midlertidig beskikkelse ved  

 embedsledighed og forfald, er udgået som unødvendige.
 Stk. 2 svarer til den nugældende bestemmelse i § 103, stk. 1,  

 sidste pkt., om justitsministerens kompetence til at beskikke medhjælpere for  

 statsadvokaten.
Bestemmelsen i stk. 3 erstatter den gældende § 102, stk. 4, om  

 bemyndigelse til i en enkelt sag at møde i landsretten for statsadvokaten og  

 tænkes som hidtil anvendt ved antagelse af f.eks. advokater til at udføre  

 tiltalen i landsretten med hensyn til en enkelt sag.
Kompetencen hertil  

 foreslås flyttet fra justitsministeren til rigsadvokaten.
Bemyndigelse efter  

 stk. 3 forudsættes som hidtil meddelt efter forhandling med statsadvokaten.
I  

 den nugældende § 103, stk. 1, er der indsat en bestemmelse, som giver  

 rigsadvokaten adgang til at bemyndige politimestre og politiadvokater til at  

 udføre tiltalen for landsretten i enkelte sager.
Politimestre,  

 politiadvokater og deres juridiske medarbejdere anses for omfattet af  

 udtrykket »andre« i forslagets § 103, stk. 3.
Stk. 4 svarer til den nugældende § 716, stk. 2, for så vidt angår  

 rigsadvokatens adgang til at fravige den af justitsministeren fastsatte  

 fordeling af forretningerne mellem statsadvokaterne i en konkret sag.
Som  

 noget nyt foreslås, at rigsadvokaten kan pålægge en statsadvokat at overtage  

 behandlingen af flere sager.
Der henvises til bemærkningerne til § 104, stk.  

 3. Bestemmelsen om, at rigsadvokaten - efter forslaget statsadvokaten - kan  

 pålægge en politimester at overtage en eller flere af en anden politimesters  

 sager, er af systematiske grunde flyttet til udkastets § 104, stk. 3.
 Til § 104.
Bestemmelsen i § 104, stk. 1, er ny.
Reglen er medtaget for at  

 opnå en udtømmende beskrivelse af de enkelte myndigheder inden for den  

 samlede anklagemyndighed og disses funktioner.
Herunder hører også en  

 beskrivelse af den del af politimestrenes arbejdsopgaver, der vedrører  

 behandling af straffesager.
Bestemmelsen er som lovforslagets § 101, stk. 1,  

 udformet under hensyntagen til, at det i praksis er politimestrene, der fører  

 statsadvokatsager ved byretten.
Såfremt statsadvokaten finder anledning til  

 at føre en sag for byretten, f.eks. på grund af sagens art (eksempelvis  

 straffesager mod ansatte i politiet), kan statsadvokaten i kraft af sin  

 overordnede stilling fortsat træffe bestemmelse om selv eller ved en  

 fuldmægtig at møde i sagen.
I bestemmelsen nævnes endvidere de, der er antaget til bistand for  

 politimestrene ved udførelsen af straffesager for byretterne og Sø- og  

 Handelsretten.
Dette led i bestemmelsen omfatter vicepolitimestre,  

 politiadvokater, politiassessorer og politifuldmægtige, hvis adgang til at  

 virke som offentlige anklagere følger af ansættelsesforholdet.
Som  

 »andre ansatte« anses først og fremmest polititjenestemænd, der af  

 politimestrene udpeges til at virke som anklagere i straffesager ved  

 byretterne.
Hjemmel til at lade polititjenestemænd fungere som anklagere  

 findes i den nugældende § 103, stk. 2, 3. pkt., hvorefter der er adgang til  

 at beskikke »fuldmægtige« hos politimestrene og politiadvokaterne  

 som anklagere ved byretterne og Sø- og Handelsretten, selv om betingelserne i  

 § 104, stk. 3, om eksamen og forudgående virksomhed ikke er opfyldt.
Efter den gældende § 103, stk. 2, 1. pkt., skal anklagere ved byretterne  

 og Sø- og Handelsretten beskikkes af rigsadvokaten.
Dette sker ikke længere i  

 praksis, og bestemmelsen forslås derfor ophævet.
 Adgangen til efter forslagets § 104, stk. 2, at bemyndige personer,  

 der ikke er ansat i anklagemyndigheden eller politiet til at virke som  

 anklagere, svarer til den nugældende regel i § 103, stk. 3, og forudsættes  

 som hidtil anvendt efter forhandling med politimesteren og statsadvokaten.
Reglen i stk. 3 svarer i princippet til den nugældende § 716, stk.  

 2, der giver rigsadvokaten - efter forslaget statsadvokaten - mulighed for at  

 pålægge en politimester at behandle en sag, der ellers ville henhører under  

 en anden politimester.
Det foreslås endvidere, at statsadvokaten skal kunne  

 pålægge en politimester at overtage behandlingen af flere sager.
Dette vil -  

 som hidtil - navnlig kunne komme på tale for så vidt angår bestemte typer af  

 sager.
Baggrunden herfor er bl.a., at der af efterforskningsmæssige grunde  

 kan være behov for, at een politikreds efterforsker kriminelle aktiviteter,  

 der omfatter flere kredse.
I sådanne tilfælde kan det være praktisk, at  

 sagerne afsluttes af den samme politimester.
 Til § 105.
 I retsplejelovens § 104, stk. 1, bestemmes det, at kun uberygtede,  

 vederhæftige mænd kan beskikkes til eller handle som offentlige anklagere.
Efter den gældende bestemmelse i § 104, stk. 2, skal den, der beskikkes  

 som rigsadvokat eller statsadvokat eller bemyndiges til at optræde for  

 Højesteret eller landsretten i en enkelt sag være myndig og opfylde de for  

 dommere i § 42, stk. 3, fastsatte eksamensbetingelser, dvs. have bestået  

 juridisk kandidateksamen.
Endvidere skal den pågældende i reglen have været i  

 virksomhed som fastansat i 3 år i nærmere opregnede stillinger.
Efter § 103,  

 stk. 1, kan disse betingelser dog fraviges ved beskikkelse af en politimester  

 eller politiadvokat til at møde i en enkelt sag for landsretten.
 Kravet om forudgående virksomhed er, jf. formuleringen »i  

 reglen«, alene af vejledende karakter, og der vil selvsagt herudover -  

 som hidtil - ved udnævnelse af rigsadvokat og statsadvokater blive lagt vægt  

 på yderligere kvalifikationer.
I den gældende § 104, stk. 3, opstilles kravene for beskikkelse til  

 medhjælper for en statsadvokat eller anklager ved Sø- og Handelsretten og  

 byretterne samt for bemyndigelse til i en enkelt sag at møde i Sø- og  

 Handelsretten eller byretterne.
Her stilles samme krav med hensyn til eksamen  

 og forudgående virksomhed som for at opnå beskikkelse som advokat, jf.  

 retsplejelovens § 119, dvs. juridisk kandidateksamen og 3 års nærmere  

 beskrevet praktisk juridisk virksomhed.
 I den gældende § 103, stk. 2, 3. pkt., bestemmes det, at der kan meddeles  

 politimesteren og hans fuldmægtig (i København politiadvokaterne og disses  

 fuldmægtige) beskikkelse til at møde for byretterne og Sø- og Handelsretten,  

 selv om betingelserne i § 104, stk. 3, ikke er opfyldt.
Som nævnt ovenfor under bemærkningerne til lovforslagets § 104, stk. 1,  

 foretages der i praksis ikke længere formel beskikkelse af politimestrenes  

 juridiske medarbejder og politianklagere.
Betingelserne for ansættelse som  

 politimester, politiadvokat og politifuldmægtig fremgår af retsplejelovens §  

 113, stk. 1-3, hvorefter det bl.a. kræves, at de pågældende skal have bestået  

 juridisk kandidateksamen.
Betingelserne i § 104, stk. 3, for beskikkelse som  

 medhjælper for en statsadvokat kræves fortsat opfyldt i praksis, ligesom  

 formel beskikkelse finder sted.
 Bestemmelsen i stk. 1 svarer med en sproglig modernisering til  

 bestemmelsen i retsplejelovens § 104, stk. 2.
 I stk. 2 opretholdes de i retsplejelovens § 104, stk. 3, fastsatte  

 betingelser for at blive beskikket som medhjælper for en statsadvokat og  

 modtage bemyndigelse til at virke som anklager ved byretten eller Sø- og  

 Handelsretten i en enkelt sag.
 De i retsplejelovens § 104, stk. 3, fastsatte krav til de faste anklagere  

 ved byretterne og Sø- og Handelsretten kan som beskrevet ovenfor fraviges  

 efter § 103, stk. 2, 3. pkt., og bliver det i praksis altid for nyansatte  

 kandidater med hensyn til forudgående virksomhed.
 Under hensyn hertil samt til, at § 113 stiller krav om juridisk  

 embedseksamen for ansættelse som politifuldmægtig, findes der ikke behov for  

 i dette kapitel at medtage regler om kravene til de faste juridiske anklagere  

 ved byretterne og Sø- og Handelsretten.
 Til politianklagere foreslås som hidtil ingen krav i lovteksten med hensyn  

 til eksamen og forudgående virksomhed.
Bestemmelsen i lovforslagets stk. 3 svarer til den gældende regel i  

 retsplejelovens § 104, stk. 4, 1. pkt.
Bestemmelsen i § 104, stk. 4, 2. pkt.,  

 om, at der ikke ydes forbrugerombudsmanden særskilt vederlag for at virke som  

 anklager i sager vedrørende lov om markedsføring, foreslås ophævet, idet der  

 ikke findes behov for, at reglen opretholdes i retsplejeloven.
Der tilsigtes  

 ikke herved nogen ændring af den gældende retstilstand.
Lovforslaget medtager ikke den gældende § 104, stk. 1, som stiller krav  

 til de offentlige anklagere om uberygtethed og vederhæftighed.
Sådanne krav  

 følger af forholdets natur og er derfor overflødige.
Det samme gør sig  

 gældende for det i § 104, stk. 2, fastsatte krav om myndighed, der heller  

 ikke er medtaget i lovforslaget.
Til § 106 Bestemmelsen erstatter med redaktionelle ændringer den nugældende § 105  

 om advokaters adgang til at virke som anklagere.
Til § 107 Denne bestemmelse ændrer den nugældende § 107, således at den alene  

 vedrører fastsættelse af vederlag til personer, der er bemyndiget til at  

 optræde i en enkelt sag.
Personer, der er antaget som medhjælpere for en statsadvokat, eksempelvis  

 advokater, modtager et fast årligt vederlag af det offentlige, og tillægges  

 således ikke vederlag for udførelsen af den enkelte sag.
Vederlaget betales  

 af det offentlige.
 Til nr. 3.
 Overskriften til kapitel 62 foreslås ændret til »saglig  

 kompetence« for at opnå overensstemmelse med overskriften til lovens  

 kapitel 21 om retternes saglige kompetence i borgerlige sager.
En række af bestemmelserne i kapitel 62 foreslås ændret, fordi kriterierne  

 for domsmænds medvirken, som i vidt omfang beror på, om sagen påtales af  

 politimesteren eller statsadvokaterne, må ændres som en følge af forslaget om  

 en ændret fordeling af påtalekompetencen mellem politimestrene og  

 statsadvokaterne.
Endvidere er flere af bestemmelserne i kapitlet  

 utidssvarende, hvorfor kapitlet foreslås omskrevet, således at der opnås en  

 mere systematisk fremstilling af reglerne om retternes kompetence.
Bestemmelsen i retsplejelovens § 686 er ikke medtaget i lovforslaget.  

 Reglen i 1. pkt. om, at enkeltstående retshandlinger foretages ved byretten  

 eller Sø- og Handelsretten, må anses som overflødig, idet byretternes  

 kompetence følger af deres stilling som 1. instans i strafferetsplejen.
Først  

 når en straffesag er overgået til behandling ved landsretten - som  

 nævningesag eller ankesag - henhører det under landsretten at træffe  

 afgørelse om varetægtsfængsling osv.
Bestemmelserne i § 686, 2. og 3. pkt.,  

 om undersøgelsesdommere, når en sag behandles ved landsret eller Højesteret,  

 har mistet deres betydning i praksis.
Endvidere er reglen i § 689 ikke medtaget i lovforslaget.
Efter denne  

 bestemmelse skal der ved anvendelse af reglen i § 687 om nævningesager ikke  

 tages hensyn til den strafnedsættelse, som kan finde sted ved forsøg og  

 medvirken. § 687 blev ændret ved lov nr. 298 af 6. juni 1984, således at det  

 afgørende for, om straffesager skal behandles ved nævningeting, blev den  

 konkrete straf og ikke som tidligere den påtalte forbrydelses strafferamme. §  

 689 er herefter uden betydning ved afgørelsen af, om en sag skal undergives  

 nævningebehandling.
Til § 686 Af stk. 1 fremgår det, at straffesager som udgangspunkt behandles  

 i 1. instans ved byretterne (eller Sø- og Handelsretten).
 Bestemmelserne i stk. 2 og 3 afløser de gældende bestemmelser i §  

 688, stk. 2 og 3.
Efter retsplejelovens § 688, stk. 2, nr. 1, jf. stk. 3, nr. 1, skal der  

 som hovedregel medvirke domsmænd i alle statsadvokatsager, der ikke kan  

 fremmes som tilståelsessager i medfør af § 925. Der medvirker derimod normalt  

 ikke domsmænd i politisager, selv om tiltalte nægter sig skyldig, medmindre  

 anklagemyndigheden nedlægger påstand om frihedsstraf, jf. § 688, stk. 2.  

 Domsmænd medvirker dog også i bødesager, såfremt sagen skønnes at være af  

 særlig indgribende betydning for tiltalte eller af særlig offentlig  

 interesse.
Særlig indgribende betydning for tiltalte anses ifølge betænkning  

 nr. 994/1983 at foreligge bl.a. i sager, hvor der nedlægges påstand om  

 frakendelse af rettigheder af erhvervsmæssig betydning.
I konsekvens af forslaget om generelt at ophæve sondringen mellem  

 statsadvokatsager og politisager som kriterium for procesmåde, m.v. foreslås  

 bestemmelserne om domsmænds medvirken ved byretterne affattet således, at der  

 normalt ikke medvirker domsmænd i bødesager.
Domsmænd kan dog efter rettens  

 bestemmelse medvirke i bødesager, der skønnes at være af særlig indgribende  

 betydning for tiltalte eller af særlig offentlig interesse.
Denne afgrænsning  

 svarer til den nugældende afgrænsning for domsmænds medvirken i politisager,  

 og det er hensigten med forslaget, at domsmænd skal medvirke ved behandlingen  

 af bødesager i samme omfang som hidtil.
 I de nuværende statsadvokatsager, hvor der i praksis ofte alene rejses  

 spørgsmål om bøde, f.eks. ved overtrædelse af straffelovens § 241 om uagtsomt  

 manddrab og § 266 b om racediskrimination m.v., vil domsmænd således skulle  

 medvirke i sagernes behandling som følge af den indgribende betydning for  

 tiltalte eller - og navnlig - den særlige offentlige interesse.
Også i sager, hvor der ikke er spørgsmål om bøde eller frihedsstraf, må  

 det afgøres efter sagens betydning for tiltalte eller det offentlige, om  

 domsmænd skal medvirke.
Er der spørgsmål om foranstaltninger efter  

 straffelovens §§ 68-70 eller § 73, skal domsmænd således medvirke i det  

 omfang, sagerne ikke er nævningesager, jf. lovforslagets § 687, stk. 2, nr.  

 2, og stk. 3, nr. 2, idet sådanne sager altid må anses at være af særlig  

 indgribende betydning for tiltalte.
 Ligeledes bør domsmænd f.eks. medvirke ved behandlingen af sager om  

 ophævelse af en forening.
 Derimod følger det af retsplejelovens § 684, stk. 2, at sager om afslag på  

 særlig offentlig autorisation eller godkendelse som følge af strafbart  

 forhold ved indbringelse for retten skal behandles uden medvirken af  

 domsmænd.
Er der alene spørgsmål om konfiskation, bør domsmænd medvirke afhængig af  

 om konfiskationskravet er af særlig betydning for den tiltalte eller af  

 særlig offentlig interesse.
Der bør herved tages hensyn bl.a. til genstandens  

 art og værdi.
Der bør imidlertid også lægges vægt på, om den til grund for  

 konfiskationskravet liggende lovovertrædelse skulle behandles under medvirken  

 af domsmænd.
 Bestemmelsen om medvirken af domsmænd som følge af sagens særlig  

 indgribende betydning eller særlig offentlig interesse får herved et  

 væsentligt videre anvendelsesområde end efter de nugældende regler, som alene  

 omfatter politisager, hvor der ikke er spørgsmål om højere straf end bøde.  

 Det tilsigtes herved, at domsmænd medvirker i samme omfang som efter gældende  

 ret.
 Hvis der træffes bestemmelse om, at sagen skal behandles under medvirken  

 af domsmænd, skal den tiltalte have beskikket en forsvarer, jf.  

 retsplejelovens § 731, stk. 1, litra d.
De gældende bestemmelser i § 688, stk. 3, nr. 2 og 3, om domsmænds  

 medvirken i færdselssager og sager om udlændingelovens § 59, stk. 1, nr. 2,  

 er ikke medtaget i § 686, idet særreglerne om medvirken af domsmænd i  

 færdselssager og sager efter udlændingeloven, foreslås overført til  

 henholdsvis færdselsloven og udlændingeloven.
Der henvises til lovforslagets  

 § 3, nr. 1, og § 4 samt bemærkningerne hertil.
I stk. 4 henvises til, at andre love kan indeholde bestemmelser om  

 medvirken af domsmænd.
Dette gælder færdselsloven og udlændingeloven, jf.  

 lovforslagets § 3, nr. 1, og § 4.
Til § 687 Bestemmelsen er identisk med den gældende bestemmelse i § 687, der  

 fastlægger, hvilke sager landsretterne behandler i første instans under  

 medvirken af nævninger.
Til § 688 Bestemmelsen er, bortset fra en ændring af bestemmelsens 2. pkt.,  

 identisk med den gældende regel i § 690 om valg af procesmåde i straffesager,  

 der omfatter flere lovovertrædelser.
Som følge af forslaget om at overføre  

 bestemmelserne om domsmænds medvirken i sager om overtrædelse af  

 færdselslovens § 53 og § 117, stk. 5, og udlændingelovens § 59, stk. 1, nr.  

 2, til de pågældende love, forslås bestemmelsen i 2. pkt. ændret, således at  

 det fremgår, at der ved siden af reglerne i § 686 er bestemmelser om  

 domsmænds medvirken i andre love.
Til § 689 Bestemmelsen afløser den gældende bestemmelse i § 692 om landsretternes  

 behandling af anke- og kæresager og om domsmænds medvirken heri.
 Stk. 1 svarer til den gældende § 692, stk. 1.
 Stk. 2 og 3 fastsætter kriterierne for domsmænds medvirken ved  

 landsretternes behandling af ankesager.
Efter de gældende regler medvirker domsmænd i sager, hvor byrettens  

 afgørelse er truffet under medvirken af domsmænd.
Domsmænd medvirker  

 endvidere i ankebehandlingen af statsadvokatsager, der i byretten er fremmet  

 til dom som tilståelsessager i medfør af § 925. Domsmænd medvirker endelig i  

 ankebehandlingen af politisager, der ikke i første instans er afgjort under  

 medvirken af domsmænd, efter samme kriterier (højere straf end bøde, særlig  

 indgribende betydning for tiltalte eller særlig offentlig interesse) som i  

 den gældende § 688, stk. 2, nr. 2 (lovforslagets § 686, stk. 2). Dette har  

 navnlig betydning i sager, der i første instans er afgjort uden medvirken af  

 domsmænd, fordi sagen er fremmet til dom efter § 935, stk. 1, som  

 tilståelsessag, da disse sager generelt er undtaget fra kravet om medvirken  

 af domsmænd.
 Stk. 2, nr. 1 og 2, svarer til de gældende regler i § 692, stk. 2,  

 nr. 1, og § 692, stk. 3. Om domsmænds medvirken i de i stk. 2, nr. 2, nævnte  

 sager, som skønnes at være af særlig indgribende betydning for tiltalte eller  

 af særlig offentlig interesse, henvises til bemærkningerne ovenfor til § 686,  

 stk. 2. Domsmænds medvirken i disse tilfælde vil dog som hovedregel følge  

 allerede af § 689, stk. 2, nr. 1.
Med hensyn til § 925-sager forslås det, at den gældende bestemmelse i §  

 692, stk. 2, nr. 2, om, at domsmænd altid skal medvirke ved ankebehandlingen,  

 ophæves.
Bestemmelsen vil som følge af forslaget om, at kun sager, hvori der  

 bliver spørgsmål om højere straf end bøde eller hæfte, kan behandles efter §  

 925, miste sin betydning i praksis.
De gældende bestemmelser i § 692, stk. 4, nr. 1 og 2, er ikke medtaget i  

 lovudkastet, idet det foreslås, at disse bestemmelser overføres til  

 færdselsloven og udlændingeloven.
Der henvises til lovforslagets § 3, nr. 1  

 og § 4.
 Endvidere foreslås den gældende regel i § 692, stk. 3, 2. pkt., om kære af  

 landsrettens afgørelser om domsmænds medvirken flyttet til forslagets § 691,  

 stk. 2.
Til § 690 Bestemmelsen afløser den gældende regel i § 693 om Højesterets behandling  

 af anke- og kæresager inden for strafferetsplejen.
 Som det fremgår af retsplejelovens § 967 og § 968, stk. 3, er Højesteret  

 anke- og kæreinstans for afgørelser truffet af Sø- og Handelsretten, og det  

 foreslås, at dette også fremgår af bestemmelsen om Højesterets saglige  

 kompetence, der idag kun nævner afgørelser truffet af landsretterne.
 Bestemmelsen i den gældende § 693 om handlinger foretaget af en  

 landsdommer som undersøgelsesdommer er ligesom den gældende bestemmelse om  

 undersøgelsesdommere i § 686, 2. og 3. pkt., ikke medtaget i lovforslaget,  

 idet bestemmelsen har mistet sin betydning i praksis.
 Til § 691.
 Bestemmelsen i stk. 1 er bortset fra en sproglig modernisering  

 identisk med den gældende regel i § 691, stk. 1.
 Den ændrede placering i forhold til de øvrige regler i kapitel 62 skyldes,  

 at også Højesteret ex officio må prøve om en sag hører under dens kompetence.
 Stk. 2 svarer til de gældende regler i § 692, stk. 2, 2. pkt., og  

 § 691, stk. 2, om kære af afgørelser, der afslår nævningebehandling eller  

 domsmænds medvirken.
 Bestemmelsen er en undtagelse fra den almindelige regel i § 968, stk. 2,  

 om, at kendelser, der afgives under forberedelse af domsforhandlingen, ikke  

 kan kæres, når kendelsen indebærer sagens fremme ved den pågældende ret.
 Bestemmelsen gælder også for afgørelser i medfør af færdselslovens og  

 udlændingelovens regler om domsmænds medvirken, jf. lovforslagets § 3, nr. 1,  

 og § 4.
 Til nr. 4.
Adgangen til efter § 698, stk. 1, nr. 2, at anlægge en straffesag ved  

 tiltaltes hjemting frem for ved gerningsstedets værneting, jf. § 696, er  

 efter den gældende bestemmelse knyttet til, at politimesteren har  

 påtalekompetencen.
Denne bestemmelse foreslås afløst af et  

 afgrænsningskriterium svarende til det i øvrigt foreslåede  

 afgrænsningskriterium for, hvilke sager der skal behandles efter  

 retsplejelovens kapitel 80, og hvilke der kan behandles efter de forenklede  

 procesmåder i kapitel 81. Der henvises til lovforslagets almindelige  

 bemærkninger pkt. 5.2. og nedenfor til nr. 18 og 21.
 Til nr. 5.
Retsplejelovens kapitel 64 foreslås ophævet, idet bestemmelserne i  

 kapitlet i det omfang, de efter Justitsministeriets opfattelse fortsat bør  

 opretholdes, er indsat i forslaget til nyt kapitel 10 i retsplejeloven.
Der  

 henvises til bemærkningerne til nr. 2.
 Til nr. 6.
 Den foreslåede affattelse af kapitel 65 indeholder nye regler om  

 fordelingen af påtalekompetencen mellem statsadvokater og politimestre, jf.  

 bestemmelsen i lovforslagets § 719. Endvidere fremsættes forslag til ændring  

 eller ophævelse af de øvrige bestemmelser i kapitel 65, herunder reglerne om  

 offentlige myndigheders adgang til påtale, betinget offentlig påtale, privat  

 påtale samt påtaleundladelse m.v.
De foreslåede bestemmelser om påtaleopgivelse og tiltalefrafald svarer i  

 det væsentligste til de nugældende betemmelser i retsplejelovens § 723 og §  

 723 a samt til dels § 749. Den ændrede udformning tilsigter en bedre  

 systematik for reglerne samt fastlæggelse af mere klare kompetenceregler også  

 for politimesterens adgang til at opgive påtale og frafalde tiltale.  

 Endvidere har Justitsministeriet i overensstemmelse med Retsplejerådets  

 anbefaling anvendt en mere konsekvent sprogbrug for påtaleundladelser end de  

 gældende regler i retsplejeloven.
Således anvendes begrebet  

påtaleopgivelse for de tilfælde, hvor tiltalerejsning opgives som  

 følge af, at en sigtelse må anses for grundløs, eller sagen af andre grunde,  

 f.eks. manglende beviser, ikke kan gennemføres til domfældelse, og  

tiltalefrafald for de tilfælde, hvor tiltale undlades på trods af, at  

 sagen ville kunne gennemføres til domfældelse.
 Kapitlet er opbygget således, at der gives særskilte bestemmelser om  

 henholdsvis påtaleopgivelse i § 721 og tiltalefrafald i §§ 722 og 723.  

 Dernæst følger en bestemmelse om omgørelse og genoptagelse i § 724.
 Reglerne i §§ 725-727 er en omskrivning af de gældende regler om påtale i  

 straffesager, der er undergivet betinget offentlig påtale og privat påtale,  

 mens lovforslagets § 728 omhandler påtaleopgivelse efter domsforhandlingens  

 begyndelse.
Til § 718 Stk. 1 er bortset fra en sproglig ændring identisk med den  

 gældende regel i § 718.
 Bestemmelsen i den gældende § 719, stk. 1, om, at påtalen tilkommer  

 statsadvokaten, politimesteren, særlige forvaltningsmyndigheder og private,  

 er ikke medtaget i lovforslaget, idet den må anses for overflødig som følge  

 af bestemmelserne i §§ 719 og 720. Særlige forvaltningsmyndigheder nævnes  

 ikke som påtaleberettigede, idet en række særlovsbestemmelser, som tillagde  

 visse ministre og styrelser beføjelse til at træffe afgørelse om  

 tiltalerejsning, blev ophævet i 1965. Endvidere benyttes særmyndighedernes  

 adgang til efter § 724 at påtale særlovsovertrædelser ikke, og  

 Justitsministeriet har således heller ikke medtaget denne bestemmelse i  

 lovforslaget.
Til § 719 Bestemmelsen indebærer en helt ny fordeling af påtalekompetencen mellem  

 politimestrene og statsadvokaterne.
 Om overvejelserne og de generelle kriterier for kompetenceafgrænsningen  

 mellem statsadvokater og politimestre henvises til lovforslagets almindelige  

 bemærkninger pkt. 3 og til betænkning nr. 1194/1990, kapitel 3, afsnit 4.2 og  

 4.3.
Efter Justitsministeriets opfattelse bør statsadvokaten således som  

 udgangspunkt rejse tiltale i sager, der som første instanssager eller  

 ankesager skal behandles ved landsretterne, mens politimesteren bør rejse  

 tiltale i sager, der i første instans skal behandles ved byretterne.
Der kan  

 imidlertid ud fra forskellige hensyn være grund til at fravige dette  

 afgrænsningskriterium.
Man har herved lagt vægt på, om en byretssag vedrører  

 særligt betydende samfundsinteresser, navnlig sager, der berører grundlovens  

 frihedsrettigheder og forholdet til de øverste statsorganer.
Endvidere lægges  

 der bl.a. vægt på, om sagen kan rejse spørgsmål om politimesterens habilitet.  

 Endelig bør strafferammen for den enkelte forseelse fortsat tillægges en vis  

 betydning (et grovhedskriterium).
 På grundlag af disse overvejelser foreslås det i stk. 1, at  

 kompetencen til påtale - i modsætning til gælden de ret - som udgangspunkt  

 tilkommer politimesteren, mens statsadvokaten påtaler de sager, som i  

 overensstemmelse med ovennævnte retningslinier, bør være undergivet dennes  

 påtalekompetence.
 Herefter påtaler statsadvokaten efter stk. 2, nr. 1, sager, der  

 skal behandles ved landsretterne i første instans (nævningesager) eller som  

 ankesager, jf. lovforslagets § 687 og § 689. Denne angivelse af  

 påtalekompetencen har naturlig sammenhæng med, at det er statsadvokaten, der  

 repræsenterer anklagemyndigheden i landsretten.
 Statsadvokaten påtaler endvidere efter stk. 2, nr. 2, en række  

 opregnede overtrædelser af straffeloven, uanset om sagerne skal behandles i  

 byretten, og det er politimesteren, der giver møde i sagen.
Efter stk. 3 foreslås påtalekompetencen herudover reguleret i  

 administrative bestemmelser, således at påtalekompetencen for nærmere  

 opregnede lovovertrædelser eller typetilfælde undtagelsesvis kan henlægges  

 til statsadvokaten.
Dette vil f.eks. være hensigtsmæssigt med hensyn til  

 overtrædelse af straffelovens §§ 119 og 121 begået over for politifolk, hvor  

 der kan rejses spørgsmål om politimesterens inhabilitet ved afgørelsen af  

 tiltalespørgsmål.
I øvrigt kan det i medfør af bestemmelsen pålægges  

 politimesteren at forelægge opregnede lovovertrædelser, som påtales af  

 politimesteren, f.eks. atypiske og sjældent forekommende sager, for  

 statsadvokaten forinden tiltalerejsning eller forinden acquiescens (jf. de  

 gældende forelæggelsesregler i Justitsministeriets cirkulæreskrivelse af 29.  

 juni 1984).
 Ved denne udformning af § 719 tilsigtes indført en fleksibel ordning, som  

 også vil gøre det muligt at henlægge påtalen til statsadvokaten i en  

 overgangsperiode, f.eks. for i forbindelse med ny lovgivning at sikre en  

 ensartet tiltalepraksis.
I særlovgivningen findes der en række bestemmelser, hvorefter sager om  

 overtrædelse af loven behandles som politisager, uanset at strafferammen er  

 højere end bøde eller hæfte.
Da den foreslåede regel i § 719, stk. 1,  

 medfører, at politimesteren påtaler også sådanne sager, kan disse  

 bestemmelser ophæves.
I det omfang, påtalekompetencen ved anden lovgivning er  

 tillagt andre myndigheder inden for anklagemyndigheden end politimesteren, må  

 reglerne herom ophæves, således at det ved bekendtgørelse fastsættes, hvilken  

 myndighed der har påtalekompetencen.
Dette gælder f.eks. for straffelovens §  

 11, jf. lovforslagets § 2, nr. 2, medieansvarslovens § 28 og lægelovens § 18,  

 stk. 2.
 Justitsministerens, rigsadvokatens og statsadvokatens adgang til i medfør  

 af deres overordnede stilling at gribe ind i konkrete sager, jf.  

 lovforslagets nr. 2, §§ 98, stk. 3, 99, stk. 2, og 101, stk. 2, begrænses  

 ikke af bestemmelsen i § 719. Der vil ligeledes i medfør af disse  

 bestemmelser i kapitel 10 fortsat kunne udstedes generelle regler om sagernes  

 behandling, om forelæggelse forinden afgørelse af tiltalespørgsmålet m.v.
Til § 720 Bestemmelsen i stk. 1 erstatter den gældende § 722, stk. 1, nr. 1,  

 hvorefter justitsministerens befaling til påtale kræves, for så vidt angår  

 embedsmænds forbrydelser i embedsforhold og andre forbrydelser, ved hvilke  

 dette er særlig foreskrevet.
Hensigten med at bemyndige justitsministeren til  

 ved bekendtgørelse at fastsætte, at offentlig påtale i visse nærmere angivne  

 sager er betinget af justitsministerens eller rigsadvokatens beslutning, er  

 at opnå en samlet administrativ regulering af disse tilfælde.
Bestemmelsen  

 skal ses i sammenhæng med lovforslagets § 719, stk. 3. Beføjelsen efter §  

 719, stk. 3, og § 720, stk. 1, kan af justitsministeren delegeres til  

 rigsadvokaten, således at administrative bestemmelser udstedes af  

 rigsadvokaten efter forhandling med Justitsministeriet og den øvrige  

 anklagemyndighed.
Det foreslås, at de særlige bestemmelser om påtale i straffelovens § 6,  

 stk. 2, § 8, stk. 2-3, § 11, § 110 f, § 118 a og § 140, ophæves og  

 indarbejdes i en sådan bekendtgørelse.
Der henvises herom til bemærkningerne  

 til lovforslagets § 2.
 Bestemmelserne i stk. 2 og 3 er identiske med de gældende regler i  

 § 722, stk. 1, nr. 3, og stk. 2, bortset fra en sproglig modernisering.
 Bestemmelsen i § 722, stk. 1, nr. 2, er ikke medtaget i lovforslaget, idet  

 lovgivningen ikke længere indeholder regler, som gør offentlig påtale  

 betinget af påtalebegæring fra en offentlig myndighed.
Til § 721 Bestemmelsen samler de regler i § 723 og § 749, der vedrører  

 anklagemyndighedens adgang til at opgive påtale i tilfælde, hvor sigtelse er  

 rejst.
Ifølge stk. 1, nr. 1, kan påtale i en sag helt eller delvis  

 opgives, hvis sigtelsen har vist sig grundløs, hvis det påsigtede forhold  

 ikke er strafbart, eller hvis der er rejst sigtelse mod en person, som  

 åbenbart ikke har forøvet et strafbart forhold.
Bestemmelsen svarer til den  

 gældende § 749, stk. 1, 2. pkt., in fine.
 Stk. 1, nr. 2, omfatter de tilfælde, hvor der vel er tilvejebragt  

 visse beviser for sigtedes skyld, men hvor det anses for usandsynligt, at  

 sagen kan gennemføres til domfældelse, f.eks. på grund af for svage beviser,  

 eller fordi sigtede er beskyttet af eksterritorialitet.
Stk. 1, nr. 3, svarer til den gældende regel i § 723, stk. 3, om  

 opgivelse af påtale af ressourcemæssige årsager, bortset fra, at den ikke  

 omfatter tiltalefrafald.
Bestemmelsen om adgangen til tiltalefrafald i disse  

 tilfælde er indsat i lovforslagets § 722, stk. 1, nr. 5.
Stk. 2 indeholder regler om kompetencen til at opgive påtale i de  

 i stk. 1, nr. 1-3, nævnte tilfælde.
Adgangen til at opgive påtale i de  

 tilfælde, hvor sigtelsen har vist sig grundløs, er som efter gældende ret  

 tillagt politimesteren og omfatter som hidtil både sigtelser i sager, hvor  

 politimesteren har påtalekompetencen, og sager, hvor påtalekompetencen er  

 tillagt statsadvokaten.
I de øvrige tilfælde tilkommer adgangen til at opgive  

 påtale påtalemyndigheden, medmindre justitsministeren træffer anden  

 bestemmelse.
Bestemmelsen svarer til den gældende regel i § 749, stk. 1, 3.  

 pkt.
 Ved Justitsministeriets forslag om omlægning af tiltalekompetencen mellem  

 politimestrene og statsadvokaten, udvides politimestrenes påtalekompetence  

 betydeligt, jf. lovforslagets § 719. Endvidere medfører udformningen af  

 reglen om påtaleopgivelse, at politimesteren vil kunne opgive påtale efter  

 stk. 1, nr. 3, som svarer til den gældende § 723, stk. 3, i alle sager, hvor  

 politimesteren har påtalekompetencen, og ikke kun i de sager, som er nævnt i  

 den gældende § 721, stk. 1, nr. 4.
 På denne baggrund forslås det, at justitsministeren eller rigsadvokaten  

 efter bemyndigelse får adgang til om fornødent at fastsætte bestemmelser, som  

 indebærer en ændret fordeling af kompetencen til at træffe bestemmelse om  

 påtaleopgivelse efter stk. 1, nr. 2 og 3.
 Der kan således fastsættes nærmere retningslinier for adgangen til  

 påtaleopgivelse og om forudgående forelæggelse for den overordnede myndighed  

 som ved Justitsministeriets cirkulæreskrivelse af 29. juni 1984 og 16.  

 november 1987.
Til § 722 Bestemmelsen vedrører anklagemyndighedens adgang til at meddele  

 tiltalefrafald, dvs. anklagemyndighedens afkald på at rejse tiltale i  

 situationer, hvor domfældelse må anses for sandsynlig eller sikker, men hvor  

 domfældelse anses for unødvendig eller uhensigtsmæssig.
Efter gældende ret tilkommer det som udgangspunkt rigsadvokaten at meddele  

 tiltalefrafald i statsadvokatsager, jf. § 723, stk. 2, hvorefter  

 rigsadvokaten under hensyn til særlig formildende omstændigheder kan undlade  

 påtale, hvis det kan ske uden skade for nogen offentlig interesse.
I  

 tvivlstilfælde skal rigsadvokaten forelægge sagen for justitsministeren til  

 afgørelse, jf. § 723, stk. 2, 2. pkt.
Statsadvokaten kan dog meddele  

 tiltalefrafald i statsadvokatsager i de i § 723, stk. 1, nr. 1-5, og stk. 3,  

 nævnte tilfælde.
 Politimesteren kan i de i § 723, stk. 1, nr. 1-5, og stk. 3, nævnte  

 tilfælde meddele tiltalefrafald i de sager, som påtales af politimestrene i  

 medfør af § 721, stk. 1, nr. 4, jf. § 723, stk. 4. Hvis baggrunden for  

 politimesterens ønske om at frafalde tiltale er, at der foreligger særlig  

 formildende omstændigheder, skal sagen forelægges for statsadvokaten, jf. §  

 723, stk. 4, 2. pkt.
I andre sager, der påtales af politimesteren, er hjemlen for  

 tiltalefrafald noget uklar.
Det fremgår af retsplejelovens § 749, stk. 1, 3.  

 pkt., at adgangen til at træffe bestemmelse om at indstille forfølgningen  

 tilkommer politimesteren.
Det er ikke udtrykkeligt angivet i retsplejeloven,  

 i hvilke tilfælde politimesteren kan meddele tiltalefrafald, men det antages  

 i teorien, jf.
Koktvedgaard og Gammeltoft-Hansen, Lærebog i Strafferetspleje,  

 sider 103, at politimesteren må følge de grundprincipper, som gælder for  

 anklagemyndigheden i øvrigt.
Herudover antages politimestrene at have en vis  

 adgang til at frafalde tiltalen i politisager, hvor forseelsen er  

 bagatelagtig.
Sådanne sager afgøres i et vist omfang med en advarsel fra  

 politimesteren.
 I lovforslagets stk. 1 opregnes de tilfælde, hvor tiltalefrafald  

 oftest vil komme på tale.
Bestemmelsen i stk. 1, nr. 1 er ny og foreslås indføjet for at  

 skabe en udtrykkelig hjemmel for den efter praksis gældende adgang til at  

 meddele tiltalefrafald i sager vedrørende bagatelagtige forseelser.
Det  

 kræves, at lovovertrædelsens strafferamme er begrænset til bøde, og  

 herudover, at forholdet er af ringe strafværdighed.
 Omfattet af nr. 1 er således de tilfælde, som generelt betragtes som  

 mindre strafværdige, bl.a. en del af de forhold, som efter fast praksis  

 afgøres af politimesteren med en advarsel, f.eks. mindre butikstyverier.
Herudover omfatter bestemmelsen bødedelikter, som på grund af de objektive  

 eller subjektive omstændigheder, der foreligger i den konkrete sag, må  

 betragtes som mindre strafværdige i forhold til tilsvarende forseelser.
Som  

 eksempel kan nævnes tilfælde, hvor personer, som må anses for omfattet af  

 straffelovens § 16 eller § 69, stk. 1, begår ubetydelige overtrædelser af  

 færdselsloven, der ikke kan »bære« en videre forfølgning.
 Lovforslagets stk. 1, nr. 2-4 og nr. 6, svarer med sproglige  

 ændringer til den gældende regler i § 723, stk. 1, nr. 1-4.
 Bestemmelsen i stk. 1, nr. 5, er identisk med den nugældende  

 bestemmelse i § 723, stk. 3, bortset fra, at adgangen til at opgive  

 påtale i disse tilfælde fremgår af lovforslagets § 721, stk. 1, nr. 3. Det  

 bemærkes, at forslagets stk. 1, nr. 5, også giver mulighed for at  

 frafalde tiltale, hvor dette må anses for at være uden betydning for  

 straffens fastsættelse, således som det sker i praksis for at få en sag om  

 f.eks. 30 indbrud, hvoraf de to nægtes, afgjort efter retsplejelovens § 925  

 om tilståelsessag.
Bestemmelsen i stk. 1, nr. 7, svarer til den gældende regel i §  

 723, stk. 1, nr. 5, dog med den ændring, at der tillige gives rigsadvokaten  

 adgang til at fastsætte generelle bestemmelser som hjemmel for tiltalefrafald  

 i andre tilfælde end de i stk. 1, nr. 1-6, angivne.
Reglen tilsigter at  

 supplere bestemmelsen i stk. 1, nr. 1, idet denne alene giver adgang til  

 tiltalefrafald, såfremt strafferammen ikke er højere end bøde.
Der er  

 imidlertid behov for at politimestrene i visse sager, hvor strafferammen  

 indeholder frihedsstraf, kan frafalde tiltale uden forelæggelse for  

 statsadvokaten.
Dette gælder således f.eks. ved mindre overtrædelser af lov  

 om euforiserende stoffer, som har en strafferamme på bøde, hæfte eller  

 fængsel i indtil 2 år.
 Forslagets stk. 2, hvorefter tiltale kan frafaldes på grund af  

 særlig formildende omstændigheder eller andre særlige forhold, og påtale ikke  

 kan anses for påkrævet af almene hensyn, afløser den gældende § 723, stk. 2,  

 og skal ses i sammenhæng med kompetencebestemmelsen i stk. 3. Det  

 forudsættes, at der kan meddeles tiltalefrafald i samme omfang som hidtil  

 efter § 723, stk. 2. Om praksis henvises til Anklagemyndighedens  

 Årsberetninger.
Stk. 3 vedrører kompetencen til at meddele tiltalefrafald.  

 Kompetencen tilkommer i de i stk. 1, nr. 1-7, nævnte tilfælde  

 påtalemyndigheden, dvs. politimesteren eller statsadvokaten, jf.  

 lovforslagets § 719. Reglen indebærer, at politimesterens adgang til at  

 meddele tiltalefrafald klargøres i forhold til de gældende regler i  

 retsplejeloven.
Den almindelige adgang til at meddele tiltalefrafald, som  

 hidtil har været tillagt rigsadvokaten, jf. § 723, stk. 2, henlægges til den  

 nærmeste overordnede anklagemyndighed.
I praksis vil dette medføre, at  

 statsadvokaterne tillægges kompetencen til at afgøre langt de fleste sager om  

 tiltalefrafald på grund af særlig formildende omstændigheder.
Til § 723 Bestemmelsen afløser den gældende § 723 a om fastsættelse af vilkår for  

 tiltalefrafald.
 Bestemmelsen i stk. 1 svarer i sit indhold til den gældende § 723  

 a, stk. 1 og 2. Det er ikke som nu angivet i lovteksten, at betaling af  

 erstatning kan fastsættes som vilkår for et tiltalefrafald, idet dette  

 fremgår af straffelovens § 57, stk. 1, om fastsættelse af vilkår for en  

 betinget straf.
 Stk. 2 svarer til den gældende § 723 a, stk. 3, 1. pkt.
I stk. 3 indføjes som en ny bestemmelse, at vilkårene fastsættes af  

 den myndighed, der har adgang til at frafalde tiltalen.
Der er herved blot  

 tale om en tydeliggørelse af de gældende regler.
De af anklagemyndigheden  

 fastsatte vilkår skal som hidtil godkendes af retten.
 Stk. 4 svarer til den gældende § 723 a, stk. 4.
Til § 724 Bestemmelsen afløser de gældende regler i § 749, stk. 2 og 3, om  

 underretning ved påtaleundladelse og om omgørelse af beslutninger om  

 påtaleundladelse.
 Bestemmelsen i stk. 1, 1. pkt., fastslår en almindelig pligt til  

 underretning af den sigtede og andre, der må antages at have en rimelig  

 interesse i underretning om en afgørelse om påtaleopgivelse.  

 Underretningspligten gælder i forhold til parter i sagen, dvs. personer som  

 har en væsentlig, direkte, individuel og retlig interesse i en sags udfald.  

 Den forurettede bør underrettes, uanset om denne er part.
I forhold til den gældende § 749, stk. 2, foreskrives der ikke en  

 almindelig pligt til underretning af anmelderen, idet denne i en del tilfælde  

 ikke har nogen rimelig interesse heri.
Det gælder f.eks., hvor anmeldelse om  

 et trafikuheld er indgivet af en tilfældig forbipasserende, som ikke er  

 involveret i uheldet.
I øvrigt må spørgsmålet om underretning afgøres efter  

 de konkrete foreliggende omstændigheder.
Stk. 1, 2. pkt., foreskriver pligt til underretning af sigtede om  

 afgørelser om tiltalefrafald.
I de tilfælde, hvor der fastsættes vilkår for  

 tiltalefrafaldet, kræves det ifølge lovforslagets § 723, at den sigtede i  

 retten afgiver en uforbeholden tilståelse, og at retten godkender vilkårene  

 for tiltalefrafaldet.
Underretning af sigtede sker i disse tilfælde i det  

 retsmøde, som afholdes vedrørende tiltalefrafaldet.
I andre tilfælde skal  

 underretning om tiltalefrafaldet gives ved skriftlig meddelelse til sigtede.
Stk. 1, 3. pkt., indeholder en henvisning til reglerne om klage i  

 kapitel 10, som foreslås udformet, således at der gælder et to-instansprincip  

 og en frist på 4 uger for klage over afgørelser truffet af  

 anklagemyndigheden, jf. lovforslagets nr. 2, § 98, stk. 4, § 99, stk. 3, og §  

 101, stk. 2, og bemærkningerne hertil.
Det følger af forvaltningslovens § 25,  

 stk. 1, at afgørelser, som kan påklages, når de meddeles skriftligt, skal  

 være ledsaget af en vejledning om klageadgang med angivelse af klageinstans  

 og oplysning om fremgangsmåden ved indgivelse af klage, herunder om eventuel  

 tidsfrist.
Dette gælder dog ikke, hvis afgørelsen fuldt ud giver den  

 pågældende part medhold.
Det forudsættes dog, at der som hidtil gives den  

 sigtede meddelelse om den overordnede anklagemyndigheds adgang til at omgøre  

 en beslutning om påtaleopgivelse, jf. den gældende regel i § 749, stk. 3, 1.  

 pkt., og lovforslagets § 724, stk. 2.
 Klage over et meddelt tiltalefrafald indgives ligesom klage over  

 påtaleopgivelse i overensstemmelse med reglerne i retsplejelovens kapitel 10,  

 jf. stk. 1, 4. pkt.
Som det fremgår af 4. pkt., kan tiltalefrafald påklages af sigtede.
Heraf  

 følger, at der ikke er en almindelig adgang for andre til at påklage en  

 afgørelse om tiltalefrafald.
Af samme grund og i overensstemmelse med den  

 fremgangsmåde, der i dag anvendes i praksis, og som ikke har givet anledning  

 til kritik, er der efter 2. pkt. ikke nogen pligt for anklagemyndigheden til  

 at underrette andre end sigtede i forbindelse med tiltalefrafald.
Baggrunden herfor er, at sigtede ved et tiltalefrafald anses for skyldig i  

 det påsigtede forhold.
Denne afgørelsesform kan således i forhold til sagens  

 øvrige parter og andre implicerede sammenlignes med en dom, hvor der ikke  

 består nogen almindelig pligt til underretning om afgørelsen.
Der kan dog fortsat efter en konkret vurdering i den enkelte sag gives  

 underretning f.eks. til en person, der har et erstatningskrav i anledning af  

 lovovertrædelsen, og som må antages at have interesse i snarest at indlede  

 sag herom i den borgerlige retsplejes former.
Ligeledes vil det f.eks. være  

 naturligt at underrette et forsikringsselskab om, at en sag er sluttet med  

 tiltalefrafald, hvis dette er af væsentlig betydning for  

 forsikringsselskabets videre behandling af et spørgsmål om erstatning i  

 anledning af en lovovertrædelse.
 Endvidere skal anklagemyndigheden underrette parter, til hvem sigtede  

 ifølge vilkår i et tiltalefrafald har forpligtet sig til at betale  

 erstatning.
 Parter og andre kan i øvrigt få oplysninger om udfaldet af en straffesag,  

 herunder om et meddelt tiltalefrafald, i overensstemmelse med reglerne i  

 forvaltningsloven om adgangen til at meddele oplysninger om straffesager.
Indgives klage over et tiltalefrafald af en person, der ikke er  

 klageberettiget (dvs. af andre end sigtede), foreligger ingen pligt for den  

 overordnede myndighed til at realitetsbehandle klagen.
Den overordnede  

 myndighed kan dog benytte sin almindelige adgang til at tage en sag op og i  

 den forbindelse give pålæg m.v. vedrørende sagens behandling.  

 Anklagemyndigheden kan således også på grundlag af en klage træffe  

 bestemmelse om omgørelse af et meddelt tiltalefrafald under iagttagelse af  

 bestemmelsen i lovforslagets § 724, stk. 2.
Bestemmelsen i stk. 2 om den overordnede anklagemyndigheds adgang til at  

 omgøre en beslutning om påtaleopgivelse eller tiltalefrafald svarer i sit  

 indhold til den gældende § 749, stk. 3, 2. pkt.
Det er i forslaget  

 præciseret, at bestemmelsen gælder for både tiltalefrafald og  

 påtaleopgivelse, herunder også tiltalefrafald på vilkår, jf. lovforslagets §  

 723. For genoptagelse af tiltalefrafald som følge af vilkårsovertrædelse  

 gælder dog reglen i lovforslagets § 723, stk. 4, som svarer til den gældende  

 § 723 a, stk. 4.
Den i bestemmelsen fastsatte to-månedersfrist gælder i tilfælde, hvor der  

 har været rejst sigtelse.
Det må dog antages, at fristen også gælder, hvor  

 der ikke formelt har været rejst sigtelse, men hvor en person med føje har  

 anset sig som sigtet, f.eks. fordi den pågældende er afhørt »med en  

 sigtets rettigheder«, ligesom fristen, således som det formentlig  

 allerede i dag er gældende ret, må overholdes i tilfælde, hvor det ved en  

 fejl er meddelt en ikke-sigtet person, at omgørelse kun kan ske inden udløbet  

 af 2 måneder.
Omgørelse til gunst for den sigtede må antages at kunne finde sted i  

 videre omfang, dvs. efter udløbet af to-månedersfristen.
Skal der fastsættes  

 mildere vilkår for et betinget tiltalefald skal retten dog medvirke, således  

 at de ændrede vilkår skal forelægges for retten til godkendelse.
Såfremt  

 anklagemyndigheden træffer beslutning om at lade vilkårene for et betinget  

 tiltalefrafald falde bort, kræves rettens medvirken derimod ikke.
Det har hidtil været antaget, at to-månedersfristen for omgørelse af den  

 underordnede anklagemyndigheds afgørelse ikke gjaldt, hvis beslutningen om  

 påtaleundladelse ikke var truffet af den kompetente myndighed.
Ved dommen i  

 Ugeskrift for Retsvæsen 1989, side 116, afviste Højesteret imidlertid en sag,  

 hvorunder der var rejst tiltale for overtrædelse af færdselsloven, efter at  

 det i pressen var meddelt, at politiet gerne ville i kontakt med den  

 pågældende bilist - ikke for at rejse sigtelse i anledning af  

 færdselslovsovertrædelsen - men for at afklare nogle spørgsmål med hensyn til  

 forsikring.
Efterlysningen skete ved den vagthavende politiassistent den  

 29.januar 1987. Tiltale blev rejst ved politimesterens anklageskrift af 23.  

 april 1987. Der blev under sagen nedlagt påstand om betinget frakendelse af  

 førerretten.
Højesteret udtalte, at anklagemyndighedens behandling af sagen  

 havde været egnet til at fremkalde en berettiget forventning hos tiltalte om,  

 at der ikke ville blive rejst tiltale mod ham, og anklagemyndigheden ansås  

 derved at have afskåret sig fra at rejse tiltale for færdselsforseelsen.
 Det kan ikke udledes af dommen, om retten ville være nået til et andet  

 resultat, såfremt tiltalen var rejst mindre end 2 måneder efter  

 efterlysningen i pressen, eventuelt efter beslutning af statsadvokaten.
Til § 725 Bestemmelsen svarer til reglerne i § 719, stk. 2 og 3, om privat påtale  

 og begæring om offentlig påtale.
Bestemmelsen skal ses i sammenhæng med  

 reglerne i straffelovens § 96, som bl.a. fastsætter en 6 måneders frist for  

 adgangen til at anlægge privat straffesag og til at fremsætte begæring om  

 offentlig påtale.
Til § 726 Bestemmelsen svarer til de gældende bestemmelser i § 726, stk. 2 og 3, om  

 private straffesager.
Henvisningen i den gældende § 726, stk. 3, til § 725,  

 stk. 1, hvorefter private straffesager behandles efter reglerne om den  

 borgerlige retspleje er udeladt, idet reglerne om fremgangsmåden efter  

 Justitsministeriets opfattelse ikke hører hjemme i kapitel 65 om påtalen, jf.  

 bemærkningerne nedenfor til nr. 33 og 34. Endvidere er bestemmelsen i stk. 1  

 udeladt som unødvendig.
Til § 727 Bestemmelsen svare i sit indhold til de gældende regler i § 725, stk.  

 2-4. Bestemmelserne er dog omformuleret, således at den kompetence, som efter  

 gældende ret tilkommer statsadvokaten til at træffe bestemmelse om offentlig  

 forfølgning, hvis almene hensyn kræver det, efter forslaget ikke henlægges  

 til en bestemt myndighed inden for anklagemyndigheden.
Kompetencen vil  

 herefter som udgangspunkt tilkomme politimesteren, jf. lovforslagets § 719,  

 stk. 1.
 Den gældende regel i § 725, stk. 1, foreslås placeret i retsplejelovens  

 kapitel 88, jf. bemærkningerne nedenfor til nr. 33 og 34.
Til § 728 Bestemmelsen svarer til den gældende § 728, idet det dog er præciseret,  

 at bestemmelsen omfatter opgivelse af videre påtale.
For så vidt angår  

 bestemmelsen i 2. pkt. om afsigelse af frifindelsesdom, når domsforhandling  

 er begyndt, forudsættes det, at bestemmelsen i retsplejelovens § 35, stk. 5,  

 om, at domme indføres fuldstændigt i dombogen, ikke er til hinder for, at  

 frifindelsesdom - som det forekommer i praksis - efter omstændighederne i  

 stedet kan tilføres retsbogen.
 Til nr. 7.
 Bestemmelsen i § 731, stk. 1, litra e, om obligatorisk  

 forsvarerbeskikkelse efter begæring foreslås formuleret på samme måde som i  

 nr. 4. Ændringen er en konsekvens af forslaget om afgrænsningen mellem sager,  

 der skal behandles efter kapitel 80 og 81.
 Til nr. 8.
 Som følge af forslaget om at samle reglerne om påtaleopgivelse og  

 tiltalefald over for sigtede i lovforslagets §§ 721-724, vedrører den  

 foreslåede nye § 749 alene politimesterens adgang til at afvise en anmeldelse  

 eller slutte efterforskning, hvor ingen har været sigtet.
Stk. 1 er en gengivelse af den nugældende § 749, stk. 1, 1. pkt.,  

 mens stk. 2, 1. pkt., svarer til § 749, stk. 1, 2. pkt.
I stk.  

 3 foreskrives som i den gældende § 749, stk. 2, og som i lovforslagets §  

 724, stk. 1, med hensyn til påtaleopgivelse og tiltalefrafald en pligt til  

 underretning af den, der har rimelig interesse i sagens afgørelse.
I 2  

 pkt. henvises om klageadgangen til reglerne i kapitel 10, som  

 Justitsministeriet foreslår ændret, således at klageadgangen begrænses, og  

 der gælder en tidsfrist for indgivelse af klage, jf. nærmere lovforslagets  

 nr. 2 og bemærkningerne hertil.
 Til nr. 9.
I retsplejelovens § 752, stk. 2, er der fastsat bestemmelser om politiets  

 pligt til at underrette det sociale udvalg om afhøring af sigtede under 18  

 år.
I politisager vedrørende overtrædelse af særlovgivningen afhænger  

 underretningspligten af, om anholdelse, varetægtsfængsling, ransagning og  

 beslaglæggelse kan anvendes i samme omfang som i statsadvokatsager.
Som følge  

 af forslaget om ophævelse af sondringen mellem statsadvokatsager og  

 politisager foreslås bestemmelsen ændret, således at regler om  

 underretningspligt fastsættes administrativt.
Sådanne regler vil som følge af  

 henvisningen i § 754, stk. 1, også omfatte indenretlige afhøringer af sigtede  

 under 18 år.
 Til nr. 10 og 11.
 Bestemmelserne i § 754 e og 791, stk. 2, 3. pkt., indeholder særlige  

 regler om henholdsvis politiets agentvirksomhed og destruktion af materiale  

 tilvejebragt ved indgreb i meddelelseshemmeligheden ved efterforskningen af  

 lovovertrædelser, for hvilke påtale i medfør af straffelovens § 110 f og 118  

 a sker efter justitsministerens påbud, dvs. overtrædelser af straffelovens  

 kapitel 12 og §§ 111-115 og 118.
Som det fremgår af lovforslagets § 2, nr. 3 og 4, foreslås reglerne i  

 straffelovens §§ 110 f og 118 a ændret som følge af forslaget om, at  

 særregler om påtale fastsættes ved administrative regler.
I konsekvens heraf  

 foreslås reglerne i § 754 e og § 791, stk. 2, 3. pkt., ændret, således at det  

 direkte fremgår, i hvilke sager bestemmelserne ikke finder anvendelse.
 Til 12, 19 og 23.
 Anvendelsen af ordene anklager og anklagemyndighed frem for statsadvokat  

 og politimester i retsplejelovens § 801, stk. 1, om beslaglæggelse, § 925 om  

 tilståelsessager og § 931 om bødeforlæg, er en konsekvens af forslaget om, at  

 påtalekompetencen ikke skal være det afgørende kriterium for sagernes  

 behandling.
 Til nr. 13.
 Forslaget om ophævelse af § 822, stk. 2, 2. pkt., der vedrører retslige  

 besigtigelser ved en undersøgelsesret, er en konsekvens af ophævelsen af  

 retsplejelovens § 686, jf. bemærkningerne ovenfor til nr. 3. Bestemmelsen er  

 uden praktisk betydning og er iøvrigt foreslået ophævet af  

 Strafferetsplejeudvalget i betænkning nr. 1159/1989 om ransagning under  

 efterforskning som led i en samlet revision af reglerne i retsplejelovens  

 kapitel 75 a om besigtigelse.
 Til nr. 14-17 og 29.
Ændringen af disse bestemmelser er en følge af forslaget om ophævelse af  

 den gældende § 727 om rettens prøvelse af påtalekompetencen, som ikke er  

 medtaget i lovforslaget.
Baggrunden herfor er, at det findes unødvendigt, at  

 retten prøver, om det er rette myndighed inden for anklagemyndigheden, der  

 har rejst tiltalen, idet dette efter Justitsministeriets opfattelse bør være  

 et internt anliggende for anklagemyndigheden.
Retten skal dog fortsat påse,  

 at det forhold, som ønskes pådømt under en offentlig straffesag, er  

 undergivet offentlig påtale.
For private straffesager, som behandles efter  

 den borgerlige retsplejes regler, gælder reglen i retsplejelovens § 255.
 Til 18 og 21.
Det foreslås, at det afgørende for, hvilke strafprocessuelle regler, der  

 skal finde anvendelse ved tiltale og domsforhandling ved byret og Sø- og  

 Handelsretten, bliver, om der i den konkrete sag bliver tale om højere straf  

 end bøde eller hæfte.
Denne afgrænsning har til følge, at behandlingen af en  

 straffesag er uafhængig af, om tiltale rejses efter straffeloven eller  

 særlovgivningen, og uafhængig af strafferammen.
Strafpåstanden er normalt det  

 afgørende kriterium.
Det tillægges ingen betydning, om politimesteren eller  

 statsadvokaten har påtalekompetencen.
Sager, i hvilke der bliver spørgsmål om fængselsstraf, skal herefter  

 behandles efter reglerne i kapitel 80. Reglerne om forenklede procesmåder  

 efter kapitel 81 kan anvendes i alle sager, hvor der ikke bliver spørgsmål om  

 højere straf end bøde eller hæfte.
De særlige afgørelsesformer i § 931  

 (udenretlig bødeforlæg), § 934 (udeblivelsesdom), § 936 (indenretlig  

 bødevedtagelse) og § 937 (indenretlig advarsel) er dog som hidtil forbeholdt  

 bødesagerne.
 Endvidere nævnes i nr. 18 sager, hvor der bliver spørgsmål om anvendelse  

 af straffelovens §§ 68-70 og § 73.
 Opstår der tillige spørgsmål om andre retsfølger, f.eks. konfiskation  

 eller frakendelse af rettigheder, afgøres det også efter den forventede  

 straf, om sagen skal behandles efter kapitel 80 eller 81. Nedlægges der  

 således f.eks. påstand om konfiskation af et våben under en sag om  

 overtrædelse af våbenloven, som ikke rejser spørgsmål om højere straf end  

 bøde eller hæfte, behandles sagen efter i kapitel 81.
 Er der derimod alene spørgsmål om andre retsfølger end bøde, frihedsstraf  

 eller særforanstaltninger efter straffelovens §§ 68-70 og 73, må det afgøres  

 efter sagens art, om behandlingen skal ske efter reglerne i kapitel 80 eller  

 81.
 En sag, der alene vedrører f.eks. ophævelse af en forening, fortabelse af  

 arveret eller konfiskation, bør som udgangspunkt behandles efter reglerne i  

 kapitel 80. Udspringer kravet om andre retsfølger af en sag, der blev  

 behandlet efter reglerne i kapitel 81, bør sagen derimod behandles efter  

 reglerne i dette kapitel.
 Om den foreslåede sondring mellem kapitel 80 og 81 henvises i øvrigt til  

 lovforslagets almindelige bemærkninger pkt. 5.2. og til betænkning nr.  

 1194/1990, kapitel 4, afsnit 8.10.
 Til 20, 22 og 24.
Bestemmelserne vedrører udformningen af anklageskriftet.
Anklageskriftets  

 indhold fremgår, for så vidt angår nævningesager og statsadvokatsager, af  

 retsplejelovens § 83 (jf. § 926). Bestemmelsen om anklageskriftets indhold i  

 politisager findes i § 930, stk. 1, som finder tilsvarende anvendelse ved  

 politimesterens udformning af bødeforlæg, jf. § 931, stk. 2. I politisager  

 stilles der efter gældende ret i modsætning til i nævningesager og  

 statsadvokatsager ikke udtrykkeligt krav om benyttelse af lovens egen  

 terminologi eller særlig fremhævelse af straffebestemmelsens kendemærker.
I  

 praksis beskrives den strafbare handling i politisager dog sædvanligvis på  

 samme måde som i statsadvokatsager og nævningesager.
Dette gælder også ved  

 udstedelse af bødeforlæg efter retsplejelovens § 931.
 De gældende bestemmelser i § 926 og § 930 om tiltalerejsning foreslås  

 ændret, således at der principielt stilles samme krav til anklageskriftets  

 indhold, uanset om tiltale rejses ved nævningeting, jf. § 831, stk. 1, ved  

 byret eller ved Sø- og Handelsretten, og uanset om sagen skal behandles efter  

 reglerne i kapitel 80 eller 81.
 Den foreslåede bestemmelse i § 930, 2. pkt., svarer til stk. 2 i den  

 gældende bestemmelse, og udgør på samme måde som § 925, stk. 1, 1. pkt., en  

 undtagelse fra hovedreglen om, at tiltale rejses ved et anklageskrift.
 Angivelserne i den gældende § 926, 1. pkt., sidste led, og 2. pkt.,  

 gentages ikke, idet der er tale om kompetencebestemmelser, som vil savne  

 mening efter forslaget om en almindelige ændring i kompetencereglerne, jf.  

 nr. 6.
 Til nr. 25 og nr. 30.
 Der er tale om konsekvensændringer, jf. forslagene i nr. 6, § 724, og nr.  

 8.
 Til nr. 26 og 27.
 Da anklagemyndigheden allerede efter de gældende regler er pligtig at give  

 møde også i politisager, foreslås § 936, stk. 2, ophævet, og kravet om  

 anklagerens samtykke indføjet i stk. 1.
 Til nr. 28.
Ved den ændrede affattelse af bestemmelsen gøres Justisministeriets  

 anketilladelse fornøden for det offentlige ikke alene i de hidtidige  

 politisager, men i alle sager, i hvilke tiltalen vedrører lovbestemmelser,  

 hvorefter der alene kan idømmes bøde eller konfiskation.
Forslaget om  

 ophævelse af sondringen politisager/statsadvokatsager medfører, at tiltaltes  

 adgang til anke begrænses for så vidt angår statsadvokatsager, der afgøres  

 med bøde, idet Justitsministeriets anketilladelse nu kræves i alle sager, i  

 hvilke tiltalte ikke er idømt højere straf end 20 dagbøder eller bøde på  

 3.000 kr. eller konfiskation af genstande af tilsvarende værdi eller andre  

 offentligretlige følger.
 Til nr. 31 og 32.
 Ophævelsen af kapitel 87 om behandlingen af sager, som påtales af en  

 særlig offentlig myndighed, er en følge af forslaget om ophævelse af  

 retsplejelovens § 724, jf. bemærkningerne til lovforslagets § 718, stk. 2.  

 Overskriften til sjette afsnit foreslås ændret som følge heraf og som følge  

 af forslaget under nr. 33 og 34.
 Til nr. 33 og 34.
Den foreslåede nye § 989 erstatter den gældende bestemmelse i § 725, stk.  

 1. Baggrunden for den ændrede placering er, at denne regel om behandlingen af  

 private straffesager efter Justitsministeriets opfattelse bør findes sammen  

 med reglen i § 990 om anke af visse private straffesager og ikke i kapitlet  

 om påtalen.
Overskriften til kapitel 88 foreslås ændret i overensstemmelse  

 hermed.
 Til nr. 35.
 Ændringen er en konsekvens af den ændrede placering af reglerne i § 725,  

 jf. lovforslagets nr. 6, § 727.
 Til nr. 36.
Bestemmelsen i § 991, stk. 1, foreslås ændret, således at henvisningen til  

 politisager og statsadvokatsager, der behandles efter § 925, ændres til en  

 henvisning til de sager, som behandles efter kapitel 80 og 81 uden medvirken  

 af domsmænd.
Afgørende for, om et krav kan fremsættes af den forurettede selv  

 eller skal fremsættes af anklagemyndigheden, bliver herefter, om domsmænd  

 skal medvirke ved sagens behandling.
Denne afgrænsning findes i god  

 overensstemmelse med såvel forslaget om ophævelse af sondringen mellem  

 politisager og statsadvokatsager som med de hensyn, der ligger bag  

 bestemmelsens nuværende udformning, jf. kapitel 4, afsnit 10. Den ændrede  

 affattelse af stk. 2 og 3 er alene udtryk for en sproglig modernisering.
 Til nr. 37.
 Ifølge retsplejelovens § 1018 f, stk. 4, skal domsmænd medvirke ved  

 behandlingen af sager om erstatning i anledning af strafferetlig forfølgning,  

 medmindre erstatningskravet udspringer af en politisag, eller en sag, der er  

 afgjort i retten uden medvirken af nævninge eller domsmænd.
 Som følge af forslaget om ophævelse af sondringen  

 politisager/statsadvokatsager som kriterium for procesmåden, foreslås  

 bestemmelsen ændret, således at domsmænd skal medvirke i alle sager om  

 erstatningskrav efter retsplejelovens kapitel 93 a, medmindre  

 erstatningskravet udspringer af en sag, der vedrører en lovovertrædelse, for  

 hvilken der efter loven ikke kan idømmes højere straf end bøde eller hæfte,  

 eller af en sag, der er afgjort i retten uden medvirken af nævninge eller  

 domsmænd.
 Har sagen ikke været pådømt, f.eks. fordi påtale er opgivet, skal domsmænd  

 således medvirke ved sagens afgørelse, hvis strafferammen vedrørende den  

 pågældende lovovertrædelse omfatter fængselsstraf.
Hvis sagen er pådømt i retten, skal domsmænd som hovedregel medvirke ved  

 den retlige behandling af et erstatningskrav, hvis domsmænd eller nævninge  

 deltog i domsforhandlingen i sagen.
Dette gælder dog ikke, hvis domsmænd har  

 medvirket i en straffesag som følge af en påstand om hæftestraf, hvis  

 strafferammen i sagen er begrænset til bøde eller hæftestraf.
 Domsmænd skal ligeledes ikke medvirke, hvis sagen er afgjort i retten  

 efter §§ 925, 934, 935, 936 eller 937.
Til § 2 Til nr. 1 og 2.
 Straffelovens §§ 6, stk. 2, 8, stk. 2 og 3, § 11, og § 140, 2. pkt.,  

 indeholder bestemmelser om, at afgørelse om påtale af en række  

 lovovertrædelser tilkommer justitsministeren eller rigsadvokaten.
 Som det fremgår af bemærkningerne til § 720, stk. 1, under lovforslagets §  

 1, nr. 6, foreslås det, at justitsministeren bemyndiges til at fastsætte, at  

 offentlig påtale i visse nærmere angivne sager er undergivet  

 justitsministerens eller rigsadvokatens afgørelse, således at der opnås en  

 samlet administrativ regulering af særregler om påtalekompetencen.
 Som konsekvens heraf foreslås bestemmelserne i straffelovens §§ 6, stk. 2,  

 8, stk. 2 og 3, og 140, 2. pkt., ophævet, mens § 11 foreslås formuleret  

 således, at reglen om, at tiltale alene sker på rigsadvokatens påbud, udgår.
 Til nr. 3 og 4.
Bestemmelserne i §§ 110 f og 118 a foreslås ligesom de under nr. 1 og 2  

 nævnte bestemmelser i straffeloven ændret, således at reglerne om, at påtale  

 sker på justitsministerens påbud, udgår af lovteksten og overlades til  

 administrativ regulering.
Bestemmelsen om, at de pågældende lovovertrædelser  

 i alle tilfælde er undergivet offentlig påtale, opretholdes for at sikre  

 offentlig påtale af de lovovertrædelser, som ellers er undergivet privat  

 påtale, jf. f.eks. freds- og ærekrænkelser efter § 110 d.
Til § 3 Til nr. 1.
Bestemmelsen foreslås ændret som følge af forslaget om at ophæve  

 sondringen mellem politisager og statsadvokatsager og lade den konkret  

 forskyldte straf være afgørende for procesmåden.
Samtidig foreslås det, at  

 reglerne i retsplejelovens §§ 688 og 692 om domsmænds medvirken i sager om  

 overtrædelse af færdselslovens § 53 (promille- og spirituskørsel) og  

 færdselslovens § 117, stk. 5, ophæves og i stedet indføjes i færdselslovens §  

 119. Baggrunden herfor er, at det findes hensigtsmæssigt, at alle særregler  

 om procesmåden i færdselssager findes i færdselsloven.
 Endvidere foreslås det, at § 119 fuldt ud beskriver de kriterier, som  

 gælder for sagernes behandling efter kapitel 80 eller 81 samt for domsmænds  

 medvirken, således at der opnås en mere samlet fremstilling heraf.
 Sagerne behandles i øvrigt efter de almindelige regler i retsplejeloven og  

 påtale rejses således af politimesteren, jf. den almindelige regel herom i  

 lovforslagets § 1, nr. 6, § 719.
 § 119, stk. 1, fastsætter regler om behandlingsmåden, mens stk. 2  

 og 3 samt stk. 4, indeholder reglerne for henholdsvis domsmænds medvirken og  

 forsvarerbeskikkelse.
 Stk. 1, 1. og 2. pkt., beskriver de sager, som skal behandles  

 efter reglerne i retsplejelovens kapitel 80. Bestemmelsen i 1. pkt. svarer  

 til lovforslagets § 1, nr. 18, mens 2. pkt. svarer til den gældende regel i §  

 119, stk. 3, 1. pkt. 2. og 3. pkt. omfatter sager, hvor der ikke er  

 spørgsmål om højere straf end bøde eller hæfte samt sager om betinget  

 frakendelse af førerretten, og foreskriver, at disse sager behandles efter  

 retsplejelovens kapitel 81, dog således at der ligesom efter den gældende  

 regel i § 119, stk. 2, 3. pkt. ikke kan afsiges udeblivelsesdom i sager, hvor  

 der er spørgsmål om betinget frakendelse, såfremt den tiltalte udebliver  

 eller nægter at udtale sig.
 Det følger af bestemmelserne i stk. 1, at sager vedrørende overtrædelse af  

 § 117, stk. 4 eller 5, der efter de gældende regler behandles som  

 politisager, efter forslaget skal behandles efter reglerne i retsplejelovens  

 kapitel 80, hvis der er spørgsmål om fængselsstraf.
 I stk. 2 og 3 fastsættes regler for domsmænds medvirken.  

 Bestemmelserne gælder både for domsmænds medvirken i byretten og landsretten,  

 og er i overensstemmelse med de gældende regler, jf. retsplejelovens §§ 688  

 og 692. Reglerne kan læses uafhængigt af retsplejeloven.
Domsmænd skal fortsat ikke medvirke i sager, der vedrører overtrædelse af  

 færdselslovens § 117, stk. 5, om kørsel i frakendelsestiden.
Hvis en  

 overtrædelse af § 117, stk. 5, skal pådømmes sammen med en anden benægtet  

 lovovertrædelse, der ikke i sig selv ville have medført domsmænds medvirken,  

 skal domsmænd kun medvirke, såfremt kombinationen af lovovertrædelserne må  

 antages at medføre en længere frihedsstraf, end hvis forholdene var pådømt  

 hver for sig.
Bestemmelsen i stk. 4 medfører, at offentlig forsvarer som  

 udgangpsunkt skal beskikkes efter reglerne i retsplejeloven.
Ved siden af  

 reglerne i retsplejeloven gælder dog en ret for den tiltalte til at få  

 beskikket offentlig forsvarer i de i 2. pkt. nævnte sager.
Bestemmelsen  

 gælder alene i byretten, idet obligatorisk forsvarerbeskikkelse ved  

 landsrettens ankebehandling følger af bestemmelsen i retsplejelovens § 731,  

 stk. 1, litra f.
 Lovforslagets stk. 4, nr. 1, svarer til den gældende regel i § 119, stk.  

 2, 2. pkt.
 Reglen i stk. 4, nr. 2, er indsat for at regulere adgangen til beskikkelse  

 af offentlig forsvarer, når der rejses tiltale i en sag om ubetinget  

 frakendelse og bødestraf, hvor domsmænd ikke skal medvirke.
Indtil ikrafttræden af lov nr. 298 af 6. juni 1984 om ændring af  

 retsplejeloven (lægdommere i straffesager, rationalisering af  

 sagsbehandlingen ved domstolene m.v.) var offentlig forsvarerbeskikkelse  

 obligatorisk i alle sager, der blev påtalt af statsadvokaten, jf. den  

 dagældende § 731, stk. 1, litra d.
Ved loven blev bestemmelsen imidlertid  

 ændret, således at offentlig forsvarer skal beskikkes i sager, der skal  

 behandles under medvirken af domsmænd.
Denne ændring medfører, at  

 forsvarerbeskikkelse i de sager, som behandles efter reglerne om  

 statsadvokatsager, men hvori domsmænd ikke skal medvirke, ikke er udtrykkelig  

 reguleret i retsplejeloven (eller færdslesloven).
 De nugældende regler fortolkes i praksis således, at offentlig forsvarer  

 beskikkes efter tilsvarende regler, som gælder for sager om betinget  

 frakendelse af førerretten, jf. den gældende § 119, stk. 2, 2. pkt.
 Den foreslåede bestemmelse er således i overensstemmelse med den i dag  

 fulgte praksis.
 Til nr. 2.
 Anvendelse af ordet anklagemyndighed frem for politimesteren er en  

 konsekvens af forslaget om ophævelse af påtalekompetencen som sagligt  

 kriterium for procesbeføjelser.
 Til nr. 3.
 Forslaget er en konsekvens af forslaget under § 1, nr. 20 og 22.
Til § 4 Udlændingelovens § 62 er sålydende:
 »Sager om overtrædelse af denne lov behandles som politisager.  

 Retsmidlerne i retsplejelovens kapitler 72 og 73 kan anvendes i samme omfang  

 som i statsadvokatsager.«.
Som følge af forslaget om at ophæve sondringen mellem statsadvokatsager og  

 politisager bliver bestemmelsen i 1. pkt. overflødig.
Bestemmelsen i 2. pkt.  

 er også udeladt.
Det forudsættes, at den hidtidige praksis vedrørende  

 ransagning i forbindelse med sager om overtrædelse af udlændingeloven kan  

 fortsættes, indtil sondringen mellem statsadvokatsager og politisager opgives  

 i retsplejelovens kapitel 73 om ransagning, som foreslået af  

 Strafferetsplejeudvalget i betænkning nr. 1159/1989.
Den foreslåede nye formulering af § 62 er en konsekvens af forslaget om at  

 ophæve særregler vedrørende domsmænds medvirken i retsplejeloven og placere  

 dem i de respektive særlove.
Bestemmelsen, der fastslår, at domsmænd ikke  

 skal medvirke i sager om overtrædelse af udlændingelovens § 59, stk. 1, nr.  

 2, der vedrører indrejse her i landet i strid med indrejseforbud, er identisk  

 med de gældende regler i § 688, stk. 3, nr. 3, og § 692, stk. 4, nr. 1, der  

 ikke er medtaget i rådets udkast under § 1, nr. 3, § 686 og § 689, og gælder  

 for både byretsbehandling og ankebehandling i landsretten.
Til § 5 Bestemmelsen indeholder ikrafttrædelses- og overgangsregler.
Bilag 1 I dette bilag er (med mindre skrift) indsat den gældende formulering af de bestemmelser, der ændres ved lovforslaget Vedrørende lovforslagets § 1, nr. 2, 3 og 6, hvorved hele kapitler foreslås ændret, er i bilaget alene medtaget den gældende formulering.
For så vidt angår den foreslåede affattelse af disse kapitler henvises til lovforslaget 1. I § 9 a, stk. 3, 2. pkt., ændres  

 »politisager« til: »sager«.
 § 9 a. .......
Stk. 3. I straffesager tiltrædes retten under domsforhandlingen og  

 pådømmelsen af 2 sagkyndige.
Tilkaldelse af sagkyndige er dog ikke nødvendig  

 i sager, som fremmes til dom uden udfærdigelse af anklageskrift i medfør af §  

 925, eller i politisager, som afgøres ved dom i henhold til § 934, stk. 1,  

 eller § 935, stk. 1, eller sluttes i henhold til § 936 eller § 937.
 2. Kapitel 10 affattes således:
(Der henvises til lovforslaget) Kapitel 10 § 99. De offentlige anklagere er rigsadvokaten, statsadvokaterne,  

 politimestrene (i København politidirektøren) samt de personer, der er  

 beskikket til bistand for disse.
§ 100. Rigsadvokaten beskikkes af kongen.
Til midlertidig at  

 fungere som rigsadvokat i tilfælde af embedsledighed eller forfald kan  

 justitsministeren meddele beskikkelse.
 Stk. 2. Rigsadvokaten virker ved højesteret og den særlige  

 klageret og fører tilsynet med de offentlige anklagere efter de nærmere  

 regler i nærværende lov.
 Stk. 3. Rigsadvokaten har embedskontor i København.
 § 101. Til bistand ved udførelsen af rigsadvokatens hverv  

 beskikker kongen en statsadvokat.
 Stk. 2. Justitsministeren kan efter forhandling med rigsadvokaten  

 give også andre bemyndigelse til at optræde i en enkelt sag for højesteret i  

 rigsadvokatens sted.
§ 102. For hver landsretskreds beskikker kongen et ved  

 normeringslov fastsat antal statsadvokater.
Til midlertidig at fungere som  

 statsadvokat i tilfælde af embedsledighed eller forfald kan justitsministeren  

 meddele beskikkelse.
 Stk. 2. Statsadvokaterne virker ved landsretterne, sø- og  

 handelsretten og byretterne efter de derom i denne lov givne regler.
 Stk. 3. Fordelingen af forretningerne mellem statsadvokaterne i  

 hver landsretskreds såvel som stedet for deres embedskontor bestemmes af  

 justitsministeren.
 Stk. 4. Bemyndigelse til i en enkelt sag at optræde for  

 landsretten i stedet for eller sammen med statsadvokaten kan efter  

 forhandling med denne gives af justitsministeren.
§ 103. Rigsadvokaten kan efter indstilling af statsadvokaten i  

 hvert enkelt tilfælde beskikke den politimesteren eller politiadvokat, der  

 har ledet den forudgående undersøgelse, til at udføre tiltalen for  

 landsretten, selv om den pågældende ikke opfylder de i § 104, stk. 2, nævnte  

 betingelser for at optræde for landsretten; den beskikkede har ikke ret til  

 at oppebære særligt vederlag.
Justitsministeren beskikker i øvrigt de  

 fornødne medhjælpere for statsadvokaterne.
Stk. 2. Rigsadvokaten beskikker efter forslag af statsadvokaten  

 anklagere ved sø- og handelsretten og byretterne, een eller efter  

 omstændighederne flere ved hver retskreds, til efter pålæg af statsadvokaten  

 at udføre tiltale for de nævnte retter.
Sådan beskikkelse kan meddeles samme  

 mand for flere retskredse.
Der kan meddeles politimesteren og hans  

 fuldmægtig, i Københavns politiadvokaterne og disses fuldmægtige, sådan  

 beskikkelse, selv om vedkommende ikke opfylder de i § 104, stk. 3, nævnte  

 betingelser for at udføre tiltale for de der nævnte retter; de pågældende er  

 pligtige at modtage sådan beskikkelse, dog uden ret til derfor at oppebære  

 særligt vederlag.
 Stk. 3. Bemyndigelse til i en enkelt sag at udføre tiltale for  

 byretten eller sø- og handelsretten kan efter forhandling med statsadvokaten  

 gives af rigsadvokaten.
 § 104. Kun uberygtede, vederhæftige mænd kan beskikkes til eller  

 handle som offentlige anklagere.
Stk. 2. Den, der beskikkes til rigsadvokat eller statsadvokat,  

 eller som bemyndiges til at optræde for højesteret eller landsretten i en  

 enkelt sag, skal være myndig og opfylde de i § 42, stk. 3, fastsatte  

 eksamensbetingelser.
Endvidere skal vedkommende i reglen have været i  

 virksomhed i mindst 3 år som fast ansat dommer, politimester, offentlig  

 anklager eller medhjælper hos en statsadvokat, som auditør i hæren eller  

 flåden eller som overretssagfører eller landsretssagfører eller som advokat  

 med møderet for landsret.
 Stk. 3. Den, der beskikkes til medhjælper for en statsadvokat  

 eller til anklager ved sø- og handelsretten og byretterne eller bemyndiges  

 til i en enkelt sag at udføre en tiltale for nogen af de nævnte retter, skal  

 fyldestgøre de betingelser med hensyn til eksamen og forudgående virksomhed,  

 som ifølge § 119 kræves for at blive advokat, dog at virksomhed som  

 fuldmægtig hos rigsadvokaten eller en statsadvokat kan medregnes til  

 udbringelse af de i § 119 ommeldte 3 år.
Stk. 4. Forbrugerombudsmanden kan beskikkes til at udføre tiltale  

 for sø- og handelsretten og byretterne i sager vedrørende lov om  

 markedsføring.
Der ydes ikke forbrugerombudsmanden særskilt vederlag derfor.
 § 105. Virksomhed som advokat udelukker ikke fra beskikkelse som  

 medhjælper for en statsadvokat eller som anklager ved sø- og handelsretten og  

 byretten, ej heller fra bemyndigelse til ellers at optræde som anklager i en  

 enkelt sag.
 § 106. De offentlige anklagere er justitsministeren underordnede  

 og står med hensyn til deres hvervs udførelse under dennes tilsyn.
 § 107. Anklagere ved sø- og handelsretten og byretterne samt de  

 mænd, der bemyndiges til at optræde som anklagere i en enkelt sag, erholder  

 vederlag af det offentlige for den enkelte sag, jf. dog §§ 103, stk. 1 og 2,  

 og 104, stk. 4. Retten fastsætter i dommen, eller hvis sagen afsluttes uden  

 dom ved kendelse, vederlaget efter arbejdets betydning og omfang.
 3. Kapitel 62 affattes således:
 (Der henvises til lovforslaget).
Kapitel 62 Retternes virkekreds § 686. Enkeltstående retshandlinger foretages af byretten,  

 henholdsvis sø- og handelsretten, som undersøgelsesret.
Dog kan det i sager,  

 som henhører under landsret eller er indankede for landsret eller for  

 højesteret, undtagelsesvis af landsrettens eller højesterets præsident  

 overdrages til et medlem af landsretten at handle som undersøgelsesdommer.  

 Denne kan fordre enkelte retshandlinger foretagne af undersøgelsesdommeren i  

 retskredsen.
 § 687. Ved landsretterne behandles i første instans de sager, i  

 hvilke nævninger medvirker.
 Stk. 2. Nævninger medvirker i:
1) sager, hvori der bliver spørgsmål om straf af fængsel i 4 år eller  

 derover, for så vidt dette ikke er en følge af, at der bliver spørgsmål om  

 fastsættelse af en fælles straf efter reglerne i straffelovens §§ 40, stk. 1,  

 og 61, 2) sager, hvori der er spørgsmål om dom til anbringelse i institution i  

 medfør af straffelovens § 68 eller om dom til forvaring, jf. straffelovens §  

 70, og 3) sager vedrørende politiske lovovertrædelser.
 Stk. 3. Nævninger medvirker ikke i:
1) sager vedrørende overtrædelse af straffelovens §§ 172, 173, 286 eller  

 289 og 2) de i stk. 2, nr. 1 og 2, nævnte sager, som fremmes efter § 925 eller §  

 925 a.
 § 688. Ved byretterne, henholdsvis sø- og handelsretten, behandles  

 i første instans de sager, som ikke henhører under landsretterne.
 Stk. 2. Domsmænd medvirker i:
1) sager, som påtales af statsadvokaten, og 2) politisager, såfremt der bliver spørgsmål om højere straf end bøde,  

 eller såfremt sagen i øvrigt skønnes at være af særlig indgribende betydning  

 for tiltalte eller af særlig offentlig interesse.
 Stk. 3. Domsmænd medvirker ikke i:
 1) sager, som fremmes efter § 925, § 934, § 935, stk. 1, § 936 eller §  

 937.
2) sager vedrørende overtrædelse af færdselslovens § 53, medmindre der er  

 spørgsmål både om højere straf end bøde og om anvendelse af færdselseslovens  

 § 117, stk. 2, nr. 3, 3) sager vedrørende overtrædelse af færdselslovens § 117, stk. 5, og  

 udlændingelovens § 59, stk. 1, nr. 2.
4) sager, som behandles ved sø- og handelsretten i København eller ved  

 søret, og 5) de i straffelovens § 60, stk. 1, nr. 3, omhandlede sager vedrørende  

 betinget dømte.
 § 689. Ved anvendelse af reglen i § 687 kommer den  

 strafnedsættelse, som ved forsøg og medvirken kan finde sted, ikke i  

 betragtning.
§ 690. Straffesager, der omfatter flere lovovertrædelser,  

 behandles ved landsret under medvirken af nævninger, hvis sådan behandling  

 efter reglerne i § 687 kræves med hensyn til en af overtrædelserne.
Andre  

 straffesager, omfattende flere lovovertrædelser, behandles som domsmandssager  

 ved byret, hvis sådan behandling efter reglerne i § 688 kræves med hensyn til  

 en af overtrædelserne.
§ 691. Retten prøver uden begæring derom, om en sag hører under  

 dens virkekreds, og om domsmænd skal medvirke ved påkendelse.
Er  

 domsforhandling ved landsret begyndt, skal det dog ikke være nødvendigt at  

 afvise sagen, fordi det findes, at den burde have været anlagt ved byret.
Er  

 domsforhandling under medvirken af domsmænd begyndt, kan disses medvirken  

 efter rettens bestemmelse vedblive, selv om det findes, at sagen burde have  

 været foretaget uden domsmænd.
 Stk. 2. Retsafgørelser, hvorved en begæring om sagens påkendelse  

 ved landsret eller under medvirken af domsmænd eller sagkyndige afslås, kan  

 påkæres.
 § 692. Ved landsretterne behandles endvidere afgørelser i  

 anledning af anke eller kære af byretternes domme, kendelser og beslutninger.
 Stk. 2. Domsmænd medvirker i:
1) sager, i hvilke byrettens afgørelse er truffet under medvirken af  

 domsmænd, og 2) sager, som er fremmet til dom efter § 925.
Stk. 3. Domsmænd medvirker endvidere i politisager, såfremt der  

 for landsretten bliver spørgsmål om højere straf end bøde, eller såfremt  

 sagen i øvrigt skønnes at være af særlig indgribende betydning for tiltalte  

 eller af særlig offentlig interesse.
Beslutninger, hvorved en begæring om  

 medvirken af domsmænd afslås, kan kæres.
 Stk. 4. Domsmænd medvirker ikke i:
 1) sager vedrørende overtrædelse af færdselslovens § 117, stk. 5, og  

 udlændingelovens § 59, stk. 1, nr. 2.
2) sager vedrørende overtrædelse af færdselslovens § 53, hvori der alene  

 er spørgsmål om bødestraf, eller som ikke omfatter bedømmelsen af beviserne  

 for tiltaltes skyld, 3) sager, der i 1. instans er behandlet ved søret, og 4) de i straffelovens § 60, stk. 1, nr. 3, omhandlede sager vedrørende  

 betinget dømte.
 § 693. Under højesteret hører alle afgørelser i anledning af  

 påanke af eller kæremål mod landsrettens domme, kendelser og beslutninger,  

 derunder indbefattet handlinger af det medlem af landsretten, hvem det måtte  

 være overdraget af handle som undersøgelsesdommer.
 4. § 698, stk. 1, nr. 2, affattes således:
»2) lovovertrædelser, for hvilke der ikke bliver spørgsmål om højere  

 straf end bøde eller hæfte.« § 698. Ved den ret, i hvis kreds sigtede bor eller, hvis han ikke  

 har bolig i riget, ved forfølgningens begyndelse opholder sig, eller, hvis  

 han ikke findes i riget, ved den ret, i hvis kreds han sidst havde bolig  

 eller opholdt sig, kan forfølges:
1) de under de danske domstoles påkendelse hørende forbrydelser, som begås  

 uden for kongerigets grænser, 2) de forseelser, som det tilkommer politimesteren at påtale (§ 721), uden  

 hensyn til, om de påtales af ham eller andre, 3) andre forbrydelser, når der mangler sådanne oplysninger, som betinger  

 anvendelse af § 696.
 5. Retsplejelovens kapitel 64, »Den offentlige  

 anklagemyndighed«, (§§ 710-717), ophæves.
Kapitel 64 Den offentlige anklagemyndighed § 710. De offentlige anklagere virker for forfølgning af  

 forbrydelser i forbindelse med politiet efter de i denne lov givne regler.
§ 711. Det påhviler de offentlige anklagere som embedspligt at  

 fremme enhver sag med den hurtighed, som tilfældets beskaffenhed tillader, og  

 derved ikke blot have for øje, at strafskyldige personer drages til ansvar,  

 men også, at forfølgning af personer, som ikke er strafskyldige, ikke finder  

 sted.
De er pligtige at efterkomme de af retten i medfør af nærværende lov  

 givne pålæg.
§ 712. Ved anordning kan der gives sådanne almindelige forskrifter  

 for udførelsen af de offentlige anklageres forretninger, som ved siden af  

 loven findes fornødne.
Justitsministeren kan i overensstemmelse med de hidtil  

 gældende regler med hensyn til enkelte sager pålægge vedkommende anklager at  

 begynde eller fortsætte, undlade eller standse forfølgning, at gøre  

 retsmidler gældende o.s.fr.
 § 713. Står en offentlig anklager i et forhold, som ville udelukke  

 en dommer fra at handle i sagen, skal han gøre meddelelse herom til sin  

 nærmeste foresatte, for at denne kan træffe sådan foranstaltning, som i den  

 anledning måtte findes fornøden.
 § 714. Rigsadvokaten varetager udførelsen af straffesager for  

 højesteret; han kan fremdeles efter pålæg af justitsministeren eller af egen  

 drift ganske eller til dels overtage det til de ved landsretterne beskikkede  

 statsadvokaters forretningskreds hørende hverv i en hvilken som helst  

 straffesag.
 Stk. 2. Rigsadvokaten er de andre offentlige anklagere overordnet  

 og fører tilsyn med deres hvervs udførelse, hvorved reglerne i § 712 finder  

 tilsvarende anvendelse.
 § 715. Den til rigsadvokatens bistand beskikkede statsadvokat er  

 beføjet til efter pålæg af rigsadvokaten eller, i tilfælde af dennes  

 forhindring, uden pålæg at foretage enhver embedshandling, som hører under  

 rigsadvokatens virkekreds.
§ 716. De for landsretskredsene beskikkede statsadvokater virker  

 for forfølgning af alle forbrydelser, der ikke er henvist til påtale af  

 private eller af politimyndighederne (§ 721), hvad enten pådømmelsen i første  

 instans sker ved landsret, ved sø- og handelsretten eller ved en byret i  

 landsretskredsen; endvidere varetager de det offentliges tarv i henseende til  

 påanke af byretternes domme i politisager.
Statsadvokaterne fører tilsyn med  

 politimyndighedernes udøvelse af påtalemyndigheden i politisager.
 Stk. 2. Rigsadvokaten kan pålægge en statsadvokat eller en  

 politimester at overtage i det hele eller for en del det offentlige  

 anklagerhverv i en sag, som hører under en anden statsadvokats, henholdsvis  

 politimesters, forretningskreds.
 Stk. 3. Det påhviler statsadvokaterne at gøre indberetning til  

 rigsadvokaten, når tvivlsomme eller særdeles vigtige spørgsmål opstår i de  

 sager, som de behandler.
 Stk. 4. Statsadvokaternes medhjælpere er beføjede til efter pålæg  

 af statsadvokaten eller, i tilfælde af dennes forhindring, uden pålæg at  

 foretage enhver embedshandling, som hører under statsadvokatens virkekreds.  

 Det samme gælder politimestrene og politiadvokaterne for så vidt angår sager,  

 hvori de er beskikkede som anklagere ved landsret.
 § 717. De ved sø- og handelsretten og byretterne ansatte anklagere  

 har efter pålæg af statsadvokaten at udføre sager for disse retter.
 6. Kapitel 65 affattes således: (Der henvises til  

 lovforslaget).
Kapitel 65 Påtalen § 718. Retterne træder i de efter reglerne i denne lovs 4. bog  

 behandlede sager kun i virksomhed ifølge begæring af nogen, hvem ret til  

 påtale tilkommer.
 § 719. Påtalen tilkommer efter de nedenstående regler  

 statsadvokaten, politimesteren, særlige forvaltningsmyndigheder og private.
Stk. 2. Beføjelsen til privat påtale og fremsættelse af begæring  

 om offentlig påtale tilkommer den forurettede.
Er denne umyndig, finder  

 reglerne i § 257 anvendelse.
Når den forurettede er død, eller når en mod en  

 afdød rettet handling er strafbar, tilkommer retten til privat påtale eller  

 til at begære offenlig påtale den afdødes ægtefælle, forældre, børn eller  

 søskende.
Stk. 3. Den, der efter stk. 2 er beføjet til at påtale eller  

 begære påtale, kan give afkald på sin beføjelse.
Dette gælder, selv om sag er  

 anlagt, eller begæring er fremsat.
§ 720. I alle sager, hvis forfølgning ikke er henvist til  

 politimesteren eller private (§§ 721 og 725), tilkommer det statsadvokaten at  

 påtale for den dømmende ret.
Forfølgning ved undersøgelsesret rejses i  

 sådanne sager af politimesteren, medmindre statsadvokaten undtagelsesvis  

 overtager forfølgningen.
 § 721. Politimesteren tilkommer det at rejse tiltale for byretten,  

 henholdsvis sø- og handelsretten, i de nedenævnte sager, for så vidt disse er  

 genstand for offentlig påtale (politisager):
 1) Sager angående lovovertrædelser, for hvilke loven ikke, bortset fra  

 gentagelsestilfælde, hjemler anden straf and bøde eller hæfte, dog med  

 undtagelse af de i straffelovens §§ 103, stk. 2, 131, stk. 2, 148, 155, 1.  

 pkt., 156, 157, 160, 235, 267, stk. 1, 274, 296, stk. 2, og 304 nævnte  

 lovovertrædelser.
 2) Sager angående overtrædelse af straffelovens §§ 124, stk. 2, 126, stk.  

 1, 138, 161-163, 172, stk. 2, jf. § 171, 174, 197-199, 203, 229, stk. 4, 232,  

 sidste led, 233, 265, 266, 276-284, jf. § 287, 291, stk. 1 og 3, 293 og 298,  

 nr. 3 og 4.
 3) Sager angående lovovertrædelse, som omhandles i:
 a) § 10 i lov af 30. november 1857 om Københavns vandforsyning, jf. lov  

 nr. 14 af 28. januar 1876 angående tilvejebringelse af vedtægter for  

 benyttelse af vand fra kommunale vandværker og § 3 i lov nr. 60 af 24. april  

 1896 ombeskyttelse for vandforsyningsanlæg.
 b) § 6 i lov nr. 54 af 15. februar 1895 om forholdsregler til beskyttelse  

 af undersøiske telegraf- og telefonledninger.
 c) § 18 i lov nr. 156 af 14. april 1920 om smitsomme sygdomme hos  

 husdyrene.
 4) Sager angående overtrædelse af straffelovens §§ 172, stk. 1, jf. 171, §  

 232, første led, § 244, §§ 276-280 og 284, jf. §§ 285-286, og § 288, stk. 1.
 Stk. 2. De i stk. 1, nr. 4, nævnte sager behandles efter samme  

 regler som sager, der påtales af statsadvokaten.
 Stk. 3. Skal en politisag forfølges under eet med en sag, som  

 hører under statsadvokatens virkekreds, iværksættes påtalen af statsadvokaten  

 overensstemmende med reglerne i § 720; også ellers kan statsadvokaten  

 undtagelsesvis overtage forfølgningen af en politisag.
 § 722. Statsadvokaten og politimesteren påtaler i embeds medfør.  

 Dog udkræves:
1) justitsministerens befaling til påtale af embedsmænds forbrydelser i  

 embedsforhold samt af andre forbrydelser, ved hvilke dette særlig er  

 foreskrevet; 2) opfordring af vedkommende særlige myndighed, når det ifølge  

 lovgivningen afhænger af dennes bestemmelse, som påtale skal finde sted; 3) begæring af en dertil berettiget privat, når den offentlige påtale ved  

 lovgivningen er betinget heraf.
Er privat påtale i henhold til § 726 begyndt,  

 kan offentlig påtale ikke begæres.
Begæring om offentlig påtale, der  

 udelukker nogen medskyldig fra forfølgningen, tages ikke til følge, medmindre  

 påtalemyndigheden billiger udelukkelsen.
Angår begæringen kun nogle af de  

 skyldige uden at udelukke mulige medskyldige, kan påtalemyndigheden udstrække  

 forfølgningen til disse, medmindre den berettigede modsætter sig det.
Der  

 skal gives ham lejlighed til at udtale sig herom.
Stk. 2. At befalingen, opfordringen eller den private begæring i  

 de forannævnte tilfælde mangler, udelukker ikke, at uopsættelige skridt  

 foretages, når gerningen må antages at være vedkommende ubekendt, og  

 omstændighederne gør det rimeligt, at påtale vil blive begæret.
Tilbagekaldes  

 befalingen eller opfordringen, inden der er afsagt dom eller afgivet  

 erklæring af nævningerne, standses forfølgningen.
Når den privates begæring  

 tilbagekaldes, gælder det samme, medmindre påtalemyndigheden skønner, at  

 almene hensyn kræver, at forfølgningen fortsættes.
 § 723. Uden for de tilfælde, hvor statsadvokaten skønner, at  

 undersøgelsen ikke kan ventes at føre til, at en person findes skyldig til  

 straf, kan han i sager, der hører under hans virkekreds, kun undlade påtale  

 eller frafalde en påbegyndt forfølgning:
1) i tilfælde, hvor det i medfør af § 723 a, stk. 2, fastsættes som  

 vilkår, at der fastsættes hjælpeforanstaltninger efter § 33 i lov om social  

 bistand; 2) i tilfælde, hvor sigtede var under 18 år på gerningstidspunktet og der  

 fastsættes vilkår efter § 723 a, stk. 2; 3) i tilfælde, hvor lovgivningen indeholder særlig hjemmel for, at  

 offentlig påtale under visse betingelser kan bortfalde, uden at  

 justitsministerens samtykke dertil kræves; 4) i tilfælde, hvor straffelovens § 10 b eller § 89 er anvendelig, når det  

 skønnes, at ingen eller kun en ubetydelig straf ville blive idømt, og at en  

 domfældelse ikke i gentagelsestilfælde ville få betydning med hensyn til  

 anvendeligheden af en strengere strafbestemmelse; 5) i andre tilfælde kun inden for de grænser, som er dragne ved lov eller  

 drages ved bestemmelse truffen af justitsministeren.
Stk. 2. Finder statsadvokaten i andre tilfælde, at påtale under  

 hensyn til særlig formildende omstændigheder kan undlades uden skade for  

 nogen offentlige interesse, skal han forelægge sagen for rigsadvokaten.
Nærer  

 denne tvivl, indstiller han spørgsmålet til justitsministerens afgørelse.
 Stk. 3. Statsadvokaten kan endvidere helt eller delvis opgive  

 eller frafalde tiltale, såfremt sagens gennemførelse vil medføre  

 vanskeligheder, omkostninger eller behandlingstider, som ikke står i rimeligt  

 forhold til sagens betydning og den straf, som i givet fald kan forventes  

 idømt.
Stk. 4. Bestemmelserne i stk. 1-3 finder tilsvarende anvendelse på  

 politimesterens adgang til at opgive eller frafalde påtale i de i § 721, stk.  

 1, nr. 4, nævnte sager.
Den i stk. 2 nævnte forelæggelse sker i disse  

 tilfælde for statsadvokaten.
§ 723 a.
Som vilkår i et tiltalefrafald kan fastsættes, 1) at sigtede i retten vedtager at betale en bøde, 2) at han betaler erstatning for tab, der er forvoldt ved  

 lovovertrædelsen, 3) at han i retten indgår på konfiskation.
 Stk. 2. Endvidere kan der i tiltalefrafald fastsætte samme vilkår  

 som i betingede domme.
Stk. 3. Vilkår kan kun fastsættes, såfremt sigtede i retten har  

 afgivet en uforbeholden tilståelse, hvis rigtighed bestyrkes ved de i øvrigt  

 foreliggende omstændigheder.
Vilkårene skal godkendes af retten.
 Stk. 4. Såfremt et vilkår overtrædes, kan sagen genoptages.
 § 724. Er en handling, hvis påtale i henhold til § 721 påhviler  

 politimesteren, overtrædelse af en lov, hvis efterlevelse det påhviler en  

 særlig offentlig myndighed at våge over, kan den påtales af den vedkommende  

 særlige myndighed efter de nærmere regler i § 989, medmindre forening med en  

 straffesag, som påtales af statsadvokat eller politimester, skal finde sted.
 § 725. Strafbare handlinger, der ved lovgivningen er henvist til  

 privat forfølgning, bliver ordentligvis at påtale af den private, hvem  

 påtaleret tilkommer, overensstemmende med reglerne om den borgerlige  

 retspleje, jf. dog § 990.
Stk. 2. Når en handling, der udgør en lovovertrædelse af  

 ovennævnte art, tillige indeholder en lovovertrædelse, som er offentlig  

 påtale undergivet, kan vedkommende påtalemyndighed efter begæring af den  

 private påtaleberettigede forfølge begge lovovertrædelser under eet.
Den  

 private påtaleberettigede kan i sådanne tilfælde på ethvert trin standse den  

 efter hans begæring begyndte forfølgning.
Stk. 3. Selv om en lovovertrædelse i øvrigt er undergivet privat  

 forfølgning, kan offentlig forfølgning finde sted, hvis almene hensyn kræver  

 det.
Dette gælder dog ikke, hvis der er afsagt dom i en privat straffesag om  

 overtrædelsen.
Afgørelse om offentlig forfølgning træffes af statsadvokaten,  

 selv om sagen i øvrigt skal behandles som politisag.
Reglerne i dette stykke  

 gælder ikke for sager, hvor retten til privat påtale alene følger af § 726,  

 stk. 2.
Stk. 4. Når statsadvokaten i henhold til foregående stykke har  

 indledet forfølgning, standser vedkommende privates ret til selv at påtale,  

 hvorhos reglen i § 345 i fornødent fald finder tilsvarende anvendelse.
Når  

 han straks afgiver erklæring herom, har han dog adgang til at slutte sig til  

 påtalemyndighedens forfølgning.
Dog kan han ikke i noget tilfælde gøre krav  

 på udsættelse af sagen, og det påhviler ikke tiltalte eller dennes forsvarer  

 at afgive foreskrevne meddelelser til ham.
Frafalder statsadvokaten den  

 begyndte offentlige forfølgning, er det den private tilladt, at påtale eller  

 fortsætte sin påtale.
 § 726. De lovbestemmelser, som særlig hjemler private beføjelse  

 til at påtale lovovertrædelser, der også kan forfølges af det offentlige,  

 bliver stående ved magt.
 Stk. 2. Endvidere skal lovovertrædelser, hvis offentlige  

 forfølgning er betinget af en privats begæring, også hvor det ikke er særlig  

 hjemlet, kunne påtales af den vedkommende private, dersom handlingen ikke kan  

 medføre højere straf end hæfte.
 Stk. 3. Ved forfølgningen i ovennævnte tilfælde finder reglerne i  

 § 725, stk. 1 og 4, tilsvarende anvendelse.
 § 727. Retten prøver i embeds medfør, om den, der forfølger efter  

 foranstående regler, er berettiget til påtale.
§ 728. Forfølgning kan frafaldes, så længe ikke dom er afsagt  

 eller henholdsvis nævningernes erklæringer afgivet.
Frafaldes påtale, efter  

 at domsforhandling er begyndt, afsiger retten frifindelsesdom.
Når ellers en  

 begyndt forfølgning frafaldes, udsteder retten på forlangende et skriftligt  

 vidnebyrd herom.
 7. § 731, stk. 1, litra e, affattes således:
»e) når tiltale er rejst i sager, i hvilke der bliver spørgsmål om  

 højere straf end bøde eller hæfte,» § 731. Offentlig forsvarer bliver, for så vidt sigtede ikke selv  

 har valgt en forsvarer, eller den valgte forsvarer udebliver, at beskikke.
 .....
 e) når tiltale er rejst i politisager, i hvilke der skønnes at blive  

 spørgsmål om anvendelse af højere straf end bøde og hæfte.
 8. § 749 affattes således:
 » § 749. Politiet afviser en indgivet anmeldelse, hvis der  

 ikke findes grundlag for at indlede efterforskning.
Stk. 2. Er der ikke grundlag for at fortsætte en påbegyndt  

 efterforskning, kan beslutningen om at indstille efterforskningen træffes af  

 politiet, såfremt der ikke har været rejst sigtelse.
Er sigtelse rejst,  

 finder bestemmelserne i § 721 og § 722 anvendelse.
Stk. 3. Afvises anmeldelsen eller indstilles efterforskningen,  

 underrettes de, der må antages at have rimelig interesse heri.
Afgørelsen kan  

 påklages til den overordnede anklagemyndighed efter reglerne i kapitel  

 10.« § 749. Politiet afviser en indgivet anmeldelse, hvis der ikke  

 findes grundlag for at indlede efterforskning.
Er der ikke grundlag for at  

 fortsætte en påbegyndt efterforskning, kan beslutningen om at indstille  

 efterforskningen ligeledes træffes af politiet, når der ikke har været rejst  

 sigtelse, eller sigtelsen har vist sig grundløs.
I andre tilfælde træffes  

 bestemmelsen om at indstille forfølgningen af den myndighed, som påtaleretten  

 tilkommer, medmindre justitsministeren træffer anden bestemmelse.
Afgørelsens  

 dato skal fremgå af sagens akter.
 Stk. 2. Afvises anmeldelsen eller opgives forfølgningen,  

 underrettes anmelderen og andre, der må antages at have rimelig interesse  

 deri, om afgørelsen og om adgangen til at indbringe den for den overordnede  

 anklagemyndighed.
Stk. 3. Har nogen været sigtet, underrettes tillige den sigtede om  

 afgørelsen og om adgangen til at indbringe den for den overordnede  

 anklagemyndighed.
Forfølgning mod den, der har været sigtet, kan kun  

 fortsættes efter den overordnede myndigheds bestemmelse, hvis meddelelse  

 herom er forkyndt for ham inden 2 måneder fra den dag, da bestemmelsen om  

 efterforskningens afslutning er truffet, medmindre sigtedes forhold har  

 medført, at rettidig forkyndelse ikke har kunnet ske, eller betingelserne for  

 genoptagelse, jf. § 975, er til stede.
 9. § 752, stk. 2, affattes således:
» Stk. 2. Justitsministeren fastsætter regler om, i hvilke  

 tilfælde kommunalbestyrelsen skal underrettes om og have adgang til at  

 overvære afhøringen af sigtede under 18 år.« § 752. ....
 Stk. 2. Er sigtede under 18 år, og angår sagen en overtrædelse af  

 borgerlig straffelov eller af andre love, hvori de retsmidler, der er nævnt i  

 kapitel 69, 70, 73 og 75 b, kan anvendes i samme omfang som i  

 statsadvokatsager, skal det sociale udvalg så vidt muligt underrettes om  

 sagen og have adgang til at overvære afhøringen.
 10. § 754 e affattes således:
»§ 754 e.
Reglerne i §§ 754 e - 754 d finder ikke anvendelse  

 ved efterforskning af overtrædelser af straffelovens kapitel 12, §§ 111-115  

 og 118.« § 754 e.
Reglerne i §§ 754 a - 754 d finder ikke anvendelse ved  

 efterforskning af lovovertrædelser, for hvilke påtale i medfør af  

 straffelovens §§ 110 f og 118 a sker efter justitsministerens påbud.
 11. § 791, stk. 2, 3. pkt., affattes således:
»Bestemmelserne i 2. pkt. finder ikke anvendelse på materiale, der er  

 tilvejebragt som led i efterforskning af overtrædelser af straffelovens  

 kapitel 12, §§ 111-115 og 118.« § 791. .....
 Stk. 2. Er materialet fortsat af efterforskningsmæssig betydning,  

 kan tilintetgørelse undlades eller udsættes i et nærmere fastsat tidsrum.  

 Politiet indbringer spørgsmålet herom for retten, der, inden der træffes  

 afgørelse, skal give den beskikkede advokat lejlighed til at udtale sig.  

 Bestemmelserne i 2. pkt. finder ikke anvendelse på materiale, der er  

 tilvejebragt som led i efterforskning af lovovertrædelser, for hvilke påtale  

 i medfør af straffelovens §§ 110 f og 118 a sker efter justitsministerens  

 påbud.
 Stk. 3. .....
 Stk. 4. .....
 12. I § 801, stk. 1, 1. pkt., ændres  

 »statsadvokatens« til: »anklagemyndighedens«.
§ 801. Når tiltale er rejst, men sigtede har unddraget sig sagens  

 videre forfølgning, kan retten på statsadvokatens begæring, og efter at  

 forsvareren er hørt, ved kendelse bestemme, at der skal lægges beslag på den  

 formue, som sigtede måtte besidde eller erhverve i riget.
Kendelsen forkyndes  

 overensstemmende med reglerne i § 159.
 Stk. 2. .....
 13. § 822, stk. 2, 2. pkt., ophæves.
 § 822. .....
Stk. 2. Retten kan foretage besigtigelse af personer, genstande og  

 lokaliteter, når sådant findes nødvendigt eller hensigtsmæssigt for sagens  

 oplysning.
Ville det medføre uforholdsmæssige udgifter eller ulemper, at  

 besigtigelse foretages af den ret, ved hvilken sagen er tingfæstet, eller  

 skal besigtigelsen foretages før domsforhandlingen i en sag, som er  

 tingfæstet ved landsretten, foretages den af vedkommende undesøgelsesret (§§  

 686 og 694).
 Stk. 3. .....
 Stk. 4. .....
 Stk. 5. .....
 14. § 842, stk. 1, nr. 2, affattes således:
»2) at sagen er undergivet offentlig påtale, eller« § 842. Retten kan på et hvilket som helst tidspunkt, forinden  

 sagen foretages, af egen drift eller efter begæring ved kendelse beslutte  

 dens afvisning når den, efter at der er givet statsadvokaten lejlighed til at  

 udtale sig, samt hvis der er spørgsmål om en afhjælpelig mangel, til at  

 foretage det i så henseende fornødne, finder:
1) at nogen omstændighed er til stede, som må medføre, at sagen under  

 domsforhandlingen afvises, eller 2) at statsadvokaten mangler påtaleret, eller 3) at et forhold som det i anklageskriftet beskrevne ikke er strafbart,  

 eller at staf er udelukket ved forældelse eller anden lignende grund.
 Stk. 2. .....
 15. I § 869, stk. 1, ændres »om statsadvokaten har  

 påtaleret« til: »om sagen er undergivet offentlig påtale«.
 § 869. Opstår der spørgsål, om nogen fejl foreligger, der hindrer  

 sagens fremme, eller om statsadvokaten har påtaleret, kan forhandlingen  

 begrænses til dette punkt, indtil spørgsmålet har fundet sin afgørelse.
 Stk. 2. .....
 Stk. 3. .....
 Stk. 4. .....
 16. § 885, stk. 3, affattes således:
» Stk. 3. Det tilkommer ikke nævningene at afgøre, om det  

 forhold, som tiltalen angår, er undergivet offentlige påtale.« § 885. .....
 Stk. 2. .....
 Stk. 3. Om statsadvokaten er påtaleberettiget, er ikke genstand  

 for nævningernes afgørelse.
 17. § 908, stk. 2, affattes således:
» Stk. 2. Frifindelse skal ske, når forholdet ikke er  

 undergivet offentlig påtale, når forfølgningen opgives, når forholdet er  

 forældet, samt når tiltalte ikke findes skyldig.« § 908. .....
 Stk. 2. Frifindelse finder sted, når statsadvokaten ikke er  

 påtaleberettiget, når forfølgning frafaldes, når strafskylden er forældet,  

 samt når tiltalte ikke findes skyldig.
 Stk. 3. .....
 Stk. 4. .....
 19. I § 925, stk. 1, 1. pkt., ændres  

 »politimesteren« til: »anklageren«.
§ 925. Har sigtede i retten, jf. § 694, stk. 3, afgivet en  

 uforbeholden tilståelse, hvis rigtighed bestyrkes ved de i øvrigt  

 foreliggende oplysninger, kan sagen, når sigtede og, hvis han er under 18 år,  

 hans værge samtykker heri, og politimesteren, efter at der er givet ham  

 lejlighed til at gøre sig bekendt med det under sagen fremkomme, erklærer sig  

 enig deri, uden udfærdigelse af anklageskrift straks fremmes til dom.  

 Forinden dom afsiges, skal det til retsbogen betydes tiltalte, hvad der er  

 tiltalens genstand, og lejlighed gives ham til at fremføre, hvad han måtte  

 have at anføre til sit forsvar.
Findes yderligere oplysninger at burde  

 fremskaffes, sker dette overensstemmende med reglerne i kap. 67 og 68, og  

 lejlighed gives tiltalte til at ytre sig over det således fremkomne.
 Stk. 2. .....
 Stk. 3. .....
 Stk. 4. .....
 Stk. 5. .....
 Stk. 6. .....
 20. § 926 affattes således:
»§ 926. I andre tilfælde end de i § 925 nævnte rejses tiltale  

 ved et anklageskrift, der skal indeholde angivelser som nævnt i § 831, stk.  

 1.« § 926. Uden for de tilfælde, hvor den i § 925 hjemlede  

 fremgangsmåde benyttes, rejses tiltale ved et af statsadvokaten udfærdiget og  

 underskrevet anklageskrift, der skal indeholde de i § 831, stk. 1, omhandlede  

 angivelser og, hvis sagens udførelse for retten er overdraget en af de ved  

 retten ansatte klagere, en påtegning herom.
Den, hvem sagens udførelse  

 således er overdraget af statsadvokaten, træder under domsforhandlingen og  

 dennes forberedelse i det hele i statsadvokatens sted.
 22. § 930 affattes således:
»§ 930. Tiltale rejses som angivet i § 926. Når sigtede er  

 til stede i retten, kan tiltale dog med rettens tilladelse rejses mundtligt  

 til retsbogen, og sagen derefter straks fremmes til domsforhandling.« § 930. Tiltale rejses i politisager i almindelighed ved et af  

 politimesteren udfærdiget anklageskrift, hvori sigtedes navn, og hvad der  

 ellers udkræves til hans nøjagtige betegnelse, anføres, og den formentlige  

 forseelse betegnes med sådan angivelse af tid, sted og andre nærmere  

 omstændigheder, som måtte udkræves til forholdets tilstrækkelige og tydelige  

 betegnelse, og med anførelse af de bestemmelser i lov, anordning eller  

 vedtægt, som antages at være overtrådt, og i henhold til hvilke straf antages  

 ifalden, Stk. 2. Når sigtede er til stede i retten, og politimesteren eller  

 nogen på hans vegne der giver møde, kan tiltale med dommerens tilladelse  

 rejses mundtlig til retsbogen og sagen derefter straks foretages til  

 domsforhandling.
 23. I § 931, stk. 1, ændres »politimesteren« til:  

 »anklagemyndigheden«.
24. I § 931, stk. 2, ændres »§ 930, stk. 1,» til:  

 »§ 931, stk. 1, nr. 2 og 3,» 25. I § 931, stk. 3 og 5, ændres § 749, stk. 3,» til:  

 »§ 724, stk. 2,».
 § 931. Såfremt lovovertrædelsen ikke skønnes at ville medføre  

 højere straf end en bøde, kan politimesteren, i stedet for at indlevere  

 anklageskrift til retten, tilkendegive sigtede, at sagen kan afgøres uden  

 retslig forfølgning, såfremt han erkender sig skyldig i overtrædelsen og  

 erklærer sig rede til inden for en nærmere angiven frist, der efter begæring  

 kan forlænges, at betale en i tilkendegivelsen angivet bøde.
 Stk. 2. Med hensyn til den i stk. 1 omhandlede tilkendegivelse  

 finder bestemmelsen i § 930, stk. 1, om indholdet af anklageskrift  

 tilsvarende anvendelse.
 Stk. 3. Betales bøden i retten tid, eller bliver den efter  

 stedfunden vedtagelse inddrevet eller afsonet, bortfalder videre forfølgning,  

 jf. dog § 749, stk. 3, og afgørelsen har gentagelsesvirkning som en dom.
Stk. 4. Justitsministeren kan fastsætte regler, hvorefter den i  

 stk. 1 nævnte tilkendegivelse ved nærmere angivne overtrædelser af  

 færdselsloven kan gives af en polititjenestemand i umiddelbar forbindelse med  

 lovovertrædelsen, såfremt den kan afgøres efter faste bødesatser med en bøde  

 på ikke over 1.000 kr.
Reglerne i stk. 2 og 3 finder tilsvarende anvendelse.  

 Lovovertrædelsen kan dog i tilkendegivelsen betegnes kortfattet.
 Stk. 5. Justitsmininisteren fastsætter regler, hvorefter der kan  

 ske konfiskation efter tilsvarende regler som anført i stk. 1-2, § 749, stk.  

 3, finder tilsvarende anvendelse.
 26. I § 936, stk. 1, 1. pkt., indsættes efter  

 »betvivle tiltaltes skyld,»: »med anklagerens samtykke«.
 27. § 936, stk. 2, ophæves.
§ 936. Angår sagen en lovovertrædelse, for hvilken der i loven er  

 hjemlet straf af bøde eller konfiskation, kan dommeren, når han ikke finder  

 grund til at betvivle tiltaltes skyld, give tiltalte adgang til at se sagen  

 afgjort ved, at han vedtager at erlægge bestemt bøde eller at underkaste sig  

 konfiskation; lovens fastsættelse af bødens størrelse er herved ikke  

 bindende.
Vedtager tiltalte den tilbudte afgørelse, tilføres det fornødne  

 herom retsbogen.
Sådan afgørelse har i henseende til fuldbyrdelse og  

 gentagelsesvirkning samme virkning som en dom.
 Stk. 2. Er politimesteren eller nogen på hans vegne mødt, kan  

 sådan afgørelse dog ikke træffes uden den mødendes samtykke.
 28. § 962, stk. 2, 1. pkt., affattes således:
»Domme kan kun ankes af det offentlige, når andre offentligretlige  

 følger end bøde eller konfiskation kan idømmes efter de lovbestemmelser,  

 tiltalen lyder på.« § 962. .....
Stk. 2. I politisager kan domme kun ankes af det offentlige, når  

 andre offentligretlige følger (jf.§ 684) end bøde eller konfiskation kan  

 idømmes efter de lovbestemmelser, tiltalen lyder på.
Tiltalte kan kun anke,  

 såfremt tiltalte har givet møde i sagen og mere end 20 dagbøder eller en bøde  

 på over 3.000 kr., eller konfiskation af genstande af tilsvarende værdi eller  

 andre offentligretlige følger er idømt.
Afgørelser i henhold til §§ 936 og  

 937 kan ikke indbringes for højere ret.
 Stk. 3. .....
 Stk. 4. .....
 Stk. 5. .....
 29. I § 965 c, stk. 2, ændres »statsadvokaten mangler  

 påtaleret« til: »sagen ikke er undergivet offentlig påtale«.
 § 965 c. .....
 Stk. 2. Hvor en frifindende dom er påanket af statsadvokaten, kan  

 afvisning fra landsretten ske overensstemmende med § 842, når det findes, at  

 statsadvokaten mangler påtaleret, eller at det påtalte forhold ikke er  

 strafbart, eller at strafansvar er bortfaldet ved forældelse.
 Stk. 3. .....
 Stk. 4. .....
 30. I § 975 ændres »§ 749, stk. 3, »til: »§  

 724, stk. 2,».
 § 975. Når retsforfølgning frafaldes, efter at tiltale er rejst,  

 uden at der afsiges dom i sagen, kan ud over det i § 749, stk. 3, nævnte  

 tilfælde tiltale kun rejses når nye beviser af vægt senere kommer for dagen,  

 eller de i § 976 angivne betingelser er til stede.
 32. Kapitel 87 ophæves.
Kapitel 87 Behandling af sager, som påtales af en særlig offentlig myndighed § 989. Forinden en særlig offentlig myndighed rejser påtale i  

 henhold til § 724, skal den ved henvendelse til politimesteren forevisse sig  

 om, at denne ikke agter at forfølge sagen.
Når påtale herefter rejses af en  

 særlig myndighed, bliver bestemmelserne i kap. 81 (med undtagelse af § 931)  

 og 82-83 og 85 at anvende.
 Stk. 2. Anke fra påtalens side besluttes og iværksættes af  

 statsadvokaten, dog kun efter begæring af den særlige myndighed.
 Stk. 3. Har politimesteren indledet, men senere frafaldet  

 forfølgning, og er sagen som følge heraf blevet hævet, kan den særlige  

 myndighed rejse ny forfølgning; dog må anklageskrift i så fald indgives inden  

 14 dage, efter at sagen er hævet.
 34. Før § 990 indsættes i kapitel 88:
»§ 989. Straffesager, der påtales af private, behandles efter  

 reglerne om den borgerlige retspleje, jf. dog § 990.« Se nr. 32 om ophævelse af § 989.
 35. I § 990, stk. 1, ændres »§ 725« til »§  

 727«.
§ 990. Når nogen ved en byrets dom i en sag, hvorunder en privat  

 sagsøger i den borgerlige retsplejes former har påtalt en forbrydelse, som er  

 undergivet privat påtale, er dømt til hæfte eller fængsel, kan han rejse anke  

 overensstemmende med de regler, som gælder i offentlige sager.
Statsadvokaten  

 har da overensstemmende med reglerne i kap. 83, jf. kap. 82, at indbringe  

 sagen for landsretten, hvor ankesagen forberedes og behandles efter de for  

 offentlige sager gældende regler.
Statsadvokaten lader meddelelse om  

 ankesagen forkynde for den private sagsøger, der har adgang til at slutte sig  

 til forfølgningen for landsretten overensstemmende med bestemmelserne i §  

 725. Finder statsadvokaten, at en offentlig interesse kræver, at en byrets  

 dom i en privat forfulgt straffesag (jf. 1. pkt.) gøres til genstand for  

 påanke, kan han af egen drift iværksætte sådan, og foranstående regler finder  

 da tilsvarende anvendelse.
 36. § 991, stk. 1-3, affattes således:
»§ 991. I sager, som behandles efter kapitel 80 og 81 uden  

 medvirken af domsmænd, kan der tilkendes den forurettede erstatning hos  

 tiltalte for den ved forbrydelsen forvoldte skade, når den pågældende har  

 fremsat begæring herom for retten.
Der skal gives den forurettede lejlighed  

 til at fremsætte erstatningskrav, for så vidt sagen efter sin beskaffenhed  

 giver anledning hertil.
 Stk. 2. I andre offentlige straffesager påhviler det  

 anklagemyndigheden efter den forurettedes begæring at forfølge borgerlige  

 krav, såfremt dette kan ske uden væsentlig ulempe.
 Stk. 3. Særlige beviser vedrørende borgerlige krav i en  

 nævningesag skal angives i bevisfortegnelsen, jf. § 834 og § 836«.
 § 991. I politisager samt i sager, der pådømmes ved  

 undersøgelsesretten (§ 925), kan erstatning hos tiltalte tilkendes den  

 forurettede for den ved forbrydelsen forvoldte skade, når han herom har  

 fremsat begæring for retten, hvortil der, for så vidt sagens beskaffenhed  

 dertil giver anledning, bør gives ham lejlighed.
 Stk. 2. Under andre offentlige straffesager har vedkommende  

 påtalemyndighed, når dette kan ske uden væsentlig ulempe, efter begæring af  

 den forurettede at forfølge de for denne ved forbrydelsen begrundede  

 borgerlige krav på tiltalte.
 Stk. 3. For så vidt særlige beviser måtte blive at føre under  

 domsforhandlingen i en nævningesag til støtte for et borgerligt krav, bør  

 påtalemyndigheden angive disse i sin bevisfortegnelse eller i et tillæg af  

 denne (jf. §§ 834 og 836).
 Stk. 4. .....
 Stk. 5. .....
 37. § 1018 f, stk. 4, affattes således:
» Stk. 4. Sagen behandles under medvirken af domsmænd,  

 medmindre erstatningskravet er fremsat som følge af en sag vedrørende en  

 lovovertrædelse, der efter loven ikke kan medføre højere straf end bøde eller  

 hæfte, eller af en sag, der er afgjort i retten uden medvirken af nævninge  

 eller domsmænd.« § 1018 f. .....
 Stk. 2. .....
 Stk. 3. .....
 Stk. 4. Sagen behandles under medvirken af domsmænd, medmindre  

 erstatningskravet udspringer af en politisag eller en sag, der er afgjort i  

 retten uden medvirken af nævninger eller domsmænd.
Ad § 2 (straffeloven) 1. § 6, stk. 2, § 8,stk. 2 og 3, og § 140, 2.  

 pkt., ophæves.
 § 6. .....
 Stk. 2. Justitsministeren bestemmer, i hvilket omfang handlinger,  

 som på dansk område foretages om bord i fremmed fartøj af og imod nogen, der  

 hører til eller som rejsende følger med dette, skal påtales.
 § 8. .....
 Stk. 2. I det under nr. 3 nævnte tilfælde afgør rigsadvokaten, om  

 påtale skal finde sted.
 Stk. 3. I de under stk. 1, nr. 4-6, nævnte tilfælde afgør  

 justitsministeren om påtale skal finde sted.
§ 140. Den, der offentlig driver spot med eller forhåner noget her  

 i landet lovligt bestående religionssamfunds troslærdomme eller gudsdyrkelse,  

 straffes med hæfte eller under formildende omstændigheder med bøde.
Påtale  

 finder kun sted efter rigsadvokatens påbud.
 2. § 11 affattes således:
»§ 11. Er en person, der har dansk indfødsret eller er bosat  

 i den danske stat, i fremmed stat straffet for en handling, der efter dansk  

 ret kan medføre frakendelse eller fortabelse af kald eller erhverv eller  

 anden rettighed, kan frakendelse heraf ske efter offentlig påtale her i  

 landet.« § 11. Er en person, der har dansk indfødsret eller er bosat i den  

 danske stat, i fremmed stat straffet for en handling, der efter dansk ret  

 ville kunne medføre frakendelse eller fortabelse af kald eller erhverv eller  

 anden rettighed, kan frakendelse heraf ske under en offentlig efter  

 rigsadvokatens påbud anlagt sag.
 3. § 110 f affattes således:
»§ 110 f.
De i dette kapitel omhandlede forbrydelser er i  

 alle tilfælde undergivet offentlig påtale.« § 110 f.
De i dette kapitel omhandlede forbrydelser er i alle  

 tilfælde genstand for offentlig påtale, der sker efter justitsministerens  

 påbud.
 4. § 118 a affatte således:
»§ 118 a.
De i §§ 111-115 og 118 omhandlede forbrydelser er  

 i alle tilfælde undergivet offentlig påtale.« § 118 a.
De i §§ 111-115 og 118 omandlede forbrydelser er i alle  

 tilfælde genstand for offentlig påtale, der sker efter justitsministerens  

 påbud.
Ad § 3 (færdselsloven) 1. § 119 affattes således:
»§ 119. Sager, hvor der bliver spørgsmål om højere straf end  

 bøde eller hæfte eller om anvendelse af straffelovens §§ 68, 69 og 70 eller  

 73, behandles efter reglerne i retsplejelovens kapitel 80. Endvidere  

 behandles sager, hvor der bliver spørgsmål om ubetinget frakendelse af  

 førerretten, efter reglerne i retsplejelovens kapitel 80, medmindre sagen kan  

 afgøres med vedtagelse efter § 119 a.
Andre sager behandles efter reglerne i  

 retsplejelovens kapitel 81 eller § 119 a.
Såfremt sagen behandles efter  

 reglerne om betinget frakendelse af førerretten, finder retsplejelovens §  

 934, stk. 1, ikke anvendelse.
Stk. 2. Domsmænd medvirker, jf. dog stk. 3, i sager, 1) hvor der bliver spørgsmål om højere straf end bøde, 2) hvor der bliver spørgsmål om ubetinget frakendelse af førerretten, og 3) i sager, som i øvrigt skønnes at være af særlig indgribende betydning  

 for tiltalte eller af særlig offentlig interesse.
Stk. 3. Domsmænd medvirker ikke i sager, der 1) fremmes efter retsplejelovens § 925 eller § 935, stk. 1, 2) vedrører overtrædelse af § 117, stk. 5, eller 3) vedrører overtrædelse af § 53, medmindre der er spørgsmål både om  

 højere straf end bøde og om anvendelse af færdselslovens § 117, stk. 2, nr.  

 3, eller medmindre anke til landsretten omfatter bedømmelsen af beviserne for  

 tiltaltes skyld.
Stk. 4. Offentlig forsvarer beskikkes efter reglerne i  

 retsplejelovens §§ 731 og 732. Såfremt tiltalte fremsætter begæring herom,  

 beskikkes i byretten tillige offentlig forsvarer 1) i sager, hvor der blive spørgsmål om betinget frakendelse af  

 førerretten og 2) i sager om overtrædelse af § 53, hvor der ikke bliver spørgsmål om  

 højere staf end bøde.
Tiltalte skal vejledes om adgangen til forsvarerbeskikkelse.« § 119. Sagerne behandles som politisager, jf. dog stk. 3.
Stk. 2. Angår sagen et forhold, hvor der opstår spørgsmål om  

 betinget frakendelse af førerretten, kan de retsmidler, der er nævnt i  

 retsplejelovens kapitel 68, 69, 71 og 73, anvendes i samme omfang som i  

 statsadvokatsager.
Offentlig forsvarer beskikkes efter samme regler som i  

 sager, hvor der bliver spørgsmål om anvendelse af højere straf end bøde og  

 hæfte.
Retsplejelovens § 934, stk. 1, finder ikke anvendelse.
Stk. 3. Angår sagen et forhold, hvor der opstår spørgsmål om  

 ubetinget frakendelse af førerretten, behandles sagen, for så vidt den ikke  

 kan afgøres med vedtagelse efter § 119 a, efter samme regler som sager, der  

 påtales af statsadvokaten.
Tiltale for underretten rejses dog af  

 politimesteren, der tillige kan opgive eller frafalde tiltale.
Tiltalen  

 rejses efter reglerne i retsplejelovens kapitel 80. Angår sagen overtrædelse  

 af § 53, og medvirker der ved byrettens behandling ikke domsmænd, beskikkes  

 offentlig forsvarer, når den tiltalte begærer det.
Tiltalte skal vejledes om  

 adgangen til forsvarerbeskikkelse.
 2. I § 119 a, stk. 1, ændres »politimesteren«  

 til: »anklagemyndigheden«.
 3. I § 119 a, stk. 2, ændres »§ 930, stk. 1« til:  

 »§ 831, stk. 1, nr. 2 og 3,».
§ 119 a.
Såfremt en sag om spiritus- eller promillekørsel ikke  

 skønnes at ville medføre højere straf end bøde, kan politimesteren i stedet  

 for at indlevere anklageskrift til retten tilkendegive sigtede, at sagen kan  

 afgøres uden retslig forfølgning, såfremt han erkender sig skyldig i  

 overtrædelsen og erklærer sig rede til inden for en nærmere angivet frist,  

 der efter begæring kan forlænges, at betale en i tilkendegivelsen angivet  

 bøde samt vedtager betinget eller ubetingetfrakendelse af førerretten i et i  

 tilkendegivelsen nærmere angivet tidsrum.
 Stk. 2. Med hensyn til den i stk. 1 nævnte tilkendegivelse finder  

 bestemmelsen i retsplejelovens § 930, stk. 1, om indholdet af anklageskrift  

 tilsvarende anvendelse.
 Stk. 3. . . . . .
 Stk. 4. . . . . .
Ad § 4 (udlændingeloven) § 62 affattes således:
» § 62. Sager vedrørende overtrædelse af lovens § 59, stk. 1,  

 nr. 2, behandles uden medvirken af domsmænd, uanset om der bliver spørgsmål  

 om højere straf end bøde.« § 62. Sager om overtrædelse af denne lov behandles som  

 politisager.
Retsmidlerne i retsplejelovens kapitler 72 og 73 kan anvendes i  

 samme omfang som i statsadvokatsager.
Bilag 2 11-punkts plan til gennemførsel af en hurtigere, styrket og mere effektiv  

 behandling af miljøstraffesager 1. Der iværksættes en øget efteruddannelse og specialisering af  

 politifolk og jurister med hensyn til behandling af miljøstraffesager.
 2. I politikredsene etableres en øget juridisk medvirken og  

 bistand under efterforskningen af disse sager.
 3. Der etableres en mulighed for, at de 6 regionale statsadvokater  

 kan yde politikredsene juridisk assistance i større sager, såvel under  

 efterforskningen som den videre behandling i retten.
I sammenhæng med pkt. 1-3 kan nævnes, at der i efteråret 1990 i  

 tilknytning til rigspolitichefens rejseafdeling blev oprettet en  

 miljøsektion, der kan yde politikredsene assistance ved efterforskning af  

 sager vedrørende formodede overtrædelser af miljølovgivningen.
Endvidere kan  

 nævnes, at Københavns politi siden den 1. december 1989 har haft en særlig  

 afdeling og advokatur for bl.a. miljøsager.
 4. Så tidligt som muligt efter anmeldelsens indgivelse etableres  

 der kontakt mellem politiet og miljømyndigheden med henblik på en afklaring  

 af eventuelle spørgsmål vedrørende den forvaltningsretlige behandling af  

 sagen hos miljømyndigheden og stillingtagen til, om der skal tilvejebringes  

 yderligere oplysninger af faglig, erhvervsmæssig eller teknologisk art,  

 eventuelt ved forelæggelse for Miljøstyrelsen.
5. Politiets samarbejde med miljømyndigheden skal fortsætte under  

 sagens videre behandling i takt med fremkomsten af nye relevante oplysninger  

 angående sagens bevistemaer.
I alle sager skal politiets høring af  

 miljømyndighederne ske i form af et såkaldt præciseret høringstema.
6. I mere indviklede og omfangsrige sager skal der på et tidligt  

 tidspunkt normalt inddrages en forsvarer, eventuelt ved beskikkelse, således  

 at indsigelser fra sigtedes side og materiale til underbyggelse heraf kan  

 behandles sideløbende med andre undersøgelser i sagen.
Der bør fastsættes  

 tidsfrister for afgivelse af eventuelle høringssvar fra forsvareren i den  

 forbindelse.
 7. Med henblik på fastlæggelse af sigtelsens omfang i de større  

 sager og foretagelse af en hensigtsmæssig beskæring, hvor noget sådant er  

 indiceret, bør vedkommende statsadvokat og Miljøstyrelsen involveres på et  

 tidligere stadium af sagen, end det hidtil har været praktiseret.
 8. Der gennemføres en udvidet pligt til forelæggelse af  

 miljøstraffesager for de regionale statsadvokater til afgørelse af tiltale-  

 og sanktionsspørgsmålet og i den forbindelse eventuel forelæggelse for  

 Miljøstyrelsen.
 9. Der fastsættes generelt en pligt for politikredsene til at  

 orientere statsadvokaterne om sager, der ikke er eller kan ventes  

 færdigbehandlet inden for en frist af 1 år og om baggrunden for den lange  

 sagsbehandlingstid.
 Denne ordning skal ses i sammenhæng med den allerede gældende pligt for  

 amtskommunerne til at sende en kopi af en politianmeldelse til statsadvokaten  

 i visse større sager.
 10. Miljøstyrelsen skal deltage i behandlingen af større og  

 vanskelige miljøstraffesager, jf. pkt. 4, 7 og 8.
 11. Der etableres nogle fællesseminarer på regionalt plan med  

 deltagelse af medarbejdere fra miljømyndighederne og politiet og  

 statsadvokaten med henblik på at fremme den gensidige forståelse af de  

 problemer, der opstår i forbindelse med sagsbehandlingen, herunder den  

 indenretlige behandling.
 Planen træder i kraft ved, at der med virkning fra den 1.juli 1991  

 udarbejdes nye administrative regler på området.
Efter 2. behandling den 12. maj 1992 § 1 I lov om rettens pleje, jf. lovbekendtgørelse nr. 748 af 1. december  

 1989, som ændret senest ved lov nr. 941 af 27. december 1991 og § 2 i lov nr.  

 6 af 3. januar 1992, foretages følgende ændringer:
 1. I § 9 a, stk. 3, 2. pkt., ændres »politisager«  

 til: »sager«.
 2. Kapitel 10 affattes således:
»Kapitel 10 Anklagemyndigheden § 95. De offentlige anklagere er rigsadvokaten, statsadvokaterne,  

 politimestrene (i København politidirektøren) samt de personer, der er  

 antaget til bistand for disse ved den retlige behandling af straffesager.
 § 96. De offentlige anklageres opgave er i forbindelse med  

 politiet at forfølge forbrydelser efter reglerne i denne lov.
 Stk. 2. De offentlige anklagere skal fremme enhver sag med den  

 hurtighed, som sagens beskaffenhed tillader, og derved ikke blot påse, at  

 strafskyldige drages til ansvar, men også at forfølgning af uskyldige ikke  

 finder sted.
 § 97. Den, der efter kapitel 2 i forvaltningsloven må anses for  

 inhabil i forhold til en bestemt sag, må ikke virke som anklager i sagen.
 § 98. Justitsministeren er de offentlige anklagere overordnet og  

 fører tilsyn med disse.
 Stk. 2. Justitsministeren kan fastsætte bestemmelser om de  

 offentlige anklageres udførelse af deres opgaver.
 Stk. 3. Justitsministeren kan give de offentlige anklagere pålæg  

 vedrørende behandlingen af konkrete sager, herunder om at begynde eller  

 fortsætte, undlade eller standse forfølgning.
 Stk. 4. Justitsministeren behandler klager over afgørelser truffet  

 af rigsadvokaten som 1. instans.
 § 99. Rigsadvokaten varetager udførelsen af straffesager ved  

 Højesteret og virker ved Den Særlige Klageret.
Stk. 2. Rigsadvokaten er de øvrige offentlige anklagere overordnet  

 og fører tilsyn med disse.
Rigsadvokaten kan fastsætte bestemmelser og  

 meddele pålæg efter regler svarende til § 98, stk. 2 og 3.
Stk. 3. Rigsadvokaten behandler klager over afgørelser truffet af  

 statsadvokaterne som 1. instans.
Rigsadvokatens afgørelse i en klagesag kan  

 ikke påklages til justitsministeren.
 § 100. Til bistand for rigsadvokaten udnævnes en eller flere  

 statsadvokater ved Højesteret.
 Stk. 2. Rigsadvokaten kan bemyndige også andre til at virke som  

 anklager ved Højesteret eller ved Den Særlige Klageret i en enkelt sag.
 § 101. Statsadvokaterne varetager udførelsen af straffesager ved  

 landsretterne.
Stk. 2. Statsadvokaterne fører tilsyn med politimestrenes  

 behandling af straffesager og behandler klager over afgørelser truffet af  

 politimestrene vedrørende strafforfølgning.
Statsadvokaternes afgørelser i  

 klagesager kan ikke påklages til rigsadvokaten og justitsministeren.  

 Statsadvokaterne kan fastsætte bestemmelser og meddele pålæg efter regler  

 svarende til § 98, stk. 2 og 3.
§ 102. Fristen for klager efter § 98, stk. 4, § 99, stk. 3, 1.  

 pkt., og § 101, stk. 2, 1. pkt., er 4 uger efter, at klageren har fået  

 meddelelse om afgørelsen.
Fremkommer klagen efter udløbet af denne frist,  

 skal den behandles, såfremt fristoverskridelsen må anses for undskyldelig.
 § 103. Justitsministeren fastsætter antallet af statsadvokater og  

 fordelingen af forretningerne mellem disse.
 Stk. 2. Justitsministeren beskikker de fornødne juridiske  

 medhjælpere for statsadvokaterne ved udførelsen af straffesager for  

 landsretten.
 Stk. 3. Rigsadvokaten kan bemyndige også andre til at virke som  

 anklager ved landsretten i en enkelt sag.
 Stk. 4. Rigsadvokaten kan pålægge en statsadvokat at overtage  

 behandlingen af en eller flere sager, som henhører under en anden  

 statsadvokat.
 § 104. Politimestrene og de offentlige anklagere, der er ansat hos  

 disse, samt andre ansatte, der bemyndiges hertil, varetager udførelsen af  

 straffesager ved byretterne og Sø- og Handelsretten.
 Stk. 2. Rigsadvokaten kan bemyndige også andre til at virke som  

 anklager ved byretten eller Sø- og Handelsretten i en enkelt sag.
 Stk. 3. Statsadvokaten kan pålægge en politimester at overtage  

 behandlingen af en eller flere sager, der henhører under en anden  

 politimester.
 § 105. Rigsadvokaten, statsadvokaterne og de, der bemyndiges til  

 at virke som anklager ved Højesteret eller landsretten i en enkelt sag, jf. §  

 100, stk. 2, og § 103, stk. 3, skal have bestået juridisk kandidateksamen.  

 Endvidere skal de i reglen have været i virksomhed i mindst 3 år som dommer,  

 som politimester, som medhjælper hos en statsadvokat, som auditør ved  

 forsvaret eller som advokat med møderet for landsret.
Stk. 2. Medhjælpere for en statsadvokat eller de, der bemyndiges  

 til at virke som anklager ved byretten eller Sø- og Handelsretten i en enkelt  

 sag, jf. § 104, stk. 2, skal have bestået juridisk kandidateksamen.
Endvidere  

 skal de opfylde betingelserne for at blive beskikket som advokat med hensyn  

 til forudgående praktisk virksomhed, jf. § 119.
 Stk. 3. Forbrugerombudsmanden kan beskikkes til at udføre tiltale  

 for Sø- og Handelsretten og byretterne i sager vedrørende lov om  

 markedsføring.
 § 106. Virksomhed som advokat udelukker ikke fra antagelse som  

 medhjælper for en statsadvokat eller fra bemyndigelse til at optræde som  

 anklager i en enkelt sag.
§ 107. Personer, der virker som anklagere i en enkelt sag, jf. §  

 100, stk. 2, § 103, stk. 3, og § 104, stk. 2, modtager vederlag af det  

 offentlige for den enkelte sag, medmindre udførelsen af sagen må anses som  

 led i udførelsen af den pågældendes tjeneste.
Vederlaget fastsættes af retten  

 efter arbejdets betydning og omfang.« 3. Kapitel 62 affattes således:
»Kapitel 62 Saglig kompetence § 686. Straffesager behandles i 1. instans ved byretterne eller  

 Sø- og Handelsretten, medmindre andet følger af bestemmelser i denne lov.
 Stk. 2. Domsmænd medvirker i sager, hvor der bliver spørgsmål om  

 højere straf end bøde, eller som i øvrigt skønnes at være af særlig  

 indgribende betydning for tiltalte eller af særlig offentlig interesse.
Stk. 3. Domsmænd medvirker ikke i 1) sager, som fremmes efter § 925, § 934, § 935, stk. 1, § 936 eller §  

 937, 2) sager, som behandles ved Sø- og Handelsretten i København eller ved  

 søret, og 3) de i straffelovens § 60, stk. 1, nr. 3, nævnte sager vedrørende  

 betinget dømte.
 Stk. 4. Domsmænd medvirker endvidere, hvis sådan behandling er  

 foreskrevet efter regler i andre love.
 § 687. Ved landsretterne behandles i 1. instans de sager, hvor  

 nævninge medvirker.
Stk. 2. Nævninge medvirker i 1) sager, hvor der bliver spørgsmål om straf af fængsel i 4 år eller  

 derover, for så vidt dette ikke er en følge af, at der bliver spørgsmål om  

 fastsættelse af en fællesstraf efter reglerne i straffelovens §§ 40, stk. 1,  

 og 61, 2) sager, hvor der bliver spørgsmål om dom til anbringelse i institution i  

 medfør af straffelovens § 68 eller dom til forvaring, jf. straffelovens § 70,  

 og 3) sager vedrørende politiske lovovertrædelser.
Stk. 3. Nævninge medvirker ikke i 1) sager vedrørende overtrædelse af straffelovens §§ 172, 173, 286 eller  

 289 og 2) de i stk. 2, nr. 1 og 2, nævnte sager, som fremmes efter § 925 eller §  

 925 a.
§ 688. Straffesager, der omfatter flere lovovertrædelser,  

 behandles ved landsret under medvirken af nævninge, hvis sådan behandling  

 efter reglerne i § 687 kræves med hensyn til en af overtrædelserne.
Andre  

 straffesager omfattende flere lovovertrædelser behandles som domsmandssager  

 ved byret, hvis sådan behandling efter reglerne i § 686 eller regler i andre  

 love kræves med hensyn til en af overtrædelserne.
 § 689. Ved landsretterne behandles endvidere afgørelser i  

 anledning af anke eller kære af byretternes domme, kendelser og beslutninger.
Stk. 2. Domsmænd medvirker i 1) sager, hvor byrettens afgørelse er truffet under medvirken af domsmænd,  

 og 2) sager, hvor der for landsretten bliver spørgsmål om højere straf end  

 bøde, eller som i øvrigt skønnes at være af særlig indgribende betydning for  

 tiltalte eller af særlig offentlig interesse.
Stk. 3. Domsmænd medvirker ikke i 1) sager, der i 1. instans er behandlet ved søret, og 2) de i straffelovens § 60, stk. 1, nr. 3, nævnte sager vedrørende  

 betinget dømte.
 § 690. Under Højesteret hører alle afgørelser i anledning af anke  

 eller kære af landsretternes og Sø- og Handelsrettens domme, kendelser og  

 beslutninger.
§ 691. Retten prøver af egen drift, om en sag er undergivet dens  

 kompetence, og om domsmænd skal medvirke ved sagens behandling.
Er  

 domsforhandling ved landsret begyndt, kan forhandlingen dog fortsættes,  

 uanset om sagen burde have været anlagt ved byret.
Er domsforhandling under  

 medvirken af domsmænd begyndt, kan retten, selv om sagen burde have været  

 behandlet uden disses medvirken, bestemme, at domsmænd fortsat skal medvirke.
Stk. 2. Afgørelser, hvorved en begæring om sagens påkendelse ved  

 landsret eller under medvirken af domsmænd eller sagkyndige afslås, kan  

 kæres.« 4. § 698, stk. 1, nr. 2, affattes således:
»2) lovovertrædelser, for hvilke der ikke bliver spørgsmål om højere  

 straf end bøde eller hæfte.« 5. Kapitel 64, »Den offentlige anklagemyndighed«  

 ( §§ 710-717), ophæves.
 6. Kapitel 65 affattes således:
»Kapitel 65 Påtalen § 718. Retterne træder inden for strafferetsplejens område kun i  

 virksomhed efter begæring af anklagemyndigheden eller en privat  

 påtaleberettiget.
 § 719. Offentlig påtale tilkommer politimesteren, medmindre andet  

 følger af denne lov eller regler fastsat i medfør af denne lov.
Stk. 2. Statsadvokaten påtaler 1) sager, der skal behandles ved landsretterne i 1. instans eller som  

 ankesager, og 2) sager om overtrædelse af bestemmelserne i straffelovens kapitel 12 og  

 13, §§ 127-129 a, § 132 a, § 136, stk. 2, § 137, stk. 2, § 140, § 141,  

 kapitel 16, § 158, § 160, § 180, § 183, stk. 1 og 2, § 183 a, § 186, stk. 1,  

 § 187, stk. 1, §§ 237-240, § 261, stk. 2, § 266 a og § 266 b.
 Stk. 3. Justitsministeren fastsætter i øvrigt nærmere regler om  

 påtalens fordeling mellem statsadvokaterne og politimestrene.
 § 720. Justitsministeren kan fastsætte, at offentlig påtale i  

 nærmere angivne sager er betinget af justitsministerens eller rigsadvokatens  

 beslutning.
Stk. 2. Hvis offentlig påtale efter lovgivningen er betinget af en  

 begæring, kan påtale kun ske, såfremt begæring herom fremsættes af en efter §  

 725 berettiget.
Er privat påtale begyndt, kan offentlig påtale ikke begæres.  

 Påtalemyndigheden kan nægte at efterkomme en begæring om offentlig påtale,  

 der udelukker nogen medskyldig fra forfølgningen.
Angår begæringen kun nogle  

 af de skyldige uden at udelukke mulige medskyldige, kan påtalemyndigheden  

 udstrække forfølgningen til disse, medmindre den berettigede efter at have  

 haft lejlighed til at udtale sig herom modsætter sig dette.
I så fald finder  

 3. pkt. anvendelse.
 Stk. 3. Statsadvokaten og politimesteren kan uanset bestemmelserne  

 i stk. 1 og 2 foretage uopsættelige handlinger, når forholdet må antages at  

 være den, der kan beslutte eller begære påtale, ubekendt og omstændighederne  

 gør det antageligt, at påtale vil blive besluttet eller begæret.  

 Tilbagekaldes en begæring efter stk. 2, inden der er afsagt dom, standses  

 forfølgningen, medmindre påtalemyndigheden skønner, at almene hensyn kræver,  

 at forfølgningen fortsættes.
§ 721. Påtale i en sag kan helt eller delvis opgives i tilfælde, 1) hvor sigtelsen har vist sig grundløs, 2) hvor videre forfølgning i øvrigt ikke kan ventes at føre til, at  

 sigtede findes skyldig, eller 3) hvor sagens gennemførelse vil medføre vanskeligheder, omkostninger  

 eller behandlingstider, som ikke står i rimeligt forhold til sagens betydning  

 og den straf, som i givet fald kan forventes idømt.
Stk. 2. Adgangen til at opgive påtale i medfør af stk. 1, nr. 1,  

 tilkommer politimesteren.
I de øvrige tilfælde tilkommer adgangen  

 påtalemyndigheden, medmindre andet følger af bestemmelser fastsat af  

 justitsministeren.
§ 722. Tiltale i en sag kan helt eller delvis frafaldes i  

 tilfælde, 1) hvor den påsigtede lovovertrædelse efter loven ikke kan medføre højere  

 straf end bøde og forholdet er af ringe strafværdighed, 2) hvor det i medfør af § 723, stk. 1, fastsættes som vilkår, at sigtede  

 undergives hjælpeforanstaltninger efter § 33 i lov om social bistand, 3) hvor sigtede var under 18 år på gerningstidspunktet og der fastsættes  

 vilkår efter § 723, stk. 1, 4) hvor straffelovens § 10 b eller § 89 er anvendelig, når det skønnes, at  

 ingen eller kun en ubetydelig straf ville blive idømt, og at domfældelse  

 heller ikke i øvrigt vil være af væsentlig betydning, 5) hvor sagens gennemførelse vil medføre vanskeligheder, omkostninger  

 eller behandlingstider, som ikke står i rimeligt forhold til sagens betydning  

 og den straf, som i givet fald kan forventes idømt, 6) hvor lovgivningen indeholder særlig hjemmel for, at tiltale kan  

 frafaldes, eller 7) hvor dette følger af bestemmelser fastsat af justitsministeren eller  

 rigsadvokaten.
 Stk. 2. I andre tilfælde kan tiltale kun frafaldes, hvis der  

 foreligger særlig formildende omstændigheder eller andre særlige forhold og  

 påtale ikke kan anses for påkrævet af almene hensyn.
 Stk. 3. Påtalemyndigheden kan frafalde tiltale i medfør af stk. 1,  

 mens tiltalefrafald efter stk. 2 besluttes af den nærmeste overordnede  

 anklagemyndighed.
§ 723. Som vilkår for et tiltalefrafald kan fastsættes 1) at sigtede vedtager at betale en bøde eller indgår på konfiskation, og 2) samme vilkår som i betingede domme.
 Stk. 2. Vilkår kan kun fastsættes, såfremt den sigtede i retten  

 har afgivet en uforbeholden tilståelse, hvis rigtighed bestyrkes ved de i  

 øvrigt foreliggende omstændigheder.
Stk. 3. Vilkårene fastsættes af den myndighed, der har adgang til  

 at frafalde tiltalen.
Vilkårene skal godkendes af retten.
 Stk. 4. Såfremt et vilkår overtrædes, kan sagen genoptages.
§ 724. Ved afgørelse om påtaleopgivelse underrettes sigtede og  

 andre, der må antages at have en rimelig interesse heri.
Ved afgørelse om  

 tiltalefrafald underrettes sigtede.
En afgørelse om påtaleopgivelse kan  

 påklages til den overordnede anklagemyndighed efter reglerne i kapitel 10.  

 Sigtede kan efter samme regler klage over en afgørelse om tiltalefrafald.
 Stk. 2. Er der truffet afgørelse om påtaleopgivelse eller  

 tiltalefrafald, kan strafforfølgning mod den, der har været sigtet, kun  

 fortsættes efter den overordnede anklagemyndigheds bestemmelse, hvis  

 meddelelse herom er forkyndt for den pågældende inden 2 måneder fra  

 afgørelsens dato, medmindre sigtedes forhold har hindret rettidig forkyndelse  

 eller betingelserne for genoptagelse efter § 975 er til stede.
§ 725. Retten til privat påtale og fremsættelse af begæring om  

 offentlig påtale tilkommer den forurettede.
Er denne umyndig, finder reglerne  

 i § 257 anvendelse.
Når den forurettede er død, eller når en mod en afdød  

 rettet handling er strafbar, tilkommer retten til privat påtale eller til at  

 begære offentlig påtale den afdødes ægtefælle, forældre, børn eller søskende.
Stk. 2. Den, der efter stk. 1 er berettiget til at påtale eller  

 begære påtale, kan give afkald på denne ret.
Dette gælder, selv om en sag er  

 anlagt eller begæring er fremsat.
§ 726. Lovovertrædelser, hvis offentlige påtale er betinget af en  

 privat begæring, kan påtales af en efter § 725 berettiget, såfremt handlingen  

 ikke kan medføre højere straf end hæfte.
Indledes offentlig forfølgning,  

 finder reglerne i § 727, stk. 3, tilsvarende anvendelse.
§ 727. Såfremt en handling, der indeholder en lovovertrædelse, som  

 er henvist til privat forfølgning, tillige indeholder en lovovertrædelse, der  

 er undergivet offentlig påtale, kan påtalemyndigheden efter begæring af den  

 private påtaleberettigede forfølge begge lovovertrædelser under eet.
Den  

 private kan i sådanne tilfælde på ethvert trin standse den efter begæring  

 begyndte forfølgning.
Stk. 2. Offentlig påtale af en lovovertrædelse, der er henvist til  

 privat forfølgning, kan ske, hvis almene hensyn kræver det.
Dette gælder dog  

 ikke, hvis der er afsagt dom i en privat straffesag om overtrædelsen, eller  

 hvis retten til privat påtale vedrørende en overtrædelse, der er undergivet  

 betinget offentlig påtale, alene følger af, at handlingen ikke kan medføre  

 højere straf end hæfte, jf. § 726, 1. pkt.
Stk. 3. Når offentlig forfølgning er indledt efter stk. 2, ophører  

 den privates ret til at påtale. § 345 finder tilsvarende anvendelse.
Den  

 private kan tilslutte sig påtalemyndighedens forfølgning, hvis der straks  

 afgives erklæring herom.
Den private kan dog ikke kræve udsættelse af sagen,  

 og det påhviler ikke tiltalte eller dennes forsvarer at afgive foreskrevne  

 meddelelser til den private.
Standser påtalemyndigheden den begyndte  

 forfølgning, kan den private påtale eller fortsætte sin påtale.
§ 728. Forfølgning kan opgives, så længe der ikke er afsagt dom  

 eller afgivet nævningeerklæring.
Opgives forfølgning, efter at  

 domsforhandling er begyndt, afsiger retten frifindelsesdom.
I andre tilfælde  

 udsteder retten efter anmodning skriftlig erklæring om, at en begyndt  

 forfølgning er opgivet.« 7. § 731, stk. 1, litra e, affattes således:
»e) når tiltale er rejst i sager, i hvilke der bliver spørgsmål om  

 højere straf end bøde eller hæfte,» 8. § 749 affattes således:
 »§ 749. Politiet afviser en indgivet anmeldelse, hvis der  

 ikke findes grundlag for at indlede efterforskning.
Stk. 2. Er der ikke grundlag for at fortsætte en påbegyndt  

 efterforskning, kan beslutningen om at indstille efterforskningen træffes af  

 politiet, såfremt der ikke har været rejst sigtelse.
Er sigtelse rejst,  

 finder bestemmelserne i § 721 og § 722 anvendelse.
Stk. 3. Afvises anmeldelsen, eller indstilles efterforskningen,  

 underrettes de, der må antages at have rimelig interesse heri.
Afgørelsen kan  

 påklages til den overordnede anklagemyndighed efter reglerne i kapitel  

 10.« 9. § 752, stk. 2, affattes således:
» Stk. 2. Justitsministeren fastsætter regler om, i hvilke  

 tilfælde kommunalbestyrelsen skal underrettes om og have adgang til at  

 overvære afhøringen af sigtede under 18 år.« 10. § 754 e affattes således:
»§ 754 e.
Reglerne i §§ 754 a-754 d finder ikke anvendelse  

 ved efterforskning af overtrædelser af straffelovens kapitel 12, §§ 111-115  

 og 118.« 11. § 791, stk. 2, 3. pkt., affattes således:
»Bestemmelserne i 2. pkt. finder ikke anvendelse på materiale, der er  

 tilvejebragt som led i efterforskning af overtrædelser af straffelovens  

 kapitel 12, §§ 111-115 og 118.« 12. I § 801, stk. 1, 1. pkt., ændres  

 »statsadvokatens« til: »anklagemyndighedens«.
 13. § 822, stk. 2, 2. pkt., ophæves.
 14. § 842, stk. 1, nr. 2, affattes således:
 »2) at sagen ikke er undergivet offentlig påtale, eller«.
 15. I § 869, stk. 1, ændres »om statsadvokaten har  

 påtaleret« til: »om sagen er undergivet offentlig påtale«.
 16. § 885, stk. 3, affattes således:
» Stk. 3. Det tilkommer ikke nævningene at afgøre, om det  

 forhold, som tiltalen angår, er undergivet offentlig påtale.« 17. § 908, stk. 2, affattes således:
» Stk. 2. Frifindelse skal ske, når forholdet ikke er  

 undergivet offentlig påtale, når forfølgningen opgives, når forholdet er  

 forældet, samt når tiltalte ikke findes skyldig.« 18. Overskriften til kapitel 80 affattes således:
 »Tiltale og domsforhandling for byret samt Sø- og Handelsretten i  

 sager, i hvilke der bliver spørgsmål om højere straf end bøde eller hæfte  

 eller om anvendelse af straffelovens §§ 68, 69, 70 eller 73«.
 19. I § 925, stk. 1, 1. pkt., ændres  

 »politimesteren« til: »anklageren«.
 20. § 926 affattes således:
»§ 926. I andre tilfælde end de i § 925 nævnte rejses tiltale  

 ved et anklageskrift, der skal indeholde angivelser som nævnt i § 831, stk.  

 1.« 21. Overskriften til kapitel 81 affattes således:
 »Tiltale og domsforhandling for byret samt Sø- og Handelsretten i  

 sager, i hvilke der ikke bliver spørgsmål om højere straf end bøde eller  

 hæfte«.
 22. § 930 affattes således:
»§ 930. Tiltale rejses som angivet i § 926. Når sigtede er  

 til stede i retten, kan tiltale dog med rettens tilladelse rejses mundtligt  

 til retsbogen og sagen derefter straks fremmes til domsforhandling.« 23. I § 931, stk. 1, ændres »politimesteren« til:  

 »anklagemyndigheden«.
 24. I § 931, stk. 2, ændres »§ 930, stk. 1,» til:  

 »§ 831, stk. 1, nr. 2 og 3,».
 25. I § 931, stk. 3 og 5, ændres »§ 749, stk. 3,»  

 til: »§ 724, stk. 2,».
 26. I § 936, stk. 1, 1. pkt., indsættes efter  

 »betvivle tiltaltes skyld,»: »med anklagerens samtykke«.
 27. § 936, stk. 2, ophæves.
 28. § 962, stk. 2, 1. pkt., affattes således:
»Domme kan kun ankes af det offentlige, når andre offentligretlige  

 følger end bøde eller konfiskation kan idømmes efter de lovbestemmelser,  

 tiltalen lyder på.« 29. I § 965 c, stk. 2, ændres »statsadvokaten mangler  

 påtaleret« til: »sagen ikke er undergivet offentlig påtale«.
 30. I § 975 ændres »§ 749, stk. 3,» til: »§  

 724, stk. 2,».
 31. Overskriften til Fjerde bog, Sjette afsnit, affattes  

 således:
»Sjette afsnit.
Regler om behandlingen af private straffesager og  

 om forfølgning af borgerlige krav under straffesager«.
 32. Kapitel 87 ophæves.
 33. Overskriften til kapitel 88 affattes således:
 »Regler om behandlingen af private straffesager«.
 34. Før § 990 indsættes i kapitel 88:
»§ 989. Straffesager, der påtales af private, behandles  

 efter reglerne om den borgerlige retspleje, jf. dog § 990.« 35. I § 990, stk. 1, ændres »§ 725« til: »§  

 727«.
 36. § 991, stk. 1-3, affattes således:
»I sager, som behandles efter kapitel 80 og 81 uden medvirken af  

 domsmænd, kan der tilkendes den forurettede erstatning hos tiltalte for den  

 ved forbrydelsen forvoldte skade, når den pågældende har fremsat begæring  

 herom for retten.
Der skal gives den forurettede lejlighed til at fremsætte  

 erstatningskrav, for så vidt sagen efter sin beskaffenhed giver anledning  

 hertil.
 Stk. 2. I andre offentlige straffesager påhviler det  

 anklagemyndigheden efter den forurettedes begæring at forfølge borgerlige  

 krav, såfremt dette kan ske uden væsentlig ulempe.
Stk. 3. Særlige beviser vedrørende borgerlige krav i en  

 nævningesag skal angives i bevisfortegnelsen, jf. § 834 og § 836.« 37. § 1018 f, stk. 4, affattes således:
» Stk. 4. Sagen behandles under medvirken af domsmænd,  

 medmindre erstatningskravet er fremsat som følge af en sag vedrørende en  

 lovovertrædelse, der efter loven ikke kan medføre højere straf end bøde eller  

 hæfte, eller af en sag, der er afgjort i retten uden medvirken af nævninge  

 eller domsmænd.« § 2 I borgerlig straffelov, jf. lovbekendtgørelse nr. 607 af 6. september  

 1986, som ændret senest ved lov nr. 282 af 29. april 1992, foretages følgende  

 ændringer:
 1. § 6, stk. 2, § 8, stk. 2 og 3, og § 140, 2.  

 pkt., ophæves.
 2. § 11 affattes således:
»§ 11. Er en person, der har dansk indfødsret eller er bosat  

 i den danske stat, i fremmed stat straffet for en handling, der efter dansk  

 ret kan medføre frakendelse eller fortabelse af kald eller erhverv eller  

 anden rettighed, kan frakendelse heraf ske efter offentlig påtale her i  

 landet.« § 3 I færdselsloven, jf. lovbekendtgørelse nr. 765 af 16. november 1990, som  

 ændret senest ved lov nr. 283 af 29. april 1992, foretages følgende  

 ændringer:
 1. § 119 affattes således:
»§ 119. Sager, hvor der bliver spørgsmål om højere straf end  

 bøde eller hæfte eller om anvendelse af straffelovens §§ 68, 69, 70 eller 73,  

 behandles efter reglerne i retsplejelovens kapitel 80. Endvidere behandles  

 sager, hvor der bliver spørgsmål om ubetinget frakendelse af førerretten,  

 efter reglerne i retsplejelovens kapitel 80, medmindre sagen kan afgøres med  

 vedtagelse efter § 119 a.
Andre sager behandles efter reglerne i  

 retsplejelovens kapitel 81 eller § 119 a.
Såfremt sagen behandles efter  

 reglerne i retsplejelovens kapitel 81 og der bliver spørgsmål om betinget  

 frakendelse af førerretten, finder retsplejelovens § 934, stk. 1, ikke  

 anvendelse.
Stk. 2. Domsmænd medvirker, jf. dog stk. 3, i sager, 1) hvor der bliver spørgsmål om højere straf end bøde, 2) hvor der bliver spørgsmål om ubetinget frakendelse af førerretten, og 3) i sager, som i øvrigt skønnes at være af særlig indgribende betydning  

 for tiltalte eller af særlig offentlig interesse.
Stk. 3. Domsmænd medvirker ikke i sager, der 1) fremmes efter retsplejelovens § 925 eller § 935, stk. 1, 2) vedrører overtrædelse af § 117, stk. 5, eller 3) vedrører overtrædelse af § 53, medmindre der er spørgsmål både om  

 højere straf end bøde og om anvendelse af § 117, stk. 2, nr. 3, og i  

 ankesager at anken omfatter bedømmelsen af beviserne for tiltaltes skyld.
Stk. 4. Offentlig forsvarer beskikkes efter reglerne i  

 retsplejelovens §§ 731 og 732. Såfremt tiltalte fremsætter begæring herom,  

 beskikkes i byretten tillige offentlig forsvarer 1) i sager, hvor der bliver spørgsmål om betinget frakendelse af  

 førerretten, og 2) i sager om overtrædelse af § 53, hvor der ikke bliver spørgsmål om  

 højere straf end bøde.
Tiltalte skal vejledes om adgangen til forsvarerbeskikkelse.« 2. I § 119 a, stk. 1, ændres »politimesteren«  

 til: »anklagemyndigheden«.
 3. I § 119 a, stk. 2, ændres »§ 930, stk. 1,»  

 til: »§ 831, stk. 1, nr. 2 og 3,».
§ 4 I udlændingeloven, jf. lovbekendtgørelse nr. 462 af 26. juni 1987, som  

 ændret ved lov nr. 387 af 6. juni 1991, foretages følgende ændring:
 § 62 affattes således:
»§ 62. Sager vedrørende overtrædelse af lovens § 59, stk. 1,  

 nr. 2, behandles uden medvirken af domsmænd, uanset om der bliver spørgsmål  

 om højere straf end bøde.« § 5 Stk. 1. Loven træder i kraft den 1. oktober 1992.
 Stk. 2. Bestemmelserne i lovens § 1, nr. 2, om behandlingen af  

 klager over afgørelser truffet af anklagemyndigheden har virkning for  

 afgørelser, der er truffet efter lovens ikrafttræden.
 Stk. 3. Lovens § 1, nr. 1 og 3-37, og §§ 2-4 har virkning for  

 sager, hvori der ved lovens ikrafttræden ikke er rejst tiltale i 1. instans.
§ 6 Stk. 1. § 2 gælder ikke for Færøerne, men kan ved kongelig  

 anordning helt eller delvis sættes i kraft for denne landsdel med de  

 afvigelser, som de særlige færøske forhold tilsiger.
 Stk. 2. § 4 gælder ikke for Færøerne og Grønland, men kan ved  

 kongelig anordning helt eller delvis sættes i kraft for disse landsdele med  

 de afvigelser, som de særlige færøske eller grønlandske forhold tilsiger.
