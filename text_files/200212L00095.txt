Fremsat den 27. november 2002 af  

 Lene Jensen (S), Jan Petersen (S),  

 Margrethe Vestager (RV) og Anders Samuelsen (RV) Forslag til Lov om arbejdsskadesikring Kapitel 1 Lovens område  

 Den sikrede person § 1. Enhver, der mod løn eller som ulønnet  

 medhjælper antages til i en arbejdsgivers tjeneste varigt, midlertidigt  

 eller forbigående at udføre arbejde her i landet, er sikret mod  

 følgerne af arbejdsskade efter denne lov, jf. § 8. Sikret er endvidere  

 medlemmer af arbejdsgiverens familie, for så vidt de efter karakteren  

 og omfanget af deres arbejde i arbejdsgiverens virksomhed kan sidestilles med  

 andre arbejdere.
 Stk. 2. Enhver selvstændig erhvervsdrivende, der  

 udfører arbejde her i landet, er sikret mod følgerne af  

 arbejdsskade efter denne lov.
 Stk. 3. Søfarende, der gør tjeneste  

 på dansk skib, er ligestillet med en person, der er antaget til  

 udførelse af arbejde her i landet.
 Stk. 4. Et levendefødt barn, der inden  

 fødslen har pådraget sig en sygdom som følge af moderens  

 arbejde under graviditeten, er sikret mod følgerne af sygdommen efter  

 denne lov.
 Stk. 5. Hvis det senere godtgøres, at  

 påvirkningen af forældrene før befrugtningen eller efter  

 fødslen har skadende effekt på foster eller barn, vil  

 sådanne skader kunne henføres under loven i overensstemmelse med  

 § 9.
 § 2. Sikringen omfatter alt arbejde for arbejdsgiveren,  

 herunder arbejde i dennes virksomhed, erhvervsmæssigt eller ej, i  

 arbejdsgiverens personlige husholdning og ved udførelse af privat  

 tjeneste for arbejdsgiveren og dennes familie.
§ 3. Lovens regler finder tillige anvendelse på personer 1)	under udøvelse af borgerlige eller kommunale ombud, 2)	under varetagelse af tillidshverv i forbindelse med de ansattes  

 arbejdsforhold på virksomheden, 3)	under forsøg på redning af menneskeliv, forebyggelse af  

 ulykker eller afværgelse af større materielle og kulturelle tab,  

 når forsøget uden at kunne anses for arbejde efter § 1 dog sker  

 i sammenhæng med sådant arbejde, og 4)	under forsøg på redning af menneskeliv her i landet,  

 uden at forsøget indgår som en naturlig del af den  

 pågældendes arbejde.
 § 4. Beskæftigelsesministeren fastsætter regler  

 om, i hvilket omfang loven skal gælde for den personkreds, der er  

 omfattet af afsnit II i lov om social service.
 Stk. 2. Beskæftigelsesministeren kan  

 fastsætte regler om, i hvilket omfang loven skal gælde for  

 uddannelsessøgende eller andre personer, der opholder sig på et  

 uddannelsessted eller på en arbejdsplads som led i et uddannelses-  

 eller praktikforløb m.v.
 Stk. 3. Chefen for Arbejdsskadestyrelsen fastsætter  

 regler om anvendelse af loven på personer, der i arbejdsgiverens  

 tjeneste udsendes til midlertidigt arbejde i udlandet.
 Stk. 4. Beskæftigelsesministeren kan  

 fastsætte regler om, i hvilket omfang skader opstået under  

 befordring til og fra arbejde er omfattet af loven.
Den sikringspligtige § 5. Enhver arbejdsgiver, som i sin tjeneste beskæftiger  

 personer som nævnt i § 1, har sikringspligt efter loven for disse  

 personer, jf. dog stk. 3, 5 og 6.
 Stk. 2. Enhver selvstændig erhvervsdrivende, som  

 nævnt i § 1, stk. 2, har sikringspligt efter loven for sin egen person,  

 jf. dog stk. 3 og 6.
Stk. 3. Reder for et skib, som er indført eller  

 skal indføres i Det Danske Skibsregister eller Dansk Internationalt  

 Skibsregister, har sikringspligt for enhver person omfattet af § 1, der er  

 antaget til efter skibsførerens anvisninger at udføre arbejde  

 om bord på skibet.
Dette gælder, uanset om den  

 pågældende er ansat eller aflønnet af andre end rederen,  

 og uanset om arbejdet vedrører andet end skibets drift.
 Stk. 4. Den sikringspligtige som nævnt i stk. 1   3  

 opfylder sin sikringspligt ved at tegne forsikring mod følgerne af  

 arbejdsulykker, jf. § 41, og tilslutte sig Arbejdsmarkedets  

 Erhvervssygdomssikring mod følgerne af erhvervssygdomme, jf. § 46.
 Stk. 5. Staten og kommunerne har ikke pligt til at tegne  

 forsikring mod følgerne af arbejdsulykker, jf. § 41. Det samme  

 gælder civillisten.
Stk. 6. Sikringspligten omfatter ikke medhjælp  

 under arbejde i privat husholdning eller under udførelse af privat  

 tjeneste, hvis den samlede beskæftigelse herved ikke overstiger 400  

 timer i et kalenderår.
Udgifter ved arbejdsulykker, der overgår  

 sådan medhjælp, betales forskudsvis af Arbejdsskadestyrelsen og  

 fordeles for hvert kalenderår på alle forsikringsselskaber, som  

 tegner arbejdsskadeforsikringer.
Arbejdsskadestyrelsen fastsætter i  

 samarbejde med Finanstilsynet nærmere regler for denne fordeling.  

 Udgifter ved erhvervssygdomme, der overgår sådan medhjælp,  

 betales af Arbejdsmarkedets Erhvervssygdomssikring.
Arbejdsskadestyrelsen  

 træffer afgørelse om branchetilhørsforhold under hensyn  

 til arten af påvirkningerne, intensiteten og den tidsmæssige  

 udstrækning heraf.
Arbejdsmarkedets Erhvervssygdomssikring  

 henfører herefter udgifterne til en branche.
§ 6. Ved arbejdsulykker betales udgifterne af den  

 sikringspligtiges forsikringsselskab.
Ved erhvervssygdomme betales udgifterne  

 af Arbejdsmarkedets Erhvervssygdomssikring, jf. § 58. Arbejdsskadestyrelsen  

 træffer afgørelse om branchetilhørsforhold under hensyn  

 til arten af påvirkningerne, intensiteten og den tidsmæssige  

 udstrækning heraf.
Arbejdsmarkedets Erhvervssygdomssikring  

 henfører udgifterne til en branche.
 Stk. 2. Sikringspligtig arbejdsgiver for en skadet borger  

 er den arbejdsgiver, i hvis virksomhed eller tjeneste arbejdsskaden er  

 indtrådt, jf. dog stk. 3 og § 5, stk. 3 og 6.
Stk. 3. Sikringspligtig arbejdsgiver for en skadet  

 borger, der har pådraget sig en erhvervssygdom, er arbejdsgiveren i den  

 virksomhed, i hvilken den skadede borger senest før sygdommens  

 påvisning har været udsat for skadelige påvirkninger, der  

 antages at have medført den pågældende sygdom.
Det  

 gælder dog ikke, hvis det godtgøres, at sygdommen skyldes  

 arbejde i en anden virksomhed.
Stk. 4. Kan en sikringspligtig arbejdsgiver efter stk. 3  

 ikke med rimelig sandsynlighed udpeges, eller er virksomheden ophørt,  

 henfører Arbejdsskadestyrelsen skaden til en branche.  

 Arbejdsskadestyrelsens afgørelse om branchetilhørsforhold  

 træffes efter en konkret vurdering af, i hvilken branche den skadede  

 borger især har været udsat for de påvirkninger, der  

 antages at have medført den pågældende sygdom.
Ved  

 vurderingen indgår arten af påvirkningerne, intensiteten og den  

 tidsmæssige udstrækning heraf.
 § 7. En arbejdsgiver, der har overtaget udførelsen af  

 et arbejde, er sikringspligtig arbejdsgiver også for de personer, som  

 kontrahenten overlader den pågældende til arbejdets  

 udførelse.
Stk. 2. Den, der driver virksomhed eller udfører  

 arbejde, hvortil der er knyttet sikringspligt, anses som sikringspligtig  

 arbejdsgiver for dem, der er beskæftiget ved virksomheden eller  

 arbejdet, uanset om de er antaget af en anden arbejdsgiver, der har overtaget  

 udførelsen af en del af arbejdet.
Såfremt den anden arbejdsgiver  

 selv har sine ansatte sikret, anses denne som sikringspligtig  

 arbejdsgiver.
Kapitel 2 Arbejdsskaden § 8. Ved arbejdsskade i denne lov forstås arbejdsulykke,  

 jf. stk. 2, og erhvervssygdom, jf. § 9, der er en følge af  

 arbejdet eller de forhold, hvorunder det er foregået.
 Stk. 2. En arbejdsulykke er en personskade, opstået  

 som følge af en pludselig eller kortvarig påvirkning af op til 5  

 dages varighed.
§ 9. En erhvervssygdom er en sygdom, hvor der efter almen  

 lægelig viden er en åbenbar sammenhæng mellem  

 arbejdsmæssige påvirkninger og sygdommen.
Chefen for  

 Arbejdsskadestyrelsen fastsætter efter forhandling med  

 Erhvervssygdomsudvalget, jf. § 74, i en fortegnelse, hvilke sygdomme der  

 opfylder dette krav.
Det kan i denne fortegnelse bestemmes, at visse sygdomme  

 kun kan anses for omfattet, når de er forårsaget af bestemte  

 påvirkninger eller andre særlige forhold er opfyldt.
 Stk. 2. En sygdom, der ikke er omfattet af stk. 1, kan  

 anerkendes som erhvervssygdom, hvis det efter en konkret vurdering  

 godtgøres, at sygdommen i overvejende grad er en følge af  

 arbejdets særlige art.
 Stk. 3. Som erhvervssygdom forstås også en  

 sygdom hos et levendefødt barn, der er pådraget inden  

 fødslen som følge af moderens arbejde under graviditeten.  

 Sådanne sygdomme optages på den i stk. 1 nævnte fortegnelse  

 under samme betingelser som nævnt i stk. 1.
 Stk. 4. Anden sygdom hos et levendefødt barn,  

 pådraget inden fødslen, kan anerkendes som en erhvervssygdom,  

 hvis det efter en konkret vurdering godtgøres, at sygdommen i  

 overvejende grad er en følge af arbejdets særlige art.
 Stk. 5. En sygdom som følge af påvirkninger  

 af forældrene før befrugtningen eller efter fødslen vil  

 kunne henføres under loven ved ændring af fortegnelsen  

 nævnt under stk. 1 og 3, eller efter stk. 4, hvis det senere  

 godtgøres, at disse påvirkninger har skadende effekt på  

 foster eller barn.
 Stk. 6. En sygdom, der ikke er optaget på  

 fortegnelsen, kan anerkendes som erhvervssygdom, hvis det godtgøres,  

 at betingelser for at optage sygdommen på fortegnelsen efter stk. 1 og  

 3 er opfyldt.
 § 10. En person, der har pådraget sig en sygdom, som er  

 optaget i fortegnelsen, jf. § 10, stk. 1 og 3, har krav på ydelser  

 efter loven, medmindre det anses for overvejende sandsynligt, at sygdommen  

 skyldes andre forhold end de erhvervsmæssige.
 Stk. 2. For erhvervssygdomme gælder  

 retsvirkningerne i denne lov fra den dag, hvor sygdommen anmeldes, med mindre  

 andet er fastsat i loven.
 § 11. Et påvist tab af erhvervsevne, et varigt  

 mén eller en persons død anses for at være en  

 følge af arbejdsskaden, medmindre overvejende sandsynlighed taler  

 herimod.
 § 12. Er Danmark i krig, anses skade som følge af  

 krigshandlinger ikke som arbejdsskade, medmindre skaden rammer personer, der  

 udfører arbejde om bord på fartøjer af enhver art, der  

 sædvanligvis anvendes i søfarts- eller fiskerierhverv.
Kapitel 3 Anmeldelse og sagsoplysninger m.v.
 § 13. En arbejdsskade, der antages at kunne begrunde krav  

 på ydelser efter loven, skal anmeldes snarest muligt og senest 9 dage  

 efter skadens indtræden.
 Stk. 2. En arbejdsskade, der ikke er anmeldt efter stk.  

 1, og som har medført, at den skadede borger endnu ikke på  

 5-ugers-dagen for skadens indtræden kan genoptage sædvanligt  

 arbejde i fuldt omfang, skal anmeldes senest 9 dage herefter.
 Stk. 3. For erhvervssygdomme, jf. § 9, regnes  

 anmeldelsesfristerne fra det tidspunkt, hvor den anmeldelsespligtige har  

 fået kendskab til, at sygdommen må antages at være  

 erhvervsbetinget.
Stk. 4. Arbejdsskadestyrelsen skal inden 48 timer  

 underrettes om dødsfald, der kan være forårsaget af en  

 arbejdsskade, herunder ethvert dødsfald indtruffet på en  

 arbejdsplads.
Underretning skal finde sted, selv om den arbejdsskade, der kan  

 have medført dødsfaldet, allerede er anmeldt eller skal  

 anmeldes efter stk. 1-3.
 § 14. Anmeldelsespligten påhviler den  

 sikringspligtige.
 Stk. 2. Anmeldelsespligten efter stk. 1 omfatter  

 arbejdsulykker.
 Stk. 3. For en person under arbejde i privat husholdning  

 eller under udførelse af privat tjeneste, og for hvem der ikke er  

 forsikringspligt, jf. § 5, stk. 6, påhviler anmeldelsespligten  

 arbejdsgiveren.
 Stk. 4. For en person, som har sikret sin egen person  

 efter § 5, stk. 2 og 3, og for en person omfattet af § 3, nr. 4, skal  

 anmeldelsen foretages af den pågældende eller dennes  

 efterladte.
 § 15. Den anmeldelsespligtige, jf. § 14, anmelder sager  

 omfattet af § 14, stk. 2, til det forsikringsselskab, hvor der er tegnet  

 forsikring, jf. § 41.
Stk. 2. Anmeldelse skal ske til Arbejdsskadestyrelsen,  

 når 1)	sikringspligten ikke er opfyldt, jf. § 5, stk. 4, eller 2)	der ikke er sikringspligt, jf. § 5, stk. 5 og 6.
 Stk. 3. Skadetilfælde omfattet af § 3, nr. 4,  

 anmeldes til Arbejdsskadestyrelsen.
 § 16. Beskæftigelsesministeren fastsætter regler  

 om, at læger og tandlæger skal anmelde såvel klare som  

 formodede tilfælde af erhvervssygdomme, som de pågældende  

 gennem deres erhverv bliver bekendt med, til Arbejdsskadestyrelsen og  

 Arbejdstilsynet.
 § 17. Beskæftigelsesministeren fastsætter  

 retningslinier for samarbejdet mellem Arbejdsskadestyrelsen, Den Sociale  

 Ankestyrelse, forsikringsselskaber, Arbejdsmarkedets Erhvervssygdomssikring  

 og kommuner m.fl. med henblik på koordinering af  

 hjælpeforanstaltningerne for de skadede borgere.
 Stk. 2. Arbejdsgivere for skadede borgere skal samarbejde  

 med kommunen om at fastholde den skadede borger på virksomheden eller  

 på arbejdsmarkedet i øvrigt.
Stk. 3. Chefen for Arbejdsskadestyrelsen fastsætter  

 regler for, hvilke oplysninger anmeldelsen skal indeholde, og hvorledes  

 anmeldelse skal ske.
Det skal af bestemmelserne fremgå, hvilke  

 anmeldelser forsikringsselskabet og Arbejdsmarkedets Erhvervssygdomssikring  

 skal sende til Arbejdsskadestyrelsen, hvilke anmeldelser Arbejdsmarkedets  

 Erhvervssygdomssikring skal sende til forsikringsselskabet, og hvilke  

 anmeldelser forsikringsselskabet skal sende til Arbejdsmarkedets  

 Erhvervssygdomssikring.
 Stk. 4. Chefen for Arbejdsskadestyrelsen fastsætter  

 retningslinjer for anmeldelse af arbejdsskader og for afgivelse af  

 lægeerklæringer, der er nødvendige til sagens behandling.  

 Chefen for Arbejdsskadestyrelsen fastsætter endvidere regler for, i  

 hvilket omfang lægeerklæringer og lægeattester, jf. stk. 4,  

 skal honoreres med fast takst, samt størrelsen af denne takst.
 Stk. 5. Forsikringsselskabet og Arbejdsmarkedets  

 Erhvervssygdomssikring afholder udgifterne til lægeerklæringer,  

 herunder speciallægeerklæringer og obduktionserklæringer,  

 og til udtalelser og dokumentationer i øvrigt, herunder til  

 nødvendige revisionsopgørelser.
§ 18. Er anmeldelse ikke indsendt rettidigt, kan krav om  

 erstatning efter loven dog rejses af den skadede borger eller de efterladte  

 inden for en frist af 1 år fra arbejdsskadens indtræden.
For  

 erhvervssygdomme, jf. § 9, regnes fristen fra det tidspunkt, hvor den skadede  

 borger eller de efterladte har fået kendskab til, at sygdommen må  

 antages at være erhvervsbetinget.
Når der er særlig grund  

 dertil, kan der ses bort fra fristen.
 § 19. Arbejdsskadestyrelsen kan udsende sagkyndige til at  

 foretage undersøgelse på stedet.
 Stk. 2. Arbejdsskadestyrelsen og Den Sociale Ankestyrelse  

 kan af arbejdsgivere, ansatte, kommuner og andre vedkommende, herunder  

 sygehuse, institutter og behandlende læger m.v., forlange meddelt  

 enhver oplysning, styrelsen skønner er af betydning, herunder  

 eventuelle politirapporter, sygehusjournaler med hvad dertil hører,  

 produktionsprocedurer, produkters og stoffers kemiske bestanddele eller  

 afskrift af sådanne rapporter, journaler og formler.  

 Arbejdsskadestyrelsen kan forlange retsligt forhør i overensstemmelse  

 med retsplejelovens § 1018, få udskrift heraf samt forlange, at der  

 foretages obduktion efter reglerne om lovmæssige obduktioner.  

 Oplysninger om økonomiske forhold kan i elektronisk form indhentes fra  

 andre offentlige myndigheder og arbejdsløshedskasser.
 Stk. 3. For personer, der er nævnt i § 5, stk. 3,  

 påhviler det skibsføreren at tilføre skibsdagbogen  

 fyldige oplysninger om arbejdsskadens indtræden og  

 omstændighederne i forbindelse hermed.
§ 20. Den skadede borger skal snarest muligt efter  

 arbejdsskadens indtræden lade sig undersøge af en læge og  

 derefter gennemgå den lægebehandling eller den optræning,  

 som lægen eller Arbejdsskadestyrelsen finder nødvendig.
Den  

 skadede borger skal om nødvendigt lade sig indlægge til  

 observation på sygehus eller lignende institution.
Den skadede borger  

 skal endvidere efter Arbejdsskadestyrelsens bestemmelse lade sig  

 undersøge af en læge udpeget af styrelsen, lade sig  

 arbejdsprøve og efter anmodning afgive mundtlig forklaring for  

 Arbejdsskadestyrelsen.
Stk. 2. Den skadede borger har ret til at få betalt  

 rejseudgifter ved lægebehandling m.v., jf. stk. 1, når  

 lægebehandlingen m.v. sker efter Arbejdsskadestyrelsens anmodning.
Den  

 skadede borger har endvidere ret til at få erstatning for dokumenteret  

 tabt arbejdsfortjeneste ved behandling m.v., jf. stk. 1, 2. og 3. pkt., hvis  

 fraværet er af mindst 2 timers varighed.
Som grundlag for beregningen  

 kan højst anvendes den timefortjeneste, der svarer til den i § 37,  

 stk. 3, nævnte årsløn.
I sager om arbejdsulykker betales  

 udgifterne af forsikringsselskabet.
I sager om erhvervssygdomme betales  

 udgifterne af Arbejdsmarkedets Erhvervssygdomssikring.
 Stk. 3. Stk. 2 gælder også, når Den  

 Sociale Ankestyrelse har begæret de oplysninger, der er nævnt i  

 stk. 1.
Stk. 4. Betingelsen om, at der skal foreligge en  

 anmodning fra Arbejdsskadestyrelsen eller Den Sociale Ankestyrelse, for at  

 forsikringsselskabet eller Arbejdsmarkedets Erhvervssygdomssikring betaler  

 udgifterne efter stk. 2 og 3, kan fraviges i de tilfælde, hvor  

 Arbejdsskadestyrelsen eller Den Sociale Ankestyrelse finder oplysningerne  

 nødvendige.
I sager om arbejdsulykker skal forsikringsselskabet alene  

 betale udgifter, der er opstået eller afholdt efter skadens  

 indtræden.
I sager om erhvervssygdomme skal Arbejdsmarkedets  

 Erhvervssygdomssikring alene betale udgifter, der er opstået eller  

 afholdt efter, at skaden er anmeldt, jf. § 10, stk. 2.
§ 21. Hvis det viser sig, at den anmeldte skade ikke er  

 omfattet af loven, træffer Arbejdsskadestyrelsen afgørelse  

 herom.
For sager, der behandles efter § 8, stk. 2, om arbejdsulykker, skal  

 afgørelsen træffes senest 3 måneder efter, at  

 Arbejdsskadestyrelsen har modtaget anmeldelsen.
For sager, der behandles  

 efter § 9 om erhvervssygdomme, er fristen 6 måneder.
Stk. 2. Afgår den skadede borger ved døden  

 efter skadens anmeldelse, finder fristerne i stk. 1 tilsvarende anvendelse  

 for meddelelse til de efterladte om, at dødsfaldet ikke er omfattet af  

 loven.
Fristerne regnes her fra underretningen om dødsfaldet til  

 Arbejdsskadestyrelsen.
 Stk. 3. Kan afgørelse efter stk. 1 og 2 ikke  

 træffes inden for fristerne, skal den skadede borger eller de  

 efterladte underrettes herom.
 § 22. Efter anmodning fra den skadede borger eller de  

 efterladte kan afgørelser efter § 21 genoptages inden for en frist  

 på 5 år fra afgørelsen, hvis sagens faktiske  

 omstændigheder ændrer sig væsentligt i forhold til dem, der  

 blev lagt til grund ved afgørelsen.
 Stk. 2. Kan et anmeldt tilfælde ikke behandles  

 på grund af forhold, der skyldes den skadede borger eller de  

 efterladte, bortfalder krav efter loven 5 år regnet fra arbejdsskadens  

 indtræden.
Kapitel 4 Ydelserne § 23. Ydelserne efter loven er 1)	betaling af udgifter til sygebehandling, optræning og  

 hjælpemidler m.m., jf. § 26, 2)	erstatning for tab af erhvervsevne, jf. § 28, 3)	godtgørelse for varigt mén, jf. § 29, 4)	overgangsbeløb ved dødsfald, jf. § 31, 5)	erstatning for tab af forsørger, jf. §§ 32-34.
 Almindelige regler om fastsættelse af erstatning  

 m.v.
 § 24. Efterkommer den skadede borger ikke de krav, der er  

 nævnt i § 20, eller modarbejder denne sin helbredelse ved  

 tilsidesættelse af givne forskrifter, kan retten til erstatning helt  

 eller delvis bortfalde.
 Stk. 2. Hvis de efterladte modsætter sig obduktion,  

 kan retten til erstatning bortfalde.
§ 25. Har den skadede borger forsætligt eller ved  

 retsstridig handling eller undladelse fremkaldt eller væsentligt  

 bidraget til arbejdsskadens indtræden, kan krav på erstatning for  

 tab af erhvervsevne og godtgørelse for varigt mén  

 nedsættes eller helt bortfalde.
Den skadede borger skal i givet fald  

 udtrykkeligt gøres opmærksom herpå.
 Sygebehandling, optræning og hjælpemidler  

 m.m.
§ 26. Udgifter til sygebehandling eller optræning, der  

 under sagens behandling er nødvendig for at opnå bedst mulig  

 helbredelse, kan betales i det omfang, udgifterne ikke kan afholdes efter lov  

 om offentlig sygesikring eller som led i behandlingen på offentligt  

 sygehus.
Optræningen skal foretages som efterbehandling under  

 lægelig kontrol i umiddelbar tilknytning til sygebehandlingen.
 Stk. 2. Udgifter til anskaffelse af proteser, briller og  

 lignende hjælpemidler samt kørestole kan betales under sagens  

 behandling, hvis det er nødvendigt for at sikre sygebehandlingens  

 eller genoptræningens resultater, for at formindske arbejdsskadens  

 følger eller for nøjere at kunne bestemme omfanget af  

 erhvervsevnetabet og graden af varigt mén.
Stk. 3. Erstatning for fremtidige udgifter til  

 helbredelse, optræning og hjælpemidler som følge af  

 arbejdsskaden fastsættes til et engangsbeløb.
Er der tale om  

 permanente udgifter, udgør beløbet den forventede  

 gennemsnitlige årlige udgift ganget med den kapitaliseringsfaktor, der  

 er fastsat i medfør af § 39, stk. 2, for tab af erhvervsevne.
 Stk. 4. Har en sikret under arbejdet anvendt et af de  

 hjælpemidler, der er nævnt i stk. 2, og er hjælpemidlet  

 blevet beskadiget som følge af arbejdet eller de forhold, hvorunder  

 arbejdet foregår, kan udgifterne til reparation, eventuelt fornyelse af  

 hjælpemidlet, betales.
 Stk. 5. Chefen for Arbejdsskadestyrelsen fastsætter  

 regler om, i hvilket omfang der kan ske dækning af udgifter efter stk.  

 1-4.
 § 27. Når der efter sygebehandling, optræning  

 eller revalidering er grundlag for at skønne over den skadede borgers  

 fremtidige helbredstilstand og erhvervsmuligheder, afgør  

 Arbejdsskadestyrelsen, om der tilkommer den skadede borger erstatning for tab  

 af erhvervsevne og godtgørelse for varigt mén.  

 Afgørelsen træffes inden 1 år efter arbejdsskadens  

 anmeldelse.
 Stk. 2. Har arbejdsskaden medført døden,  

 fastsættes inden for samme frist som nævnt i stk. 1 regnet fra  

 anmeldelsen af dødsfaldet, om der tilkommer de efterladte  

 overgangsbeløb ved dødsfald og erstatning for tab af  

 forsørger.
 Stk. 3. Forskud på erstatning for tab af  

 erhvervsevne og på godtgørelse for varigt mén kan  

 udbetales i tiden, indtil der er truffet endelig afgørelse i  

 sagen.
 Stk. 4. Hvis den erhvervsmæssige situation ikke er  

 afklaret, kan Arbejdsskadestyrelsen træffe en midlertidig  

 afgørelse om erstatning for erhvervsevnetab.
Erstatning for tab af erhvervsevne § 28. Har arbejdsskaden medført nedsættelse af  

 den skadede borgers evne til at skaffe sig indtægt ved arbejde,  

 tilkommer der den pågældende erstatning for tab af erhvervsevne.  

 Der ydes ikke erstatning, hvis erhvervsevnetabet er mindre end 15 pct.
 Stk. 2. Ved bedømmelsen af erhvervsevnetabet tages  

 hensyn til den skadede borgers muligheder for at skaffe sig indtægt ved  

 sådant arbejde, som med rimelighed kan forlanges af den  

 pågældende efter dennes evner, uddannelse, alder og muligheder  

 for erhvervsmæssig omskoling og optræning.
 Stk. 3. Erstatning for tab af erhvervsevne til et barn  

 med fosterskade, jf. § 9, stk. 3 og 4, eller til et barn med sygdomme som  

 følge af påvirkning af forældrene før befrugtningen  

 eller efter fødslen, jf. § 9, stk. 5, kan tidligst ydes fra den  

 pågældendes 15. år.
 Stk. 4. Erstatningen tilkendes som en løbende  

 ydelse, medmindre den kapitaliseres efter reglerne i § 39.
 Stk. 5. Ved fuldstændigt tab af erhvervsevne  

 udgør den løbende ydelse årlig 4/5 af den skadede borgers  

 årsløn, jf. § 37, og ved nedsættelse af erhvervsevnen en  

 forholdsmæssig del heraf.
 Stk. 6. Den årlige ydelse udbetales med 1/12  

 månedlig forud og løber fra tidspunktet for afgørelsen,  

 medmindre særlige omstændigheder taler for et andet  

 tidspunkt.
Stk. 7. For skadede borgere, der den 1. juli 1999 er  

 fyldt 60 år, ophører den løbende erstatning med udgangen  

 af den måned, hvor den pågældende fylder 67 år.
Den  

 løbende erstatning afløses på dette tidspunkt af et  

 engangsbeløb på 2 gange den årlige erstatning efter stk.  

 5. Er den pågældende på tidspunktet for afgørelsen  

 fyldt 67 år, udbetales erstatningen som anført i 2. pkt.
Stk. 8. For skadede borgere, der fylder 60 år den  

 1. juli 1999 eller senere, ophører den løbende erstatning med  

 udgangen af den måned, hvor den pågældende fylder 65  

 år.
Den løbende erstatning afløses på dette  

 tidspunkt af et engangsbeløb på 4 gange den årlige  

 erstatning efter stk. 5. Er den pågældende på tidspunktet  

 for afgørelsen fyldt 65 år, udbetales erstatningen som  

 anført i 2. pkt.
Godtgørelse for varigt mén § 29. Har en arbejdsskade påført den skadede  

 borger varigt mén, tilkommer der den pågældende  

 godtgørelse.
Godtgørelse ydes dog ikke, hvis méngraden  

 fastsættes til mindre end 5 pct.
 Stk. 2. Méngraden fastsættes på  

 grundlag af skadens medicinske art og omfang og under hensyn til de ulemper i  

 den skadede borgers personlige livsførelse, som arbejdsskaden har  

 forvoldt.
Stk. 3. Godtgørelse for varigt mén  

 fastsættes til et kapitalbeløb og udgør ved en  

 méngrad på 100 pct. 590.500 kr.
Beløbet reguleres efter §  

 38. Ved lavere méngrader udgør godtgørelsen en  

 forholdsmæssig del af 590.500 kr.
 Stk. 4. I ganske særlige tilfælde kan  

 godtgørelse for varigt mén fastsættes til et  

 højere beløb, dog højst 120 pct. af 590.500 kr.,  

 reguleret efter § 38.
Stk. 5. Var den skadede borger ved arbejdsskadens  

 indtræden fyldt 40 år, nedsættes godtgørelsen med 1  

 pct. for hvert år, den pågældende var ældre end 39  

 år ved arbejdsskadens indtræden.
Var den skadede borger fyldt 60  

 år, nedsættes godtgørelsen med yderligere 1 pct. for hvert  

 år, den skadede borger var ældre end 59 år ved  

 arbejdsskadens indtræden.
Godtgørelsen nedsættes dog ikke  

 yderligere efter det fyldte 69. år.
Genoptagelse af erstatningsspørgsmål § 30. Efter anmodning fra den skadede borger eller på  

 Arbejdsskadestyrelsens foranledning kan erstatnings- og  

 godtgørelsesspørgsmålene, jf. §§ 26, 28 og 29, genoptages  

 inden for en frist af 5 år fra første fastsættelse, hvis  

 der er sket væsentlige ændringer af de forhold, der blev lagt til  

 grund for fastsættelsen.
Fristen for genoptagelse kan forlænges  

 inden udløbet af 5-års-fristen.
Når ganske særlige  

 omstændigheder taler herfor, kan der ses bort fra fristerne.
 Stk. 2. Modtageren af løbende ydelse efter § 28  

 skal underrette forsikringsselskabet, Arbejdsmarkedets Erhvervssygdomssikring  

 eller Arbejdsskadestyrelsen om enhver forandring i sine forhold, som kan  

 formodes at medføre en nedsættelse eller bortfald af ydelsen,  

 ligesom forsikringsselskabet, Arbejdsmarkedets Erhvervssygdomssikring eller  

 Arbejdsskadestyrelsen skal være opmærksom på, om der  

 indtræder sådanne forandringer i modtagerens forhold.
Overgangsbeløb ved dødsfald § 31. Har en arbejdsskade medført døden,  

 tilkommer der den efterladte ægtefælle et overgangsbeløb  

 een gang for alle på 111.000 kr., hvis ægteskabet var  

 indgået før arbejdsskadens indtræden og samlivet bestod  

 på tidspunktet for den skadede borgers død.
Beløbet  

 reguleres efter § 38.
 Stk. 2. Er ægteskabet indgået efter  

 arbejdsskadens indtræden, har den efterladte ægtefælle krav  

 på samme overgangsbeløb, hvis ægteskabet på  

 tidspunktet for den skadede borgers død havde bestået de sidste  

 2 år og ægtefællerne levede sammen på tidspunktet for  

 den skadede borgers død.
 Stk. 3. Overgangsbeløbet tilkommer endvidere en  

 efterladt, som før arbejdsskadens indtræden levede sammen med  

 den skadede borger i et ægteskabslignende forhold, hvis samlivet  

 på tidspunktet for dødens indtræden havde bestået de  

 sidste 2 år.
 Stk. 4. Efterlader afdøde sig ingen, der er  

 berettiget til overgangsbeløb efter stk. 1-3, kan  

 overgangsbeløbet tilkendes en anden efterladt person, når  

 særlige omstændigheder taler derfor.
Erstatning for tab af forsørger § 32. Den, der er berettiget til overgangsbeløb efter §  

 31, stk. 1-3, og som ved den skadede borgers død har mistet en  

 forsørger, eller som ved dødsfaldet på anden måde  

 har fået sine forsørgelsesmæssige forhold forringet, har  

 ret til erstatning herfor.
Erstatningen fastsættes under hensyn til  

 forsørgelsens omfang og den pågældendes muligheder for at  

 forsørge sig selv, når alder, helbredstilstand, uddannelse,  

 beskæftigelse samt forsørgerforhold og økonomiske forhold  

 tages i betragtning.
Stk. 2. Erstatningen ydes i form af en tidsbestemt  

 løbende ydelse, som årlig udgør 30 pct. af afdødes  

 årsløn, jf. § 37, og som udbetales med virkning fra datoen for  

 dødsfaldet med 1/12 månedlig forud.
Perioden kan højst  

 fastsættes til 10 år.
Udbetales der i anledning af  

 dødsfaldet efterindtægt, udbetales ydelsen dog først fra  

 udløbet af efterindtægtsperioden.
Modtog afdøde  

 løbende erstatning for tab af erhvervsevne efter denne lov, udbetales  

 erstatning for tab af forsørger først fra den 1. i den  

 efterfølgende måned efter dødsfaldet.
 Stk. 3. Ydelse efter stk. 2 løber uændret i  

 den fastsatte periode, medmindre ydelsen helt eller delvis omsættes til  

 kapitalbeløb eller den berettigede afgår ved døden.
Stk. 4. For efterladte, der den 1. juli 1999 er fyldt 60  

 år, ophører den løbende erstatning med udgangen af den  

 måned, hvor modtageren fylder 67 år.
Den løbende  

 erstatning afløses på dette tidspunkt af et engangsbeløb  

 på to gange den årlige erstatning.
Er den erstatningsberettigede  

 på tidspunktet for den skadede borgers død fyldt 67 år,  

 udbetales erstatningen som anført i 2. pkt.
Stk. 5. For efterladte, der fylder 60 år den 1.  

 juli 1999 eller senere, ophører den løbende erstatning med  

 udgangen af den måned, hvor modtageren fylder 65 år.
Den  

 løbende erstatning afløses på dette tidspunkt af et  

 engangsbeløb på fire gange den årlige erstatning.
Er den  

 erstatningsberettigede på tidspunktet for den skadede borgers  

 død fyldt 65 år, udbetales erstatningen som anført i 2.  

 pkt.
Stk. 6. Er en efterladt ikke anset for  

 erstatningsberettiget efter stk. 1, kan den pågældende inden for  

 en frist på 5 år fra modtagelsen af meddelelsen herom kræve  

 erstatningsspørgsmålet genoptaget, hvis sagens faktiske  

 omstændigheder ændrer sig væsentligt i forhold til dem, der  

 blev lagt til grund ved afgørelsen.
På samme måde kan en  

 efterladt, der har fået tilkendt erstatning efter stk. 1, jf. stk. 2,  

 inden for en frist på 5 år efter ydelsens ophør  

 kræve erstatningsspørgsmålet genoptaget med henblik  

 på tilkendelse af yderligere tidsbestemt løbende ydelse, hvis  

 sagens faktiske omstændigheder ændrer sig væsentligt i  

 forhold til dem, der blev lagt til grund for afgørelsen.
 § 33. Efterlader afdøde sig børn, over for  

 hvilke den pågældende havde forsørgelsespligt efter lov om  

 aktiv socialpolitik, tilkommer der hvert barn, som har den anden af sine  

 forældre i live, en løbende årlig ydelse på 10 pct.  

 af afdødes årsløn, jf. § 37, stk. 3, indtil barnets  

 fyldte 18. år.
Stk. 2. Mister et barn, som modtager løbende  

 ydelse efter stk. 1, den anden af sine forældre, tilkommer der for den  

 resterende tid barnet en årlig ydelse på 20 pct. af  

 afdødes årsløn.
Samme årlige ydelse tilkommer  

 indtil barnets fyldte 18. år hvert barn, for hvilket den skadede borger  

 ved sin død stod som eneforsørger efter lov om aktiv  

 socialpolitik.
Stk. 3. Er barnet ved det fyldte 18. år under  

 uddannelse og forholdene i øvrigt taler derfor, kan ydelsen  

 forlænges til tidspunktet for uddannelsens afslutning, dog længst  

 til pågældendes fyldte 21. år.
Samme ret har afdødes  

 barn, som på tidspunktet for dødens indtræden var fyldt 18  

 år og under uddannelse.
Stk. 4. Hvis ydelserne efter stk. 1-3 udregnes til mere  

 end 50 pct. af afdødes årsløn, nedsættes de enkelte  

 ydelser til samlet 50 pct. af afdødes årsløn.
Ydes der  

 samtidig erstatning efter § 32, nedsættes ydelserne tilsvarende til 40  

 pct. af afdødes årsløn.
Stk. 5. Ydelserne efter stk. 1-3 udbetales med virkning  

 fra dødsfaldet med 1/12 månedlig forud.
Udbetales der i  

 anledning af dødsfaldet efterindtægt, udbetales ydelsen dog  

 først fra udløbet af efterindtægtsperioden.
§ 34. Hvis de samlede årlige ydelser efter §§ 32 og  

 33 udgør mindre end 70 pct. af afdødes årsløn, kan  

 der inden for denne begrænsning under særlige  

 omstændigheder tillægges erstatning til andre, som afdøde  

 helt eller delvis forsørgede, da arbejdsskaden indtraf.
Erstatningen  

 kan bortset fra erstatning til afdødes stedbørn under 21  

 år udbetales som kapitalbeløb, jf. § 39.
Fælles bestemmelser § 35. Tilkommer der som følge af arbejdsskaden den  

 skadede borger pension efter lov om tjenestemandspension, nedsættes  

 værdien af erstatningen for tab af erhvervsevne efter denne lov.  

 Nedsættelsen sker med 2/3 af værdien af det beløb, hvormed  

 tjenestemandspensionen er forhøjet ud over den pension, der svarer til  

 tjenestealderen på tidspunktet for pensioneringen.
 Stk. 2. Medfører arbejdsskaden døden, og  

 tilkommer der som følge af dødsfaldet de efterladte pension  

 efter lov om tjenestemandspension, nedsættes erstatning for tab af  

 forsørger efter denne lov med 2/3 af det beløb, hvormed  

 tjenestemandspensionen er forhøjet ud over den pension, der svarer til  

 afdødes tjenestealder på tidspunktet for dødsfaldet.
Stk. 3. Bestemmelserne i stk. 1 og 2 anvendes tilsvarende  

 på andre erstatningsberettigede efter denne lov, for hvem der med  

 hensyn til pension er fastsat regler, der svarer til reglerne i lov om  

 tjenestemandspension.
I disse tilfælde betaler forsikringsselskabet  

 eller Arbejdsmarkedets Erhvervssygdomssikring til pensionsgiveren et  

 beløb svarende til det beregnede fradrag i den skadede borgers eller  

 de efterladtes erstatning efter denne lov.
§ 36. Hvis den skadede borger eller de efterladte har  

 fået udbetalt ydelser efter lov om social pension eller lov om aktiv  

 socialpolitik for en periode, hvor der senere tilkendes erstatning som  

 løbende ydelse for tab af erhvervsevne, jf. § 28, eller tab af  

 forsørger, jf. §§ 32-34, har kommunen krav på refusion fra  

 forsikringsselskabet eller Arbejdsmarkedets Erhvervssygdomssikring.  

 Refusionskravet omfatter forskellen mellem det beløb, som efter de  

 nævnte love er udbetalt, og det beløb, som ville være  

 blevet udbetalt, hvis erstatningen var blevet udbetalt samtidig med de  

 sociale ydelser.
Kommunens krav kan dog ikke overstige det beløb, der  

 efter denne lov er tilkendt den pågældende for samme tidsrum.  

 Refusionskravet fortabes, hvis det ikke fremsættes inden 4 uger, efter  

 at kommunen har fået meddelelse om erstatningstilkendelsen.
 Stk. 2. Er der som følge af arbejdsskaden udbetalt  

 erstatning til den skadede borger eller til dennes efterladte af en  

 erstatningsansvarlig skadevolder eller dennes forsikringsselskab, har  

 skadevolderen henholdsvis forsikringsselskabet krav på af  

 arbejdsskadeforsikringsselskabet eller Arbejdsmarkedets  

 Erhvervssygdomssikring at få godtgjort det erstatningsbeløb af  

 samme art, som arbejdsskadeforsikringsselskabet eller Arbejdsmarkedets  

 Erhvervssygdomssikring har pligt til at betale på det tidspunkt, hvor  

 kravet fremsættes.
Kapitel 5 Årslønsfastsættelse § 37. Som årsløn regnes den skadede borgers  

 samlede arbejdsfortjeneste i året før arbejdsskadens  

 indtræden. Årslønnen fastsættes efter et  

 skøn, når særlige ansættelsesforhold gør sig  

 gældende, eller når den skadede borger på grund af en  

 erhvervssygdom ikke har været beskæftiget til samme løn i  

 hele det foregående år, eller hvis den skadede borger har  

 været ude af erhverv i en kortere eller længere periode  

 før datoen for sygdommens anmeldelse.
Stk. 2. I årslønnen medregnes værdien  

 af fri kost og logi samt værdien af andre naturalydelser.
Chefen for  

 Arbejdsskadestyrelsen fastsætter værdien af kost og logi for  

 personer, der har ophold hos arbejdsgiveren.
Stk. 3. Årslønnen kan ikke sættes  

 højere end 355.000 kr.
Beløbet reguleres efter § 38.
 Stk. 4. Er den skadede borger under 21 år eller  

 under uddannelse, kan der ved årslønsfastsættelsen tages  

 hensyn til den erhvervsindtægt, den skadede borger kunne forvente at  

 opnå efter det fyldte 21. år eller efter uddannelsens afslutning,  

 hvis arbejdsskaden ikke havde fundet sted. Årslønnen skal dog  

 ansættes til mindst 132.000 kr. reguleret efter § 38, medmindre den  

 skadede borgers erhvervsevne allerede forud for arbejdsskadens  

 indtræden var nedsat i væsentlig grad.
 Stk. 5. Chefen for Arbejdsskadestyrelsen fastsætter  

 nærmere regler for opgørelse af årsløn for  

 selvstændige erhvervsdrivende.
Stk. 6. Til brug ved beregning og regulering af  

 erstatning for tab af erhvervsevne og tab af forsørger som  

 løbende ydelse fastsættes en grundløn.
Denne beregnes ved  

 at gange den årsløn, der er fastsat efter reglerne i stk. 1-5,  

 med forholdet mellem 355.000 kr. og det maksimale  

 årslønsbeløb, der var gældende, da arbejdsskaden  

 indtraf.
§ 38. De i §§ 29 og 31 og § 37, stk. 3 og 4, nævnte  

 beløb reguleres hvert år pr. 1. januar med 2,0 pct. tillagt  

 tilpasningsprocenten for det pågældende finansår, jf. lov  

 om en satsreguleringsprocent.
De herefter fremkomne beløb for varigt  

 mén og overgangsbeløb afrundes til nærmeste med 500  

 delelige kronebeløb.
Beløb vedrørende  

 årsløn afrundes til nærmeste med 1.000 delelige  

 kronebeløb.
 Stk. 2. De løbende ydelser, der svarer til  

 grundlønnen, jf. § 37, stk. 6, reguleres med samme procent som de  

 beløb, der er nævnt i stk. 1.
 Stk. 3. Chefen for Arbejdsskadestyrelsen  

 bekendtgør hvert år inden udgangen af oktober måned,  

 hvilke reguleringer der skal finde sted. Ændringerne har gyldighed fra  

 den følgende 1. januar.
 Stk. 4. Ved fastsættelsen af løbende  

 erstatningsydelse, kapitalerstatning samt godtgørelsesbeløb  

 beregnes erstatningen og godtgørelsen, som om arbejdsskaden var  

 indtruffet på afgørelsens tidspunkt.
 Stk. 5. Løbende årlige ydelser, der ikke er  

 delelige med 12, forhøjes til nærmeste med 12 delelige  

 kronebeløb.
Kapitel 6 Erstatningsforvaltning og erstatningsudbetaling § 39. Løbende årlig erstatning tilkendt efter §  

 28 for tab af erhvervsevne på mindre end 50 pct. skal normalt og uden  

 den erstatningsberettigedes samtykke omsættes til et  

 kapitalbeløb.
Ved løbende årlig erstatning tilkendt for  

 tab af erhvervsevne på 50 pct. og derover omsættes den del af  

 erstatningen, der svarer til 50 pct. erhvervsevnetab, til  

 kapitalbeløb, når den erstatningsberettigede har anmodet herom.  

 Der kan ikke ske omsætning til kapitalbeløb, når der alene  

 er truffet midlertidig afgørelse om erstatning for tab af erhvervsevne  

 efter § 27, stk. 4. Erstatning efter § 32 for tab af forsørger  

 omsættes til kapitalbeløb efter anmodning fra den  

 erstatningsberettigede.
 Stk. 2. Omsætning af løbende ydelse til  

 kapitalbeløb finder sted på grundlag af ydelsens  

 størrelse på omsætningstidspunktet.  

 Beskæftigelsesministeren fastsætter efter indstilling fra  

 Arbejdsskadestyrelsen de nærmere regler for omsætning af den  

 løbende ydelse til kapitalbeløb.
Stk. 3. Når der er truffet endelig afgørelse  

 om erstatning for tab af erhvervsevne og den erstatningsberettigede har  

 begæret erstatningen omsat til kapitalbeløb, udbetales  

 beløbet til boet, hvis den erstatningsberettigede afgår ved  

 døden, inden kapitalbeløbet er udbetalt.
Omsætning af  

 løbende ydelse til kapitalbeløb finder sted på grundlag  

 af ydelsens størrelse på dagen før dødsfaldet.
 § 40. Erstatninger og godtgørelsesbeløb efter  

 denne lov udbetales til den berettigede.
 Stk. 2. Skønner Arbejdsskadestyrelsen, at  

 modtageren af en løbende ydelse ikke bør have fri  

 rådighed over ydelsen, træffes bestemmelse om, på hvilken  

 måde ydelsen skal komme den pågældende til gode.
 Stk. 3. I særlige tilfælde kan  

 Arbejdsskadestyrelsen udbetale erstatnings- og  

 godtgørelsesbeløb til den berettigede og derefter kræve  

 det udlagte beløb ind hos forsikringsselskabet eller Arbejdsmarkedets  

 Erhvervssygdomssikring.
Stk. 4. Udbetales de i stk. 1 omhandlede beløb  

 senere end 4 uger fra datoen for underretningen om beløbets  

 tilkendelse, forrentes beløbet fra udløbet af 4-ugers-fristen,  

 til betaling sker, med en årlig rente på 1 pct. over  

 Nationalbankens diskonto.
I de i § 36, stk. 1, omhandlede tilfælde er  

 fristen 14 dage fra datoen for kommunens endelige meddelelse til den  

 erstatningsudbetalende om refusionskrav.
 Stk. 5. Retten til en tilkendt løbende erstatning  

 for tab af erhvervsevne og tab af forsørger ophører med  

 udgangen af den måned, hvor modtageren afgår ved  

 døden.
Stk. 6. Er erstatningen for den måned, hvori  

 dødsfaldet fandt sted, og tidligere måneder ikke udbetalt,  

 udbetales erstatningen til modtagerens ægtefælle, hvis  

 ægtefællerne levede sammen ved dødsfaldet.
For andre  

 modtagere udbetales beløbet til modtagerens dødsbo.
Kapitel 7 Sikringspligt   

 Tegning og forsikring § 41. Sikringspligtige arbejdsgivere og selvstændige  

 erhvervsdrivende, jf. § 5, skal overføre deres risiko for  

 arbejdsulykker til et forsikringsselskab, der tegner arbejdsulykkesforsikring  

 efter denne lov.
§ 42. En arbejdsgiver eller selvstændige  

 erhvervsdrivende, der har undladt at tegne forsikring efter loven eller at  

 holde sådan forsikring i kraft, skal betale et beløb svarende  

 til den præmie, der skulle have været betalt til et  

 forsikringsselskab.
Arbejdsskadestyrelsen træffer afgørelse om  

 beløbets størrelse.
Beløbet skal betales til  

 Arbejdsskadestyrelsen og godskrives alle forsikringsselskaber, som tegner  

 arbejdsulykkesforsikring, efter regler fastsat af Arbejdsskadestyrelsen i  

 samarbejde med Finanstilsynet.
Stk. 2. Beløb svarende til ubetalte præmier,  

 jf. stk. 1, kan med tillæg af omkostninger inddrives af  

 Finansstyrelsen.
Skyldige beløb kan inddrives ved udpantning, og  

 Finansstyrelsen kan inddrive skyldige beløb ved indeholdelse i  

 løn m.v. hos den pågældende efter reglerne om inddrivelse  

 af personlige skatter i kildeskatteloven.
Stk. 3. Beskæftigelsesministeren kan  

 fastsætte nærmere regler om fremgangsmåden i forbindelse  

 med lønindeholdelsen, herunder om straf af bøde for  

 overtrædelse af reglerne.
Bestemmelsen i § 83, stk. 4, finder  

 tilsvarende anvendelse.
 Stk. 4. Finansstyrelsen kan indhente de oplysninger hos  

 skattemyndigheder og andre offentlige myndigheder om den  

 pågældende, som er nødvendige for at varetage inddrivelsen  

 af skyldige beløb efter stk. 1, herunder oplysninger om indkomst- og  

 formueforhold.
 § 43. Foreligger der en arbejdsulykke, og har arbejdsgiveren  

 eller den selvstændige erhvervsdrivende undladt at opfylde sin  

 sikringspligt ved at tegne forsikring, betaler Arbejdsskadestyrelsen  

 forskudsvis de udgifter, der er nævnt i § 17, stk. 4 og 5, og §§ 20, 23  

 og 50.
 Stk. 2. Arbejdsgiveren eller den selvstændige  

 erhvervsdrivende skal refundere Arbejdsskadestyrelsen de udbetalte  

 beløb, jf. stk. 1, medmindre styrelsen skønner, at der har  

 foreligget sådanne undskyldende omstændigheder, at den  

 pågældende helt eller delvis bør fritages for betaling.  

 For selvstændige erhvervsdrivende gælder, at beløbet  

 modregnes i eventuelle ydelser efter § 23, før udbetaling af  

 disse finder sted.
 Stk. 3. Arbejdsskadestyrelsen kan, i det omfang det  

 skønnes rimeligt, eftergive arbejdsgiveren eller den  

 selvstændige erhvervsdrivende beløbet.
 Stk. 4. De beløb, som Arbejdsskadestyrelsen har  

 udbetalt efter stk. 1, fordeles efter reglerne i § 5, stk. 6, 2. og 3. pkt.,  

 med fradrag af eventuelt refunderet beløb efter stk. 2 på alle  

 forsikringsselskaber, som tegner arbejdsulykkesforsikring.
 Stk. 5. Er den virksomhed, hvor arbejdsulykken er  

 indtruffet, ophørt, og er det ikke muligt at udpege et  

 forsikringsselskab, finder reglerne i stk. 1 og 4 tilsvarende anvendelse.
 Stk. 6. Reglerne i § 42, stk. 2-4, finder tilsvarende  

 anvendelse for refusionskrav efter stk. 2 og renter heraf efter § 51.
 § 44. Når et forsikringsselskab har overtaget en  

 sikringspligtig arbejdsgivers eller selvstændig erhvervsdrivendes  

 risiko, jf. § 41, hæfter selskabet, selv om det ved forsikringsaftalen  

 er gået ud fra urigtige forudsætninger om forsikringsansvarets  

 art og omfang.
§ 45. Tages en bestand af arbejdsulykkesforsikringer under  

 administration efter § 251, stk. 2, i lov om forsikringsvirksomhed i  

 Arbejdsskadestyrelsen, skal alle skader, der anmeldes til  

 forsikringsselskabet efter datoen for forsikringsselskabets ophør,  

 sendes til Arbejdsskadestyrelsen.
Samtidig overdrages til  

 Arbejdsskadestyrelsen de kapitaler, som selskabet har reserveret i henhold  

 til lov om forsikringsvirksomhed, og som vedrører selskabets bestand  

 af forsikringer efter loven på ophørstidspunktet.
Stk. 2. De udgifter, der følger af  

 forsikringsbestandens administration, betales forskudsvis af  

 Arbejdsskadestyrelsen og fordeles efter reglerne i § 5, stk. 6, 2. og 3.  

 pkt., for hvert kalenderår på alle forsikringsselskaber, som  

 tegner arbejdsulykkesforsikring.
De overdragne kapitaler fordeles efter samme  

 regler.
Tilslutning til Arbejdsmarkedets  

 Erhvervssygdomssikring § 46. Sikringspligtige arbejdsgivere og selvstændige  

 erhvervsdrivende, jf. § 5, skal betale bidrag til Arbejdsmarkedets  

 Erhvervssygdomssikring, jf. § 58.
 Stk. 2. Når Arbejdsmarkedets Erhvervssygdomssikring  

 har overtaget en sikringspligtig arbejdsgivers eller selvstændig  

 erhvervsdrivendes risiko, hæfter Arbejdsmarkedets  

 Erhvervssygdomssikring, selv om den ved fastsættelsen af bidraget er  

 gået ud fra urigtige forudsætninger om risikoens art og  

 omfang.
Stk. 3. Den sikringspligtige, forsikringsselskabet og  

 offentlige myndigheder skal efter anmodning give Arbejdsmarkedets  

 Erhvervssygdomssikring oplysninger af betydning for fastsættelse af  

 bidrag efter loven.
Pligten til at udlevere oplysninger til Arbejdsmarkedets  

 Erhvervssygdomssikring gælder ikke, i det omfang der efter anden  

 lovgivning er fastsat en særlig tavshedspligt.
 Stk. 4. Til brug ved bidragsopkrævning og  

 behandling af anmeldelser af erhvervssygdomme har Arbejdsmarkedets  

 Erhvervssygdomssikring elektronisk adgang til stamoplysninger i  

 Arbejdsmarkedets Tillægspensions arbejdsgiver- og personregistre, til  

 oplysninger om arbejdsgivernes indbetalte ATP-bidrag i Arbejdsmarkedets  

 Tillægspensions opkrævningsregister samt til  

 arbejdsgiverrelationer og indbetalte ATP-bidrag på personniveau i  

 Arbejdsmarkedets Tillægspensions lønmodtagerregister.
§ 47. Bestyrelsen for Arbejdsmarkedets Erhvervssygdomssikring  

 fastsætter de nærmere regler om betaling af bidrag, herunder om  

 frist for betalingen.
Det kan ved disse regler bestemmes, at Arbejdsmarkedets  

 Erhvervssygdomssikring opkræver et ekspeditionsgebyr ved påkrav  

 på grund af manglende betaling og kan give henstand med betaling samt  

 eftergive bidrag, renter og ekspeditionsgebyr.
 Stk. 2. Sker betaling af bidrag ikke rettidigt, skal den  

 sikringspligtige fra forfaldsdagen betale renter af bidraget med den  

 rentesats, der til enhver tid er fastsat i medfør af § 5 i lov om  

 renter ved forsinket betaling m.v.
 Stk. 3. Arbejdsmarkedets Erhvervssygdomssikring har  

 udpantningsret for bidrag, renter og ekspeditionsgebyr.
 Stk. 4. Krav, der tilkommer Arbejdsmarkedets  

 Erhvervssygdomssikring i medfør af dette kapitel, forældes efter  

 reglerne i lov nr. 274 af 22. december 1908 om forældelse af visse  

 fordringer.
 Stk. 5. Arbejdsmarkedets Erhvervssygdomssikring kan  

 indhente de oplysninger hos skattemyndigheder og andre offentlige myndigheder  

 om den sikringspligtige, som er nødvendige for at varetage  

 inddrivelsen af skyldige bidrag, renter og ekspeditionsgebyr, herunder  

 oplysninger om indkomst- og formueforhold.
 § 48. Foreligger der en erhvervssygdom, og har arbejdsgiveren  

 eller den selvstændige erhvervsdrivende ikke betalt bidrag, betaler  

 Arbejdsmarkedets Erhvervssygdomssikring forskudsvis de udgifter, der er  

 nævnt i § 17, stk. 4 og 5, og §§ 20, 23 og 50.
Stk. 2. Arbejdsgiveren eller den selvstændige  

 erhvervsdrivende skal refundere Arbejdsmarkedets Erhvervssygdomssikring de  

 udbetalte beløb, jf. stk. 1, medmindre Arbejdsskadestyrelsen  

 skønner, at der har foreligget sådanne undskyldende  

 omstændigheder, at den pågældende helt eller delvis  

 bør fritages for betaling.
For selvstændige erhvervsdrivende  

 gælder, at beløbet modregnes i eventuelle ydelser efter § 23,  

 før udbetaling af disse finder sted.
 Stk. 3. Arbejdsskadestyrelsen kan, i det omfang det  

 skønnes rimeligt, eftergive arbejdsgiveren eller den  

 selvstændige erhvervsdrivende beløbet.
 Stk. 4. De beløb, som Arbejdsmarkedets  

 Erhvervssygdomssikring har udbetalt efter stk. 1, fordeles med fradrag af  

 eventuelt refunderet beløb efter stk. 2 efter reglerne i § 5, stk. 6,  

 4.-6. pkt.
 Stk. 5. Arbejdsmarkedets Erhvervssygdomssikring kan hos  

 arbejdsgiveren eller den selvstændige erhvervsdrivende opkræve et  

 beløb svarende til det bidrag, der efter den 1. januar 1999 skulle  

 have været indbetalt til ordningen.
 Stk. 6. Arbejdsmarkedets Erhvervssygdomssikring har  

 udpantningsret for refusionskrav efter stk. 2, renter heraf efter § 51 samt  

 refusionskrav efter stk. 5 og renter heraf efter § 47, stk. 2. Reglen i § 47,  

 stk. 5, finder tilsvarende anvendelse.
Fastsættelse af det samlede bidrag til  

 Arbejdsmarkedets Erhvervssygdomssikring § 49. De sikringspligtige, jf. § 5, dækker udgifterne  

 forbundet med lovens sikring mod følger af erhvervssygdomme gennem  

 indbetaling af bidrag til Arbejdsmarkedets Erhvervssygdomssikring.
 Stk. 2. Bestyrelsen for Arbejdsmarkedets  

 Erhvervssygdomssikring fastsætter størrelsen af bidragene ud fra  

 den sikringspligtiges tilhørsforhold til en branche, det beregnede  

 antal fuldtidsansatte og de forventede udgifter vedrørende den  

 pågældende arbejdsgiver eller selvstændige  

 erhvervsdrivende.
Stk. 3. Bestyrelsen for Arbejdsmarkedets  

 Erhvervssygdomssikring er forpligtet til at fastsætte bidragene  

 således, at der, ud over hvad der er nødvendigt til  

 dækning af de sikringsmæssige risici efter loven, kun  

 opkræves, hvad der er nødvendigt til en forsvarlig  

 administration.
Finanstilsynet kan fastsætte nærmere regler for  

 denne beregning.
 Stk. 4. Arbejdsmarkedets Erhvervssygdomssikring  

 opkræver endelig som en del af bidraget afgifter m.v., i det omfang  

 dette er fastsat i denne lov eller i anden lovgivning.
Fælles bestemmelser om betaling for  

 administration, forrentning og udpantning § 50. Forsikringsselskaber, der tegner  

 arbejdsulykkesforsikring, Arbejdsmarkedets Erhvervssygdomssikring, kommuner,  

 der ikke har tegnet forsikring, jf. § 5, stk. 5, og institutioner, der er  

 omfattet af statens adgang til selvforsikring, jf. § 5, stk. 5, skal  

 betale for Arbejdsskadestyrelsens og Den Sociale Ankestyrelses administration  

 af de forhold, der er omfattet af loven, og som vedrører de  

 pågældende.
Beskæftigelsesministeren fastsætter  

 regler for betalingen og opkrævningen heraf.
Stk. 2. Betaling for forhold, der er omfattet af loven,  

 og som vedrører institutioner, der er omfattet af statens adgang til  

 selvforsikring, jf. § 5, stk. 5, påhviler det enkelte  

 ministerområde.
Vedkommende minister kan fordele udgifterne på de  

 enkelte institutioner.
 Stk. 3. Chefen for Arbejdsskadestyrelsen kan  

 pålægge de forsikringsselskaber m.v., der er nævnt i stk.  

 1, og Arbejdsmarkedets Erhvervssygdomssikring at tilvejebringe statistiske  

 oplysninger og lignende.
§ 51. De beløb, der forskudsvis er udlagt af  

 Arbejdsskadestyrelsen efter § 5, stk. 6, og § 43, stk. 1 og 5, eller af  

 Arbejdsmarkedets Erhvervssygdomssikring efter § 48, forrentes med en  

 årlig rente, der svarer til gennemsnittet af den af Nationalbanken  

 opgjorte dag til dag-pengemarkedsrente.
De nærmere regler for beregning  

 af renten fastsættes af chefen for Arbejdsskadestyrelsen.
 Stk. 2. Forsikringsselskaberne har udpantningsret for  

 præmier, påløbne renter og andre omkostninger i mangel af  

 rettidig betaling af præmie.
Kapitel 8 Afgørelser og klageadgang § 52. Arbejdsskadestyrelsen træffer, medmindre andet er  

 fastsat, afgørelse om alle spørgsmål efter denne lov.
 Stk. 2. Arbejdsskadestyrelsen er ved behandlingen af  

 sager efter denne lov ikke bundet af parternes påstande og er  

 uafhængig af instruktioner om afgørelsen af den enkelte sag.
§ 53. Arbejdsskadestyrelsens afgørelser efter § 52 kan  

 indbringes for Den Sociale Ankestyrelse af 1)	den skadede borger eller dennes efterladte, 2)	forsikringsselskabet i sager om arbejdsulykker, 3)	Arbejdsmarkedets Erhvervssygdomssikring i sager om erhvervssygdomme  

 og 4)	arbejdsgiveren, for så vidt angår afgørelser om  

 anerkendelse af arbejdsskader.
 Stk. 2. Arbejdsskadestyrelsens afgørelser om  

 branchetilhørsforhold, jf. § 5, stk. 6, og § 6, stk. 1 og 4, kan  

 indbringes for Den Sociale Ankestyrelse af Arbejdsmarkedets  

 Erhvervssygdomssikring.
Stk. 3. Klage efter stk. 1 og 2 skal indgives inden 4  

 uger efter, at klageren har modtaget afgørelsen.
For skadede borgere  

 eller de efterladte, der på afgørelsens tidspunkt opholder sig  

 på Færøerne eller i det øvrige Europa uden for  

 Danmark, er fristen dog 6 uger.
Opholder den skadede borger eller de  

 efterladte sig uden for Europa, er fristen 3 måneder.
 Stk. 4. Ankestyrelsen kan se bort fra overskridelse af  

 klagefristerne, når der er særlig grund hertil.
 Stk. 5. Ved Den Sociale Ankestyrelses behandling af sager  

 efter denne lov finder kapitel 9 samt §§ 68 og 70 i lov om retssikkerhed og  

 administration på det sociale område anvendelse, medmindre andet  

 følger af denne lov.
 Stk. 6. I det omfang arbejdsgiveren, forsikringsselskabet  

 eller Arbejdsmarkedets Erhvervssygdomssikring indbringer  

 Arbejdsskadestyrelsens afgørelse for Ankestyrelsen, har klagen  

 opsættende virkning.
Stk. 7. Inden Ankestyrelsen behandler en klage efter stk.  

 1 og 2, skal Arbejdsskadestyrelsen vurdere, om der er grundlag for at give  

 klageren helt eller delvis medhold.
Klagen sendes derfor til  

 Arbejdsskadestyrelsen.
 Stk. 8. Kan Arbejdsskadestyrelsen ikke give klageren  

 medhold, sendes klagen med begrundelsen for afgørelsen og  

 genvurderingen videre til Den Sociale Ankestyrelse.
 Stk. 9. Beskæftigelsesministeren fastsætter  

 regler for behandling af klagesager, herunder også regler om  

 tidsfrister for indsendelse og videresendelse af klager m.v.
 § 54. Klager over afgørelser truffet af  

 Arbejdsmarkedets Erhvervssygdomssikring efter denne lov kan inden 4 uger  

 efter meddelelsen af afgørelsen indbringes for et ankenævn.  

 Ankenævnet, der udnævnes for en periode af 3 år,
består af en formand, der beskikkes af  

 beskæftigelsesministeren og skal have bestået juridisk,  

 nationaløkonomisk eller anden dermed ligestillet eksamen, og  

 følgende udpegede medlemmer:
 1)	1 medlem udpeget af Landsorganisationen i Danmark.
 2)	1 medlem udpeget af Funktionærernes og Tjenestemændenes  

 Fællesråd og Akademikernes Centralorganisation i  

 fællesskab.
 3)	1 medlem udpeget af Dansk Arbejdsgiverforening.
 4)	1 medlem udpeget af Kommunernes Landsforening,  

 Amtsrådsforeningen i Danmark, Københavns og Frederiksberg  

 Kommuner samt Finansministeriet i fællesskab.
 Stk. 2. Der udpeges tillige en suppleant for hvert af de  

 i stk. 1 nævnte medlemmer.
 Stk. 3. Formanden kan se bort fra overskridelse af  

 klagefristen, når der er særlig grund hertil.
 Stk. 4. Ankenævnet fastsætter selv sin  

 forretningsorden.
Stk. 5. Ankenævnets udgifter betales af  

 Arbejdsmarkedets Erhvervssygdomssikring.
Klageren betaler 500 kr. for  

 ankenævnets behandling.
Beløbet betales tilbage til klageren,  

 hvis denne får helt eller delvis medhold.
 § 55. En administrativ afgørelse truffet af  

 Arbejdsskadestyrelsen efter lovens § 52, stk. 1, eller truffet af Den Sociale  

 Ankestyrelse efter lovens § 53, stk. 1, kan indbringes for landsretten.
 Stk. 2. Indbringelse for landsretten kan ske inden 6  

 måneder efter, at afgørelsen er meddelt.
 § 56. Forsikring & Pension har ankeadgang som nævnt  

 i § 53 i sager om arbejdsulykker, som af Arbejdsskadestyrelsen  

 henføres under § 5, stk. 6, og § 43.
 § 57. Finansstyrelsens afgørelser efter § 42, stk. 2-4,  

 og § 43, stk. 6, kan indbringes for finansministeren.
Kapitel 9 Arbejdsmarkedets Erhvervssygdomssikring § 58. Arbejdsmarkedets Erhvervssygdomssikring er en selvejende  

 institution.
Stk. 2. Arbejdsmarkedets Erhvervssygdomssikring har til  

 opgave at 1)	beregne og opkræve bidrag til at finansiere udgifter ved  

 erhvervssygdomme og 2)	udbetale erstatning m.v. til skadede borgere eller deres  

 efterladte.
Stk. 3. Arbejdsmarkedets Erhvervssygdomssikring ledes af  

 en direktør og en bestyrelse, der består af en formand og 20  

 andre medlemmer.
Heraf udpeges 1)	4 medlemmer af Dansk Arbejdsgiverforening, 2)	1 medlem af Sammenslutningen af Landbrugets  

 Arbejdsgiverforeninger, 3)	1 medlem af finansministeren, 4)	2 medlemmer af Kommunernes Landsforening, Amtsrådsforeningen i  

 Danmark, Københavns og Frederiksberg Kommuner i fællesskab, 5)	1 medlem af Finanssektorens Arbejdsgiverforening, 6)	1 medlem af Ledernes Hovedorganisation, 7)	7 medlemmer af Landsorganisationen i Danmark, 8)	2 medlemmer af Funktionærernes og Tjenestemændenes  

 Fællesråd og 9)	1 medlem af Akademikernes Centralorganisation.
 Udpegning af medlemmer sker efter reglerne i lov om ligestilling mellem  

 mænd og kvinder ved besættelse af visse bestyrelsesposter i den  

 statslige forvaltning.
Stk. 4. Bestyrelsen udpeger selv sin formand, som ikke  

 må have tilknytning til en arbejdsgiver- eller  

 arbejdstagerorganisation.
Formandens stemme er udslagsgivende i  

 tilfælde af stemmelighed.
Stk. 5. Bestyrelsens formand og øvrige medlemmer  

 udpeges for 4 år ad gangen.
Genvalg kan finde sted.
Ingen kan udpeges  

 til bestyrelsen efter det fyldte 67. år.
Et medlem af bestyrelsen kan  

 ikke samtidig være medlem af Erhvervssygdomsudvalget, jf. § 74.
 Stk. 6. Hvis de i stk. 3 nævnte  

 udpegningsberettigede ikke afgiver indstilling i overensstemmelse med  

 reglerne for udpegning i stk. 3 og 5, kan beskæftigelsesministeren  

 beslutte, at bestyrelsen kan fungere uden de pågældende  

 medlemmer.
Stk. 7. Bestyrelsen er ansvarlig for Arbejdsmarkedets  

 Erhvervssygdomssikrings administration.
Bestyrelsen overlader  

 administrationen, jf. stk. 2, til Arbejdsmarkedets Tillægspension.
Aktuarmæssige forhold § 59. Arbejdsmarkedets Erhvervssygdomssikring skal have ansat  

 en af Finanstilsynet godkendt ansvarshavende aktuar til udførelse af  

 de nødvendige beregningstekniske funktioner, herunder til  

 fastsættelse af det samlede bidragsniveau samt til  

 undersøgelser.
 Stk. 2. Søger Arbejdsmarkedets  

 Erhvervssygdomssikring Finanstilsynets godkendelse af en ny ansvarshavende  

 aktuar, skal anmodningen herom være ledsaget af en angivelse af  

 årsagen til skiftet.
Stk. 3. Arbejdsmarkedets Erhvervssygdomssikring skal  

 udarbejde en sikringsplan, som skal indeholde oplysninger om ordningens  

 sikringstekniske beregningsgrundlag.
Sikringsplanen og ændringer heri  

 skal anmeldes til Finanstilsynet.
 Stk. 4. Finanstilsynet kan fastsætte nærmere  

 bestemmelser om de i stk. 1 og 2 nævnte forhold.
§ 60. Den ansvarshavende aktuar skal påse, at  

 Arbejdsmarkedets Erhvervssygdomssikring overholder sin sikringsplan, herunder  

 at hensættelserne er opgjort således, at de under hensyntagen  

 til, hvad der med rimelighed kan forudses, er tilstrækkelige.
Den  

 ansvarshavende aktuar har ret til af direktøren at forlange alle  

 oplysninger, som er nødvendige for udøvelsen af hvervet.
Stk. 2. Den ansvarshavende aktuar kan forlange, at  

 bestyrelsen indkaldes.
Den ansvarshavende aktuar har ret til at være  

 til stede og udtale sig ved bestyrelsens møder, medmindre bestyrelsen  

 i den enkelte sag træffer anden bestemmelse.
Den ansvarshavende aktuar,  

 der ikke er enig i bestyrelsens beslutning, har ret til at få sin  

 mening indført i bestyrelsesprotokollen.
Stk. 3. Finanstilsynet kan kræve de oplysninger af  

 den ansvarshavende aktuar, som er nødvendige til bedømmelse af  

 Arbejdsmarkedets Erhvervssygdomssikrings økonomiske stilling.
Den  

 ansvarshavende aktuar skal omgående indberette til Finanstilsynet om  

 enhver tilsidesættelse af de i stk. 1 nævnte forhold.
 Stk. 4. Den ansvarshavende aktuar skal årligt  

 indsende en beretning til Finanstilsynet, herunder en redegørelse for  

 hensættelserne i Arbejdsmarkedets Erhvervssygdomssikring.
 Stk. 5. Finanstilsynet kan fastsætte nærmere  

 bestemmelser om de i stk. 1-4 nævnte forhold.
Årsregnskab og revision § 61. For hvert regnskabsår udarbejder bestyrelse og  

 direktør i overensstemmelse med lovgivningens og vedtægternes  

 bestemmelser herom et årsregnskab bestående af balance,  

 resultatopgørelse, noter og femårsoversigt.
Der udarbejdes  

 endvidere årsberetning.
Disse dele udgør en helhed.
 Stk. 2. Årsregnskab og årsberetning samt et  

 eventuelt koncernregnskab underskrives af direktøren og bestyrelsen.  

 Mener direktøren eller et bestyrelsesmedlem, at årsregnskabet  

 eller årsberetningen ikke bør godkendes, eller har vedkommende  

 andre indvendinger mod disse eller mod et eventuelt koncernregnskab, som  

 vedkommende ønsker at gøre Beskæftigelsesministeriet  

 bekendt med, skal vedkommende gøre rede herfor i sin  

 påtegning.
Stk. 3. Regnskabsåret følger  

 kalenderåret.
Dette krav er tillige gældende for eventuelle  

 datterselskaber.
 Stk. 4. Senest 10 dage efter bestyrelsens godkendelse af  

 årsregnskabet, dog senest 6 måneder efter regnskabsårets  

 udløb, indsendes det reviderede og godkendte årsregnskab samt  

 udskrift af revisionsprotokollen vedrørende årsregnskabets  

 revision til Beskæftigelsesministeriet og Finanstilsynet.
 Stk. 5. Opfylder årsregnskabet ikke lovgivningens  

 forskrifter eller vedtægterne for Arbejdsmarkedets  

 Erhvervssygdomssikring, kan Finanstilsynet kræve regnskabet  

 ændret og forelagt til fornyet behandling hos bestyrelsen.
 § 62. Årsregnskabet skal opstilles på en  

 overskuelig måde og skal give et retvisende billede af Arbejdsmarkedets  

 Erhvervssygdomssikrings aktiver og passiver, den økonomiske stilling  

 og resultat.
 Stk. 2. Finanstilsynet fastsætter regler for  

 udarbejdelsen af årsregnskabet, herunder regler om opgørelse og  

 værdiansættelse af hensættelserne.
 Stk. 3. Finanstilsynet kan fastsætte regler for  

 udarbejdelse af koncernregnskab.
 Stk. 4. Finanstilsynet kan forlange  

 årsregnskabsposterne samt yderligere specifikationer hertil  

 udfærdiget på særlige skemaer til brug for  

 bedømmelse af Arbejdsmarkedets Erhvervssygdomssikrings  

 økonomiske stilling og udarbejdelse af tilsynets årlige  

 beretning.
 Stk. 5. Finanstilsynet kan forlange de skemaer, der er  

 nævnt i stk. 4, suppleret med redegørelser om enkeltforhold  

 underskrevet af Arbejdsmarkedets Erhvervssygdomssikrings direktør,  

 bestyrelse eller ansvarshavende aktuar.
 Stk. 6. De skemaer og redegørelser, der er  

 nævnt i stk. 4 og 5, indsendes efter regler fastsat af  

 Finanstilsynet.
§ 63. Arbejdsmarkedets Erhvervssygdomssikrings  

 årsregnskab skal revideres af mindst 2 revisorer, hvoraf mindst een  

 revisor skal være statsautoriseret.
Bestyrelsen udnævner  

 revisorerne for tre år ad gangen, men kan til enhver tid trække  

 udnævnelsen tilbage.
 Stk. 2. Lovgivningens bestemmelser om revision samt om  

 inhabilitet for revisorer gælder også for revisorer, der ikke er  

 statsautoriserede eller registrerede.
 Stk. 3. Ved revisorskifte skal Arbejdsmarkedets  

 Erhvervssygdomssikring og revisor give Finanstilsynet en redegørelse,  

 hvis skiftet skyldes særlige forhold.
 Stk. 4. Efter at revisionen er afsluttet, skal  

 revisorerne ved påtegning på regnskabet bekræfte, at de har  

 revideret dette og det eventuelle koncernregnskab.
Stk. 5. Revisorerne skal til brug for bestyrelsen  

 føre en revisionsprotokol, der forelægges på ethvert  

 bestyrelsesmøde.
Enhver protokoltilførsel underskrives af  

 samtlige bestyrelsesmedlemmer.
 Stk. 6. Findes en revisor åbenbart uegnet til sit  

 hverv, kan socialministeren afskedige den pågældende og i den  

 afgåedes sted udpege en revisor, der fungerer, indtil nyt valg kan  

 foretages.
 § 64. Revisorerne har altid ret til at deltage i  

 bestyrelsesmøder under behandlingen af sager, der har betydning for  

 revisionen eller for aflæggelsen af regnskabet.
 Stk. 2. Revisorerne har pligt til at deltage i  

 bestyrelsens behandling af de pågældende sager, såfremt det  

 ønskes af blot ét bestyrelsesmedlem.
 Stk. 3. Finanstilsynet kan udfærdige nærmere  

 forskrifter om revisionens gennemførelse.
 Stk. 4. Finanstilsynet kan pålægge revisionen  

 at give oplysninger om Arbejdsmarkedets Erhvervssygdomssikrings forhold.
Investeringsregler § 65. Arbejdsmarkedets Erhvervssygdomssikring skal til enhver  

 tid have aktiver omfattet af § 66 til en samlet værdi, der mindst  

 modsvarer størrelsen af de samlede hensættelser.
Det  

 påhviler ledelsen at sikre, at disse aktiver inden for de  

 begrænsninger, der er fastlagt i §§ 66 og 67, er udvalgt således,  

 at de i forhold til arten af Arbejdsmarkedets Erhvervssygdomssikrings  

 forpligtigelser med hensyn til sikkerhed, afkast og likviditet er af en  

 sådan art og sammensætning, at de er egnede til at  

 fyldestgøre de sikrede, herunder at der ikke foreligger en  

 uforholdsmæssig stor afhængighed af en bestemt kategori af  

 aktiver, et bestemt investeringsmarked eller en bestemt investering.
Ved  

 midlernes placering skal herved tilstræbes en betryggende sikkerhed, en  

 opretholdelse af midlernes realværdi samt højest mulig  

 forrentning.
 Stk. 2. Aktivernes værdi opgøres til brug  

 for bestemmelserne i dette kapitel efter følgende regler:
 1)	Aktivernes værdi opgøres og reguleres løbende i  

 overensstemmelse med de principper, der finder anvendelse ved  

 aflæggelse af årsregnskab.
 2)	Der skal foretages fradrag for en eventuel behæftet del, og  

 udlån kan kun indgå til en værdi, der fremkommer efter  

 fradrag af modregnelige forpligtelser over for låntager.
 3)	Har Arbejdsmarkedets Erhvervssygdomssikring indgået  

 finansielle kontrakter, der reducerer risikoen for, at aktiverne ikke kan  

 dække forpligtelserne, medregnes værdien af sådanne  

 kontrakter i aktivernes værdi.
 4)	Tilgodehavende, uforfaldne renter af værdipapirer omfattet af  

 § 66 stk. 1, nr. 1-4, 6 og 7, medregnes i værdipapirernes  

 værdi.
 § 66. Arbejdsmarkedets Erhvervssygdomssikrings midler skal  

 være anbragt i følgende kategorier af aktiver:
1)	obligationer eller gældsbreve udstedt af eller garanteret af  

 regeringer eller regionale myndigheder i zone A, jf. bilag A, 2)	børsnoterede obligationer udstedt af internationale  

 organisationer, der som medlem har mindst et af medlemslandene i Den  

 Europæiske Union, 3)	realkreditobligationer efter realkreditlovens § 1, stk. 5, samt  

 andre obligationer udstedt her i landet eller i lande omfattet af zone A, og  

 som frembyder tilsvarende sikkerhed, 4)	tilgodehavender, eksklusive tilgodehavender, der er efterstillet  

 andre kreditorer, hos kreditinstitutter under offentligt tilsyn i lande  

 omfattet af zone A bortset fra kreditinstitutter omfattet af nr. 3 samt  

 lån garanteret af kreditinstitutter eller forsikringsselskaber under  

 tilsyn i lande omfattet af zone A, 5)	grunde og bygninger, hvis værdi er uafhængig af en  

 særlig erhvervsudnyttelse, 6)	lån sikret ved tinglyst panteret i grunde og bygninger som  

 omfattet af nr. 5 for et beløb op til to tredjedele af den seneste  

 ejendomsvurdering, 7)	andele og beviser i investeringsinstitutter omfattet af Rådets  

 direktiv 85/611/EØF, andele i placeringsforeninger,  

 pengemarkedsforeninger og investeringsinstitutforeninger, jf. § 1 og § 2,  

 stk. 2, nr. 1-3, i lov om investeringsforeninger og specialforeninger, 8)	andre obligationer og lån noteret på en fondsbørs  

 i lande omfattet af zone A, 9)	aktier og andre kapitalandele noteret på en fondsbørs i  

 lande omfattet af zone A, 10)	grunde og bygninger, der ikke er omfattet af nr. 5, samt lån  

 sikret ved tinglyst panteret i grunde og bygninger, der ikke er omfattet af  

 nr. 6, 11)	kapitalandele og andre værdipapirer, der er noteret på  

 en fondsbørs i lande uden for zone A, fra udstedere, der er  

 hjemmehørende i lande uden for zone A, 12)	unoterede kapitalandele, herunder kapitalandele, der omsættes  

 på en autoriseret markedsplads, jf. § 40, stk. 1, i lov om  

 værdipapirhandel m.v. eller et andet reguleret marked, der er  

 offentligt anerkendt, regelmæssigt arbejdende og åbent for  

 offentligheden, samt andre udlån og værdipapirer, som ikke  

 omfattes af nr. 1-11.
 Stk. 2. Hvis Arbejdsmarkedets Erhvervssygdomssikring har  

 et datterselskab, hvis aktivitet er begrænset til at foretage og  

 forvalte investeringer omfattet af stk. 1, kan datterselskabets aktiver inden  

 for værdien af kapitalandelene i og eventuelle lån til  

 datterselskabet behandles som aktiver efter stk. 1. Er datterselskabet ikke  

 helejet, indgår dets aktiver til en forholdsmæssig værdi  

 svarende til den ejede andel af egenkapitalen.
 Stk. 3. Arbejdsmarkedets Erhvervssygdomssikrings  

 anbringelse af midler i en enkelt virksomhed må ikke medføre, at  

 Arbejdsmarkedets Erhvervssygdomssikring alene eller sammen med  

 Arbejdsmarkedets Tillægspension eller sammen med datterselskaber, som  

 de ejer, kan udøve bestemmende indflydelse på virksomheden,  

 medmindre andet følger af stk. 9 eller 10.
 Stk. 4. Højst 70 pct. af Arbejdsmarkedets  

 Erhvervssygdomssikrings aktiver må udgøres af aktiver omfattet  

 af stk. 1, nr. 7-12, jf. dog § 67, stk. 7 og 9.
 Stk. 5. Højst 10 pct. af Arbejdsmarkedets  

 Erhvervssygdomssikrings aktiver må udgøres af aktiver omfattet  

 af stk. 1, nr. 11.
 Stk. 6. Højst 2 pct. af Arbejdsmarkedets  

 Erhvervssygdomssikrings aktiver må udgøres af udlån  

 omfattet af stk. 1, nr. 12, og per debitor højst 1 pct.
 Stk. 7. Højst 20 pct. af Arbejdsmarkedets  

 Erhvervssygdomssikrings aktiver må udgøres af aktiver omfattet  

 af stk. 1, nr. 12. Heraf må andre udlån og værdipapirer,  

 som ikke handles på en autoriseret markedsplads eller et andet  

 reguleret marked, der er offentligt anerkendt, regelmæssigt arbejdende  

 og åbent for offentligheden, højst udgøre 10 pct. af  

 Arbejdsmarkedets Erhvervssygdomssikrings aktiver.
 Stk. 8. Finanstilsynet fastsætter nærmere  

 bestemmelser om afgrænsningen af værdipapirer, der omfattes af  

 flere af de i stk. 1, nr.1-12, nævnte aktivgrupper.
 Stk. 9. Stk. 3 gælder dog ikke ved anbringelse af  

 midler i datterselskaber, som Arbejdsmarkedets Erhvervssygdomssikring ejer,  

 og hvis midler anbringes efter de regler, der gælder for  

 Arbejdsmarkedets Erhvervssygdomssikring selv.
 Stk. 10. Arbejdsmarkedets Erhvervssygdomssikring kan for  

 at sikre allerede foretagne investeringer midlertidigt drive en anden  

 virksomhed eller medvirke ved omstrukturering af erhvervsvirksomheder.  

 Indberetning herom skal gives til Finanstilsynet.
§ 67. Der må ikke blandt Arbejdsmarkedets  

 Erhvervssygdomssikrings aktiver indgå elementer, der  

 repræsenterer en risiko på en enkelt virksomhed, hvis værdi  

 sammenlagt udgør mere end 2 pct. af Arbejdsmarkedets  

 Erhvervssygdomssikrings samlede aktiver.
I de tilfælde, hvor den  

 pågældende virksomhed er hjemmehørende og  

 børsnoteret i et land omfattet af zone A, jf. bilag A, og  

 virksomhedens egenkapital overstiger 250 mio. kr., udgør den i 1. pkt.  

 fastsatte grænse 3 pct.
 Stk. 2. Stk. 1 gælder tilsvarende i forhold til  

 virksomheder, mellem hvilke der består en sådan forbindelse, at  

 de udgør en samlet risiko for Arbejdsmarkedets  

 Erhvervssygdomssikring.
 Stk. 3. For grunde og bygninger omfattet af § 66,  

 stk. 1, nr. 5, og lån omfattet af § 66, stk. 1, nr. 6, finder stk. 1 og  

 2 tilsvarende anvendelse med den forskel, at grænsen udgør 5  

 pct.
 Stk. 4. Hvis Arbejdsmarkedets Erhvervssygdomssikring har  

 investeret i eller ydet lån til et selskab, hvis aktiviteter alene  

 omfatter investeringer efter § 66, stk. 1, nr. 5, finder den i stk. 3  

 anførte grænse anvendelse på Arbejdsmarkedets  

 Erhvervssygdomssikrings samlede engagement med selskabet.
 Stk. 5. For aktiver omfattet af § 66, stk. 1, nr. 3,  

 udgør den i stk. 1 fastsatte grænse 40 pct.
Stk. 6. For risici på kreditinstitutter under  

 offentligt tilsyn i lande omfattet af zone A, bortset fra kreditinstitutter  

 omfattet af § 66, stk. 1, nr. 3, og på forsikringsselskaber under  

 offentligt tilsyn i lande omfattet af zone A udgør den i stk. 1  

 fastsatte grænse 10 pct.
For aktiver, der ikke er omfattet af § 66,  

 stk. 1, nr. 4, må der højst foretages placeringer i  

 overensstemmelse med de grænser, der er fastsat i stk. 1.
Stk. 7. For andele og beviser i et enkelt  

 investeringsinstitut som anført under § 66, stk. 1, nr. 7,  

 udgør den i stk. 1 fastsatte grænse 10 pct.
Denne  

 begrænsning finder dog ikke anvendelse, når det  

 pågældende investeringsinstitut efter sine vedtægter alene  

 kan investere i aktiver omfattet af § 66, stk. 1, nr. 1-3. I  

 sådanne tilfælde kan investeringen tillige i forhold til  

 bestemmelsen i § 66, stk. 3, henføres til § 66, stk. 1, nr. 1-3.
 Stk. 8. Stk. 1 og 2 finder ikke anvendelse på  

 aktiver omfattet af § 66, stk. 1, nr. 1 og 2.
 Stk. 9. Stk. 1, 2 og 4 finder ikke anvendelse på  

 investeringer i datterselskaber, der omfattes af § 66, stk. 2, samt  

 på investeringer i selskaber, hvis aktivitet efter deres  

 vedtægter er begrænset til at foretage investeringer i aktiver  

 omfattet af § 66, stk. 1, nr. 1-3. I sidstnævnte tilfælde kan  

 investeringen i forhold til bestemmelserne i § 66, stk. 3 og 6,  

 henføres til § 66, stk. 1, nr. 1-3.
 Stk. 10. Bestyrelsen fastsætter nærmere  

 bestemmelser om Arbejdsmarkedets Erhvervssygdomssikrings valutakurs- og  

 renterisikoeksponering.
 Stk. 11. Finanstilsynet kan dispensere fra bestemmelserne  

 i §§ 66 og 67.
Tilsyn § 68. Finder Finanstilsynet på baggrund af en  

 aktuarmæssig opgørelse ikke, at Arbejdsmarkedets  

 Erhvervssygdomssikring på det foreliggende grundlag fuldt ud vil kunne  

 fyldestgøre sine forpligtelser, afgiver Finanstilsynet efter at have  

 forhandlet med Arbejdsmarkedets Erhvervssygdomssikring indberetning herom til  

 beskæftigelsesministeren.
 § 69. Finanstilsynet fører tilsyn med Arbejdsmarkedets  

 Erhvervssygdomssikrings anbringelse af midlerne efter §§ 65-67.
 Stk. 2. Finanstilsynet kan give Arbejdsmarkedets  

 Erhvervssygdomssikring påbud om inden en fastsat frist at foretage de  

 foranstaltninger, som Finanstilsynet skønner nødvendige med  

 henblik på, at anbringelsen af midlerne sker i overensstemmelse med §§  

 65-67.
§ 70. Finanstilsynet er berettiget til at afkræve  

 Arbejdsmarkedets Erhvervssygdomssikring enhver oplysning, som Finanstilsynet  

 anser for nødvendig for dets virksomhed.
Finanstilsynet skal til  

 enhver tid have adgang til at gøre sig bekendt med institutionens  

 bøger, regnskaber og hele virksomhed.
 § 71. Finanstilsynet afgiver en årlig beretning om  

 tilsynet med Arbejdsmarkedets Erhvervssygdomssikring til  

 beskæftigelsesministeren.
 § 72. Arbejdsmarkedets Erhvervssygdomssikring bidrager til at  

 dække udgifterne ved Finanstilsynets virksomhed efter regler fastsat af  

 Finanstilsynet.
 Stk. 2. Påligning af bidrag foretages af  

 Finanstilsynet på grundlag af oplysninger i det for seneste  

 regnskabsår aflagte regnskab.
§ 73. Afgørelser truffet af Finanstilsynet i henhold  

 til denne lov kan indbringes for Erhvervsankenævnet senest 4 uger  

 efter, at afgørelsen er meddelt Arbejdsmarkedets  

 Erhvervssygdomssikring.
Som part i forholdet til Finanstilsynet anses alene  

 Arbejdsmarkedets Erhvervssygdomssikring.
Kapitel 10 Erhvervssygdomsudvalget § 74. Beskæftigelsesministeren nedsætter et  

 udvalg, med hvilket Arbejdsskadestyrelsen mindst hvert andet år skal  

 optage forhandling med henblik på en almindelig revision af, hvilke  

 sygdomme der opfylder betingelserne for at blive optaget på den i § 9,  

 stk. 1, nævnte fortegnelse.
 Stk. 2. Udvalget består af en formand og 8 andre  

 medlemmer, der udnævnes for 3 år ad gangen.
Stk. 3. Beskæftigelsesministeren udnævner  

 udvalgets formand og medlemmer samt stedfortrædere for disse.
Formanden  

 udnævnes efter indstilling fra Arbejdsskadestyrelsen, 1 medlem efter  

 indstilling fra Sundhedsstyrelsen, 1 medlem efter indstilling fra  

 Direktoratet for Arbejdstilsynet, 1 medlem efter indstilling fra de  

 offentlige arbejdsgivere, 1 medlem efter indstilling fra  

 Funktionærernes og Tjenestemændenes Fællesråd, 2  

 medlemmer efter indstilling fra Dansk Arbejdsgiverforening og 2 medlemmer  

 efter indstilling fra Landsorganisationen i Danmark.
 Stk. 4. Beskæftigelsesministeren fastsætter  

 udvalgets forretningsorden, herunder regler for, hvilke sager der kan  

 behandles i et mindre udvalg, hvis sammensætning fastsættes af  

 Erhvervssygdomsudvalget.
Kapitel 11 Forskellige bestemmelser § 75. Ydelser i henhold til loven kan ikke danne grundlag for  

 regreskrav mod en skadevolder, der har pådraget sig erstatningspligt  

 over for skadede borgere eller deres efterladte.
De skadede borgeres eller de  

 efterladtes krav mod den erstatningsansvarlige nedsættes, i det omfang  

 der er betalt eller er pligt til at betale ydelser til de  

 pågældende efter denne lov.
§ 76. Aftaler mellem sikringspligtige og skadede borgere er  

 ugyldige, når de går ud på eller fører til, at  

 bestemmelser i loven ikke skal gælde, eller at den skadede borger skal  

 udrede en forsikringspræmie til et forsikringsselskab eller et bidrag  

 til Arbejdsmarkedets Erhvervssygdomssikring, som efter loven påhviler  

 den sikringspligtige, eller at pligtige ydelser ikke skal beregnes efter  

 loven.
Ligeledes er aftaler om tilbageholdelse i løn i anledning af  

 sikring efter loven ugyldige.
§ 77. Krav, som efter loven tilkommer en skadet borger eller  

 dennes efterladte, kan ikke gøres til genstand for arrest, eksekution  

 eller anden retsforfølgning.
Retshandler, der afsluttes af de  

 pågældende med hensyn til sådanne krav, er ugyldige.
 § 78. Efter overenskomst med andre stater kan  

 beskæftigelsesministeren fastsætte regler om, i hvilket omfang  

 lovens bestemmelser eller bestemmelserne i den fremmede stats tilsvarende  

 lovgivning skal anvendes på forhold, der reguleres i loven.
 Stk. 2. Beskæftigelsesministeren fastsætter  

 bestemmelser om fravigelse af lovens regler i det omfang, det er  

 nødvendigt for anvendelse af De Europæiske Fællesskabers  

 forordninger om social sikring for arbejdstagere m.v.
 § 79. Når en skade er indtruffet som følge af  

 sikrede personers forsøg på redning af menneskeliv, jf. § 3, nr.  

 3, godtgøres vedkommende forsikringsselskabs eller Arbejdsmarkedets  

 Erhvervssygdomssikrings ydelser af statskassen.
 Stk. 2. Hvis en person, der ikke i øvrigt er  

 sikret efter loven, pådrager sig skade ved forsøg på  

 redning af menneskeliv, jf. § 3, nr. 4, betaler statskassen ydelserne efter  

 loven.
 Stk. 3. I de tilfælde, der omfattes af stk. 1 og 2,  

 beregnes den skadede borgers årsløn efter lovens almindelige  

 regler.
§ 80. Ved skader, der er en følge af udøvelse af  

 borgerlige eller kommunale ombud, betaler staten og kommunerne ydelser efter  

 loven ved arbejdsulykker.
Arbejdsmarkedets Erhvervssygdomssikring betaler  

 ydelserne efter loven for sådanne skader ved erhvervssygdomme.
 § 81. Ansatte i Arbejdsskadestyrelsen, herunder styrelsens  

 lægekonsulenter, må ikke være ansat i eller tage del i  

 ledelsen af et forsikringsselskab, eller i Arbejdsmarkedets  

 Erhvervssygdomssikring.
§ 82. Efter anmodning kan Arbejdsskadestyrelsen under  

 anvendelse af denne lovs bestemmelser i øvrigt afgive udtalelser om  

 spørgsmål vedrørende personskade, der ikke er omfattet af  

 loven.
Styrelsen kan tillige afgive udtalelser efter § 10 i lov om  

 erstatningsansvar.
 Stk. 2. For sådanne udtalelser betales et  

 beløb, der fastsættes af beskæftigelsesministeren.
 § 83. En sikringspligtig arbejdsgiver eller selvstændig  

 erhvervsdrivende, der undlader at tegne forsikring eller tilslutte sig  

 Arbejdsmarkedets Erhvervssygdomssikring, straffes med bøde.
 Stk. 2. En sikringspligtig arbejdsgiver eller  

 selvstændig erhvervsdrivende, der undlader at holde forsikringen i  

 kraft eller betale bidrag til Arbejdsmarkedets Erhvervssygdomssikring,  

 straffes med bøde.
 Stk. 3. En sikringspligtig arbejdsgiver eller  

 selvstændig erhvervsdrivende, der ikke rettidigt anmelder en indtruffet  

 arbejdsskade eller ikke medvirker ved sagsoplysningen af en anmeldt  

 arbejdsskade, jf. kapitel 3, straffes med bøde.
 Stk. 4. Der kan pålægges selskaber m.v.  

 (juridiske personer) strafansvar efter reglerne i straffelovens 5.  

 kapitel.
 § 84. Staten yder erstatning efter loven til sine  

 tjenestemænd, der er beskæftiget på Færøerne,  

 samt til de af staten beskæftigede arbejdere, der ikke har fast  

 bopæl der.
 Stk. 2. Afgørelse truffet af Det  

 Færøske Ulykkesforsikringsråd efter den  

 færøske ulykkesforsikringslovgivning kan i overensstemmelse med  

 de heri fastsatte regler indbringes for Den Sociale Ankestyrelse.
 § 85. Arbejdsskadestyrelsen aflægger skriftlig beretning  

 med statistiske oversigter een gang årligt.
Kapitel 12 Slutnings- og overgangsbestemmelser § 86. Loven træder i kraft den 1. januar 2004.
 Stk. 2. Ved lovens ikrafttræden reguleres  

 beløbene i §§ 29 og 31 og § 37, stk. 3 og 4, i overensstemmelse med §  

 38 pr. 1. januar 2004.
Stk. 3. Loven anvendes på 1)	arbejdsulykker, der indtræder på  

 ikrafttrædelsesdatoen eller senere, og 2)	erhvervssygdomme, der anmeldes på ikrafttrædelsesdatoen  

 eller senere.
 Stk. 4. Samtidig ophæves lov om sikring mod  

 følger af arbejdsskade, jf. lovbekendtgørelse nr. 943 af 16.  

 oktober 2000 med senere ændringer.
Stk. 5. Lov om sikring mod følger af arbejdsskade,  

 jf. stk. 4, anvendes fortsat på 1)	arbejdsulykker og kortvarige skadelige påvirkninger, der er  

 indtruffet før 1. januar 2004, og 2)	erhvervssygdomme og pludselige løfteskader, der er anmeldt  

 før 1. januar 2004.
 § 87. Løbende rente efter lov om forsikring mod  

 følger af ulykkestilfælde, jf. lovbekendtgørelse nr. 137  

 af 26. april 1968 med senere ændringer, forhøjes fra den 1.  

 januar 2004 til 1.537,9 pct. af grundrenten pr. 1. april 1965.
 Stk. 2. Løbende ydelse efter lov om  

 arbejdsskadeforsikring, jf. lovbekendtgørelse nr. 450 af 25. juni 1987  

 med senere ændringer, forhøjes fra den 1. januar 2004 til 330,0  

 pct. af den løbende ydelse, der svarer til grundlønnen.  

 Ménerstatning efter lov om arbejdsskadeforsikring forhøjes fra  

 den 1. januar 2003 til 330,0 pct. af den ydelse, der svarer til  

 grundbeløbet.
 Stk. 3. Løbende ydelse efter lov om sikring mod  

 følger af arbejdsskade, jf. lovbekendtgørelse nr. 943 af 16.  

 oktober 2000 med senere ændringer, for skader indtruffet mellem 1.  

 januar 1993 og 30. januar 1995 forhøjes fra den 1. januar 2004 til  

 126,5 pct. af den løbende ydelse, der svarer til  

 grundlønnen.
 Stk. 4. Løbende ydelse efter lov om sikring mod  

 følger af arbejdsskade for skader indtruffet mellem 31. januar 1995 og  

 31. december 2002 forhøjes fra den 1. januar 2004 til 121,2 pct. af  

 den løbende ydelse, der svarer til grundlønnen.
 Stk. 5. Renter, løbende ydelser og  

 ménerstatninger, jf. stk. 1-4, reguleres efter denne lovs  

 § 38.
 Stk. 6. For efterladte, der som følge af den  

 skadede borgers død efter denne lovs ikrafttræden har krav  

 på erstatning efter lov om forsikring mod følger af  

 ulykkestilfælde, lov om arbejdsskadeforsikring eller lov om sikring mod  

 følger af arbejdsskade, beregnes og reguleres erstatningen på  

 grundlag af den årsløn, der svarer til det efter stk. 1-4  

 fastsatte rente- eller ydelsesbeløb.
 Stk. 7. Stk. 1-5 gælder ikke for forsikringer, der  

 er tegnet efter §§ 55, 58, 59 og 74 i lov om forsikring mod følger af  

 ulykkestilfælde.
 § 88. Beskæftigelsesministeren fastsætter, hvilke  

 administrative forskrifter udstedt efter den tidligere lov der forbliver i  

 kraft efter den 1. januar 2004.
§ 89. De godkendelser af forsikringsselskaber, der er meddelt  

 efter den tidligere ulykkesforsikringslovgivning og  

 arbejdsskadeforsikringslovgivning, har fortsat gyldighed.
Det samme  

 gælder en arbejdsgivers fritagelse for at afgive risikoen efter  

 ulykkesforsikringsloven, meddelt i medfør af ulykkesforsikringslovens  

 § 15, stk. 13. Sådanne arbejdsgivere har samme retsstilling efter denne  

 lov som et forsikringsselskab.
Fordeling af bidrag efter denne lovs § 5, stk.  

 6, § 6, stk. 4, § 43, stk. 4, og § 45, stk. 2, foretages efter nærmere  

 regler fastsat af Arbejdsskadestyrelsen i samarbejde med Finanstilsynet.
 § 90. En forsikringstager kan ikke opsige en forsikring  

 på grund af en forhøjelse af præmien, som er begrundet i  

 en forøgelse af udgifterne, der er en følge af denne lov.
 § 91. Loven gælder ikke for Færøerne og  

 Grønland, men kan ved kongelig anordning sættes i kraft i  

 Grønland med de ændringer, som følger af de særlige  

 grønlandske forhold.
Følgende lande er omfattet af zone A1) Medlemsstaterne i EU/EØS og alle andre lande,  

 der er fulde medlemmer af Organisationen for Økonomisk Samarbejde og  

 Udvikling (OECD) samt Saudi-Arabien.
Bemærkninger til lovforslaget Almindelige bemærkninger 1. Indledning Lovforslaget er en uændret genfremsættelse af  

 lovforslag nr.
L 24 fra folketingsåret 2001-02, 2. samling.
Se  

 Folketingstidende 2001-02, 2. samling, forhandlingerne side 525, 7415 og  

 7841, tillæg A side 472 og 517 og tillæg B side 1143.
Lov nr. 390 af 20. maj 1992 om sikring mod følger  

 af arbejdsskade, jf. forarbejderne hertil (lovforslag nr.
L 168 fra  

 folketingsåret 1991-92, se Folketingstidende 1991-92, forhandlingerne  

 side 5057, 10412 og 10422, tillæg A side 3723, tillæg B side 2177  

 og tillæg C side 1297).
 Lov om forsikring mod følger af arbejdsskade, der  

 trådte i kraft den 1. januar 1993, byggede i det væsentligste  

 på de principper, der var indført med  

 arbejdsskadeforsikringsloven i 1978, med de justeringer, der blev fundet  

 grundlag for på baggrund af erfaringerne ved administrationen af loven  

 siden 1978. Loven er siden 1993 blevet ændret enkelte gange, blandt  

 andet bør nævnes, at de pludselige løfteskader blev  

 indført med lov nr. 343 af 6. maj 1996, og at der ved lov nr. 278 af  

 13. maj 1998 blev indført en ny finansiering af udgifterne ved  

 erhvervssygdomme med virkning fra 1. januar 1999. Loven har imidlertid ikke  

 siden 1993 været genstand for en samlet justering og modernisering.
 Socialdemokratiet og Det Radikale Venstre har  

 fundet det nødvendigt at fremsætte forslag til en reform af  

 arbejdsskadesikringen.
Dette er begrundet i, at skadebegreberne i  

 arbejdsskadesikringsloven ikke har været justeret siden 1970erne,  

 bortset fra indførelse af pludselige løfteskader i 1996.  

 Samfundsudviklingen har ført til, at begreberne har fjernet sig fra  

 befolkningens opfattelse af arbejdsskader.
Det er således oplevet som  

 urimeligt, at skader ikke er arbejdsskader, hvis påvirkningen, der  

 førte til skaden, var forventelig.
Ligeledes er det oplevet som  

 urimeligt, at sygdomme kun kan anerkendes ved meget omfattende belastninger,  

 der stort set ikke længere findes på arbejdsmarkedet.  

 Arbejdsskadesikringsloven har således ikke været undergivet den  

 samme udvikling som det øvrige sociale område.
Lovforslaget medfører   ud over nye skadebegreber  

 at den sikrede personkreds udvides med selvstændige erhvervsdrivende og  

 medhjælpende ægtefæller og ændring af lovens  

 sagsbehandlingsregler for at nedsætte sagsbehandlingstiden.
Endvidere  

 indeholder lovforslaget ændringer på områder, hvor  

 erfaringerne med administrationen af arbejdsskadesikringsloven har vist, at  

 der er behov for justeringer.
 Behovet for en reform blev aktualiseret, da  

 Arbejdsskadeudvalget afgav betænkning nr. 1402 om arbejdsskadesikring i  

 april 2001. Det fremgår af betænkningen, at der i udvalget ikke  

 kunne opnås enighed om væsentlige ændringer af loven.
Arbejdsskadeudvalget var sammensat af repræsentanter  

 fra arbejdsmarkedets parter og en række ministerier.
Udvalget skulle  

 efter sit kommissorium overveje administrationen af arbejdsskadeområdet  

 m.v. med det formål at gøre den løbende udvikling af  

 området mere smidig.
Udvalget skulle herunder især overveje  

 ulykkesbegrebets afgrænsning og dets betydning for, at skader  

 anerkendes.
I tilknytning hertil skulle udvalget overveje konsekvenserne for  

 de øvrige skadebegreber.
 Derudover skulle udvalget overveje administrationen og  

 styringen af arbejdsskadeområdet, herunder især om den fremtidige  

 udvikling på arbejdsskadeområdet kunne ske i større  

 samspil med interessenterne.
Udvalget beskrev på baggrund af overvejelserne om  

 ulykker og pludselige løfteskader et nyt skadebegreb: »håndteringsskader« , der kunne erstatte det  

 nuværende skadebegreb: »pludselige løfteskader«.
Udvalget kunne derimod ikke blive enige om at  

 stille forslag til ændring af ulykkesbegrebet, ligesom udvalget ikke  

 gik nærmere ind i overvejelser om ændring af  

 erhvervssygdomsbegrebet.
 For så vidt angår kortvarige skadelige  

 påvirkninger af højst 5 dages varighed var udvalget enigt om, at  

 den tidsmæssigt nedre grænse for disse skader på ca. 3 til  

 4 timer skulle ophæves, således at der ikke var et  

 tidsmæssigt »hul« mellem  

 disse skader og ulykker, der sker pludseligt.
For så vidt angår udvalgets anden hovedopgave  

   administration og styring af arbejdsskadeområdet   fandt udvalget  

 ikke, at der på det foreliggende grundlag var anledning til at  

 foreslå ændringer.
Udvalget udtalte dog, at de to  

 følgegrupper (sammensat af interessenter for arbejdsskadesagerne og  

 for de sager, hvor Arbejdsskadestyrelsen afgiver vejledende udtalelser) i  

 Arbejdsskadestyrelsen er vigtige elementer, og foreslog, at  

 følgegrupperne blev lovfæstet.
Endelig burde Arbejdsskadestyrelsen efter  

 Arbejdsskadeudvalgets opfattelse i højere grad synliggøre  

 forsknings- og undersøgelsesarbejdet med det sigte at skaffe generel  

 viden om skader og sygdomme, som muligvis skyldes arbejdsforhold.
Udvalget  

 beskrev nærmere, hvorledes dette kunne ske.
Det kræver imidlertid  

 ikke ændring af lovgivningen.
Den daværende regering fandt ikke, at  

 Arbejdsskadeudvalget havde løst den opgave, det var blevet bedt om,  

 specielt for så vidt angår skadebegreberne.
Dette skyldtes  

 især, at der som ovenfor nævnt ikke var stillet et forslag, der  

 kunne samle enighed i udvalget, men også at udvalget ikke havde  

 beskæftiget sig med erhvervssygdomsområdet.
 På denne baggrund nedsatte den daværende  

 regering i april 2001 en tværministeriel arbejdsgruppe med henblik  

 på at stille forslag til ændring af  

 arbejdsskadesikringsloven.
 Socialdemokratiet og Det Radikale Venstre
har i arbejdsskadereformen lagt vægt på de elementer, der kan  

 nedbringe den samlede sagsbehandlingstid i skadesagerne.
 Arbejdsskadereformen indeholder:
Skadebegreberne udvides og forenkles, den sikrede personkreds udvides med selvstændige  

 erhvervsdrivende og medhjælpende ægtefæller, udvidet adgang til at betale for behandlingsudgifter, forenklede regler for sagsbehandling, styrkelse af den digitale forvaltning, øget sammenhæng med det rummelige  

 arbejdsmarked.
De tre nuværende skadebegreber: ulykker, kortvarige  

 skadelige påvirkninger og pludselige løfteskader, slås i  

 forslaget sammen til et nyt arbejdsulykkesbegreb, der omfatter skader  

 opstået som følge af en pludselig eller kortvarig  

 påvirkning af op til 5 dages varighed.
Der er tale om både en  

 forenkling og en udvidelse, idet det nuværende, snævre  

 forsikringsretlige ulykkebegreb bortfalder.
Det betyder, at der bliver  

 mulighed for at anerkende skader, selv om den påvirkning, der førte til skaden, var  

 sædvanlig eller forventelig i den pågældendes erhverv, selv om den påvirkning, der førte til skaden, tog under  

 3 til 4 timer, selv om der ikke har være forudgående  

 løftearbejde.
 Herved tilsigter Socialdemokratiet og Det Radikale  

 Venstre at bringe arbejdsulykkesbegrebet på  

 arbejdsskadeområdet i overensstemmelse med befolkningens opfattelse af,  

 hvornår der foreligger en ulykke på arbejdet.
Kriterierne for at anerkende nye sygdomme som  

 erhvervssygdomme lempes.
Efter forslaget kræves fremover, at der efter  

 almen lægelig viden er en åbenbar sammenhæng mellem  

 arbejdsmæssige påvirkninger og visse sygdomme.
I dag stilles der  

 særligt strenge krav til den lægevidenskabelige dokumentation.  

 Socialdemokratiets og Det Radikale Venstres forslag vil medføre en  

 hurtigere tilpasning af fortegnelsen over erhvervssygdomme til nye  

 arbejdsmæssige påvirkninger på arbejdsmarkedet.
Samtidig  

 bringes erhvervssygdomsbegrebet i overensstemmelse med befolkningens  

 opfattelse af, hvornår der foreligger en erhvervssygdom.
Aktuelt vil  

 det give mulighed for, at flere nedslidningsskader vil kunne anerkendes.
For  

 at nedbringe sagsbehandlingstiden foreslås det, at konkrete skadesager  

 om sygdomme uden for fortegnelsen behandles i Arbejdsskadestyrelsen.
Det vil  

 sige, at disse sager ikke længere skal forelægges for  

 Erhvervssygdomsudvalget for at blive anerkendt.
 De foreslåede nye skadebegreber vil gøre  

 administrationen lettere og dermed nedsætte den samlede  

 sagsbehandlingstid og vil understøtte den forebyggende indsats  

 på arbejdsskadeområdet.
Som følge af de elementer i reformen, der  

 nedsætter den samlede sagsbehandlingstid, foreslås det at udvide  

 muligheden for at betale for behandlingsudgifter, således at det bliver  

 muligt at betale for fremtidige behandlingsudgifter.
Det sker ved at fjerne  

 den nuværende begrænsning, hvorefter det alene er muligt at  

 betale disse udgifter under sagens behandling.
 Endvidere indeholder reformen som nævnt elementer,  

 der nedsætter sagsbehandlingstiden ved at forenkle lovens regler om  

 sagsbehandling m.v. og som udvider den sikrede personkreds med  

 selvstændige erhvervsdrivende, jf. nærmere pkt. 3.
2. Gældende ret i hovedtræk 2.1. Arbejdsskadesikringen Loven sikrer enhver, der   lønnet eller  

 ulønnet   antages af en arbejdsgiver til varigt, midlertidigt eller  

 forbigående arbejde her i landet, og loven gælder for alt  

 arbejde, der foretages for arbejdsgiveren.
Medlemmer af arbejdsgiverens  

 familie er også sikret, for så vidt de efter beskaffenheden og  

 omfanget af deres arbejde kan sidestilles med andre arbejdere.  

 Arbejdsgiverens ægtefælle er dog kun sikret, hvis der er  

 indgået en lønaftale, der kan tillægges skattemæssig  

 virkning efter kildeskatteloven ved sidste lønudbetaling forud for  

 arbejdsskaden.
Efter lov om sikring mod følger af arbejdsskader  

 (arbejdsskadesikringsloven) hæfter arbejdsgiveren på objektivt  

 grundlag for ansattes arbejdsskader.
Ved arbejdsskader forstås ulykkestilfælde, der skyldes arbejdet eller de forhold,  

 hvorunder det foregår, skadelige påvirkninger af højst 5 dages varighed, der  

 skyldes arbejdet eller de forhold, hvorunder det foregår, pludselige løfteskader og erhvervssygdomme.
Ulykkestilfælde defineres ikke nærmere i  

 loven, men er udviklet i administrativ praksis og i retspraksis.
Herefter er  

 en ulykke: »En udefra  

 kommende eller virkende, af den forsikredes vilje uafhængig, pludselig  

 indtrædende begivenhed, der har skadelig påvirkning af  

 pågældendes helbredstilstand til følge.« Fra 1993 har Den Sociale  

 Ankestyrelse benyttet en definition, der har følgende formulering:  

»En tilfældig af  

 den sikredes vilje uafhængig, pludselig udefra kommende indvirkning  

 på legemet, som har en påviselig beskadigelse af dette til  

 følge.« Den  

 Sociale Ankestyrelse har ikke med den sproglige ændring tilsigtet nogen  

 indholdsmæssig forskel.
Den Sociale Ankestyrelse har benyttet den  

 nævnte definition på baggrund af Højesterets dom gengivet  

 i Ugeskrift for Retsvæsen 1993 side 226 med kommentarer i Ugeskrift for  

 Retsvæsen 1993 B, side 220.
Skadelige påvirkninger af højst 5 dages  

 varighed er heller ikke defineret i selve loven.
Der er ikke mange sager om  

 dette skadebegreb.
Der er tale om skader, der opstår ved  

 hændelser, der ikke sker så pludseligt, at hændelsen er  

 omfattet af ulykkesbegrebet, og heller ikke ved hændelser eller  

 påvirkninger, der tager så lang tid, at der bliver tale om en  

 mulig erhvervssygdom.
Der er ikke i loven fastsat en undergrænse for,  

 hvor lang tid den kortvarige skadelige påvirkning skal være, for  

 at et tilfælde kan anerkendes som kortvarig skadelig påvirkning.  

 Der gælder efter praksis en nedre tidsmæssig grænse  

 på som udgangspunkt 3-4 timer.
Der er dog anerkendt skader, hvor den  

 tidsmæssige udstrækning af påvirkningen har været  

 mindre.
Pludselige løfteskader er defineret i loven som  

»varige muskel-, nerve-  

 og ledskader, der opstår spontant i umiddelbar tilknytning til  

 løftearbejde i akavede stillinger hos personer, som i øvrigt  

 har belastende løftearbejder, når skaden må anses for  

 udelukkende eller i overvejende grad at være forårsaget af  

 løftearbejdet. « Dette skadebegreb blev indført i 1996,  

 som et supplement til lovens øvrige skadebegreber.
Begrebet minder om  

 ulykkesbegrebet, idet der er krav om, at skaden skal ske pludseligt.
Begrebet  

 minder om erhvervssygdomsbegrebet, idet der skal være tale om  

 belastende løftearbejde i øvrigt.
Især kravet om det  

 forudgående løftearbejde indebærer begrænsninger i  

 adgangen til at få anerkendt skader.
Hertil kommer kravet om, at der  

 skal være tale om en varig lidelse, for at skaden kan anerkendes.
Endelig er erhvervssygdomme defineret i loven som Der er således tale om 2 typer af  

 erhvervssygdomme.
For det første de sygdomme, der er optaget på  

 fortegnelsen over erhvervssygdomme, og hvor der gælder en  

 formodningsregel for, at der er årsagssammenhæng mellem  

 påvirkninger i arbejdsmiljøet og sygdommen, når  

 betingelserne i fortegnelsen er opfyldt.
Derudover er det muligt at få  

 anerkendt sygdomme, der ikke er optaget på fortegnelsen over  

 erhvervssygdomme efter en konkret vurdering.
Ved denne vurdering skal der  

 efter loven lægges vægt på, om sygdommen efter den nyeste  

 medicinske erfaring opfylder betingelserne for at komme på fortegnelse,  

 eller om sygdommen må anses for udelukkende eller i overvejende grad at  

 være forårsaget af arbejdets særlige art.
Ved den  

 første vurdering er det altså kun et spørgsmål om  

 tid, inden sygdommen kommer på fortegnelsen over erhvervssygdomme.
 Pludselige løfteskader og erhvervssygdomme, der  

 ikke er på fortegnelsen over erhvervssygdomme, kan kun anerkendes efter  

 behandling i Erhvervssygdomsudvalget.
Erhvervssygdomsudvalget er sammensat af  

 repræsentanter fra arbejdsmarkedets parter, Sundhedsstyrelsen og  

 Arbejdstilsynet.
Chefen for Arbejdsskadestyrelsen er udnævnt til  

 formand for Erhvervssygdomsudvalget.
Arbejdsgiveren har efter loven pligt til at sikre sine  

 medarbejdere mod arbejdsskader.
Denne pligt opfyldes ved at tegne forsikring, for så vidt angår risikoen for ulykker  

 og kortvarige skadelige påvirkninger af højst 5 dages varighed,  

 og tilslutte sig Arbejdsmarkedets Erhvervssygdomssikring, for så  

 vidt angår risikoen for erhvervssygdomme og pludselige  

 løfteskader.
 Når Arbejdsskadestyrelsen har modtaget anmeldelse om  

 en arbejdsskade tager styrelsen først stilling til, om den anmeldte  

 skade er omfattet af loven (anerkende eller afvise skaden som arbejdsskade).  

 Når det er muligt at skønne over den skadede borgers fremtidige  

 helbredstilstand og erhvervsmuligheder, træffer Arbejdsskadestyrelsen  

 afgørelser om erstatning og godtgørelse.
 Ved arbejdsskader har den skadede borger mulighed for  

 følgende erstatnings- og godtgørelsesydelser:
1)	betaling af udgifter til sygebehandling, optræning og  

 hjælpemidler m.m. (behandlingsudgifter), 2)	erstatning for tab af erhvervsevne, og 3)	godtgørelse for varigt mén.
 Ved dødsfald har den skadede borgers samlevende  

 ægtefælle eller samlever under visse forudsætninger  

 mulighed for følgende ydelser:
1)	overgangsbeløb ved dødsfald og 2)	erstatning for tab af forsørger.
 Også efterladte børn, som den skadede borger  

 havde forsørgerpligt over for, har krav på erstatning for tab af  

 forsørger.
 Erstatning for tab af erhvervsevne og tab af  

 forsørger udbetales som udgangspunkt som en løbende erstatning,  

 der i nogle tilfælde skal og i andre tilfælde kan udbetales som  

 en kapitalerstatning (engangsbeløb).
2.2. Forholdet til erstatningsansvarsloven De almindelige erstatningsretlige regler gælder ved  

 siden af arbejdsskadesikringsloven, og hvis arbejdsgiveren er  

 erstatningsansvarlig for skaden efter dansk rets almindelige  

 erstatningsregler, kan den skadede borger således rejse et  

 erstatningskrav mod arbejdsgiveren på dette grundlag og kræve en  

 erstatning, som er udmålt efter erstatningsansvarslovens regler.
Den  

 skadede borger kan ligeledes rejse krav efter erstatningsansvarsloven mod  

 andre, der måtte være ansvarlig for skaden.
Det kan være  

 tilfældet ved trafikskader, hvor der kan rejses krav mod en modpart,  

 der er ansvarlig efter færdselslovens § 101. Efter  

 arbejdsskadesikringslovens § 59 nedsættes dens skadede borgers eller de  

 efterladtes krav efter erstatningsansvarsloven mod den erstatningsansvarlige  

 dog i det omfang, der er betalt eller er pligt til at betale ydelser til de  

 pågældende efter arbejdsskadesikringsloven.
Et krav om erstatning  

 efter erstatningsansvarsloven er således subsidiært i den  

 forstand, at det kun kan rejses i det omfang, kravet ikke dækkes efter  

 arbejdsskadesikringsloven (»differencekrav«).
Arbejdsskadesikringsloven administreres af  

 Arbejdsskadestyrelsen i samarbejde med en række forsikringsselskaber og  

 Arbejdsmarkedets Erhvervssygdomssikring.
Det er Arbejdsskadestyrelsen, der  

 træffer afgørelse om anerkendelse af konkrete skader og om  

 erstatning og godtgørelse efter loven.
Arbejdsskadestyrelsens  

 afgørelser kan indbringes for Den Sociale Ankestyrelse, der  

 træffer den endelige administrative afgørelse i sagerne.
3. Lovforslagets hovedpunkter 3.1. Skadebegreberne Ved lovforslaget tilsigtes primært en reform af  

 skadebegreberne.
De nuværende fire skadebegreber, der er beskrevet i  

 afsnit 2.1., reduceres til to skadebegreber.
» De tre nuværende skadebegreber:  

 ulykkestilfælde, kortvarige skadelige påvirkninger og pludselige  

 løfteskader, samles i et nyt skadebegreb, der betegnes Nyt arbejdsulykkesbegreb » » Både skader opstået pludseligt og over en  

 kortere eller længere tid kan anerkendes efter begrebet.
Begrebet er  

 alene tidsmæssigt afgrænset over for erhvervssygdomme med en  

 grænse for påvirkningen på 5 dages varighed.
Det fjerner  

 således den gældende praksis, hvorefter skader, der ikke er  

 opstået pludseligt og som er opstået inden for 3-4 timer, normalt  

 ikke kan anerkendes som arbejdsskader.
Det nuværende skadebegreb pludselige  

 løfteskader bliver omfattet af det nye arbejdsulykkesbegreb.
Det  

 betyder, at de gældende betingelser i loven om forudgående  

 løftearbejde, varig skade m.v., der er knyttet til dette begreb,  

 udgår, som betingelse for anerkendelse af disse skader.
Ændringen vil udvide dækningsområdet for  

 de skader, der kan anerkendes efter arbejdsskadesikringsloven.
Det vil  

 indebære, at der vil blive anerkendt flere arbejdsskader.
Samtidig vil  

 det nye arbejdsulykkesbegreb nærme sig arbejdsmiljølovens  

 afgrænsning af arbejdsulykker.
Derved vil den nye afgrænsning af  

 arbejdsulykker efter arbejdsskadesikringsloven være med til at  

 øge fokus på antallet af arbejdsskader.
Det er hensigten, at det  

 skal understøtte arbejdsgivernes og Arbejdstilsynets arbejde med at  

 forebygge arbejdsskader.
Justering af erhvervssygdomsbegrebet Samtidig med det nye arbejdsulykkesbegreb foreslås  

 der en justering af erhvervssygdomsbegrebet.
 Der foreslås et ændret erhvervssygdomsbegreb,  

 der lemper kravene til bevisførelsen ved anerkendelse af  

 erhvervssygdomme i forhold til de gældende regler.
 Der skal fortsat være tale om et todelt begreb med  

 en fortegnelse over visse sygdomme kombineret med en mulighed for at  

 anerkende sygdomme, der ikke er optaget på fortegnelsen over  

 erhvervssygdomme.
Det foreslås, at nye sygdomme fremover kan optages  

 på fortegnelsen over erhvervssygdomme, når der er alment  

 anerkendt medicinsk og teknisk viden for en åbenbar sammenhæng  

 mellem påvirkninger på arbejdet eller de forhold, hvorunder det  

 foregår, og sygdommen.
I dag kræves der en omfattende  

 videnskabelig (medicinsk og teknisk) dokumentation.
Det foreslås at kombinere fortegnelsen over  

 erhvervssygdomme med en vejledning, der blandt andet omfatter de hidtidige  

 vejledningselementer i den gældende fortegnelse over erhvervssygdomme.  

 Ved at anvende en fortegnelse over erhvervssygdomme kombineret med en  

 særskilt vejledning opnås en større fleksibilitet med  

 hensyn til at udøve et vist skøn ved de konkrete sager.
I dag  

 offentliggøres fortegnelsen over erhvervssygdomme i en  

 bekendtgørelse, der ikke giver tilsvarende mulighed for et konkret  

 skøn og fleksibilitet.
Eventuelle betingelser for at få en  

 sygdom anerkendt efter fortegnelsen vil tillige lettere og hurtigere kunne  

 justeres i overensstemmelse med praksis eller erfaring.
Specifikke  

 betingelser for anerkendelse af en sygdom vil kunne beskrives i en  

 vejledning, så fortegnelsen stort set alene vil være en listning  

 af sygdomme og relevante påvirkninger.
Herved bliver Arbejdsskadestyrelsen i stand til hurtigere  

 at reagere over for den nyeste viden på et bestemt område.  

 Aktuelt ville det give mulighed for at lempe anerkendelseskriterierne for  

 nedslidningsskader.
I dag anerkendes 7 pct. af de anmeldte nedslidningsskader  

 på bevægeapparatet.
Dette tal skønnes at stige til 20-25  

 pct. ved de foreslåede ændringer af erhvervssygdomsbegrebet,  

 hvilket svarer til den anerkendelsesprocent, som er gennemsnittet for  

 erhvervssygdomme.
Det foreslås, at chefen for Arbejdsskadestyrelsen  

 fortsat skal forhandle ændringer af fortegnelsen med  

 Erhvervssygdomsudvalget.
Det skyldes, at Erhvervssygdomsudvalget besidder en  

 betydelig ekspertise i form af dels repræsentanter for arbejdsmarkedets  

 parter og dels lægesagkyndige eksperter.
Det foreslås samtidig,  

 at Arbejdsskadestyrelsen kan udsende vejledningen om fortegnelsen over  

 erhvervssygdomme, uden at den skal forhandles med  

 Erhvervssygdomsudvalget.
Det skal som nævnt fortsat være muligt at  

 anerkende anmeldte sager om sygdomme, der ikke er omfattet af fortegnelsen.  

 Det foreslås, at den konkrete vurdering af de enkelte sager  

 fremhæves ved en ændring af formuleringen.
Det er fortsat  

 hensigten, at anerkendelse efter bestemmelsen om Efter forslaget kræver anerkendelse af en sygdom  

 uden for fortegnelsen ikke længere, at sagen skal forelægges for  

 Erhvervssygdomsudvalget.
Udvalget behandler herefter ikke konkrete sager.
Det  

 betyder, at sager om sygdomme uden for fortegnelsen kan behandles  

 væsentlig hurtigere af Arbejdsskadestyrelsen end efter gældende  

 lov.
Det bemærkes, at betingelserne for at anerkende sygdomme, der ikke  

 er på fortegnelsen, er de samme.
Det vil sige, at de skal opfylde de  

 ændrede betingelser for at blive optaget på fortegnelsen over  

 erhvervssygdomme, eller at de må anses for udelukkende eller i  

 overvejende grad at være forårsaget af arbejdets særlige  

 art.
3.2. Udvidelse af den sikrede personkreds Det foreslås at udvide den sikrede personkreds med  

 selvstændige erhvervsdrivende og medhjælpende  

 ægtefæller uden lønaftaler.
Forslaget indebærer, at selvstændige  

 erhvervsdrivende og medhjælpende ægtefæller bliver omfattet  

 af lovens obligatoriske dækning.
Den selvstændige  

 erhvervsdrivende får hermed pligt til at sikre egen person.
Samtidig  

 bliver denne personkreds berettiget til erstatning og godtgørelse m.v.  

 i tilfælde af skade på lige fod med ansatte.
De  

 selvstændige erhvervsdrivende får også ret til at  

 efterprøve Arbejdsskadestyrelsens afgørelser i Den Sociale  

 Ankestyrelse.
Selvstændige erhvervsdrivende havde efter tidligere  

 lovgivning (indtil 1978) mulighed for at tegne frivillige forsikringer for  

 egen person og for en medhjælpende ægtefælle.
Der gjaldt  

 imidlertid en række særregler (især med hensyn til  

 fastsættelse af den årsløn, der lå til grund for  

 beregningen af invaliditetserstatningen og reguleringen heraf) for disse  

 frivillige forsikringer, der indebar, at de ikke var attraktive for de  

 selvstændige erhvervsdrivende, der i stedet valgte at tegne private  

 ulykkeforsikringer m.v.
Adgangen til at tegne frivillige forsikringer for den  

 personkreds bortfaldt derfor i 1978.
3.3. Nedbringelse af sagsbehandlingstiden Der har i enkeltsager været rejst kritik af  

 længden af den samlede sagsbehandlingstid i arbejdsskadesager, hvor det  

 samlede tidsforløb efter anke, genoptagelse og anlæggelse af  

 retssag har været meget langvarig.
Kritikken har givet anledning til  

 overvejelser over, hvilke faktorer der i særlig grad forlænger  

 sagsbehandlingen, og om disse faktorer kan reduceres gennem en smidigere  

 sagsbehandling.
 De almindelige forvaltningsretlige retsgarantier  

 sætter de ydre rammer for sagsbehandlingen i arbejdsskadesager og  

 sikrer, at en sag bliver forsvarligt oplyst, før der træffes  

 afgørelse.
Reglerne om adgang til anke og genoptagelse styrker de  

 skadede borgeres retssikkerhed ved, at de kan få en afgørelse  

 efterprøvet eller få vurderet, om ændringer i situationen  

 kan føre til ændrede erstatningsafgørelser.
Reglerne  

 medfører dog samtidig, at det samlede sagsbehandlingsforløb kan  

 blive forlænget, hvilket kan opleves som belastende for den skadede  

 borger.
Det foreslås, at Arbejdsskadestyrelsen fremover  

 træffer en samlet afgørelse om erstatning, som indeholder de  

 tidligere afgørelser om anerkendelse, godtgørelse for varigt  

 mén og om muligt erstatning for tab af erhvervsevne.
En samlet  

 afgørelse vil betyde, at skadede borgere som hidtil får en  

 afgørelse, hvis skaden afvises som arbejdsskade.
Hvis skaden  

 anerkendes som arbejdsskade, træffes der ikke en selvstændig  

 afgørelse herom.
Derimod træffes der samlet afgørelse om  

 anerkendelse, godtgørelse for varigt mén og om muligt  

 erstatning for tab af erhvervsevne, når godtgørelses- og  

 erstatningsspørgsmålet kan gøres op.
Vurderes det, at  

 spørgsmålet om erstatning for tab af erhvervsevne vil  

 trække afgørelsen om godtgørelse for varigt mén  

 unødigt i langdrag, kan Arbejdsskadestyrelsen træffe  

 selvstændig delafgørelse om anerkendelse og godtgørelse  

 for varigt mén.
Sagen vil i disse tilfældet blive behandlet  

 videre med henblik på en afgørelse om erstatning for tab af  

 erhvervsevne.
Formålet med forslaget om en samlet afgørelse  

 er at reducere den samlede sagsbehandlingstid i sager vedrørende  

 skader, der er omfattet af loven.
Efter de gældende regler bruges der  

 sædvanligvis 14 dage på partshøring, inden  

 selvstændig afgørelse om anerkendelse.
Når  

 afgørelse om anerkendelse er truffet, må afgørelse om  

 ydelser efter loven afvente ankefristen på 4 uger.
Med forslaget spares  

 disse sagsprocedurer, hvilket kan reducere sagsbehandlingstiden i alle  

 anerkendte sager i op til 1-1½ måned.
Herudover vil fokusering på  

 en samlet afgørelse i højere grad end i dag, hvor der samlet  

 træffes 3-4 afgørelser med ankemulighed, lægge op til, at  

 sagsbehandlingen tilrettelægges med henblik på at træffe en  

 hurtig samlet afgørelse.
En samlet afgørelse vil også gøre  

 sagsbehandlingen mere overskuelig og forståelig for skadede borgere og  

 for deres efterladte.
Det undgås samtidig, at skadede borgere efter en  

 meddelelse om anerkendelse af arbejdsskaden opbygger en forventning om  

 erstatning, inden de egentlige erstatningsafgørelser om mén og  

 erhvervsevnetab træffes.
 Endelig vil det samlede ankesagsforløb i en  

 arbejdsskadesag blive reduceret i forhold til i dag, idet  

 klagesagsbehandlingen vil omhandle en samlet afgørelse frem for flere  

 ankesagsbehandlinger på forskellige tidspunkter i  

 sagsforløbet.
Det foreslås, at der fortsat skal være frister  

 for afgørelse om afvisning som arbejdsskade og for den samlede  

 sagsbehandlingstid, indtil der træffes afgørelse om erstatning.  

 Det foreslås, at den nuværende frist på 3 måneder for  

 sager, der behandles efter reglerne om ulykker, bevares.
Samtidig  

 foreslås fristen for sager, der behandles efter reglerne om  

 erhvervssygdomme nedsat til 6 måneder.
Fristen for den samlede  

 afgørelse i sagen foreslås nedsat fra 2 år til 1 år.  

 Idet den selvstændige afgørelse om anerkendelse bortfalder, vil  

 Arbejdsskadestyrelsen løbende sende kopi af alle udgående breve  

 til den skadede borger eller de efterladte.
Herved sikres, at den skadede  

 borger løbende er orienteret om sagens aktuelle status.
 Det foreslås, at Erhvervssygdomsudvalgets kompetence  

 og opgaver ændres til at have et mere generelt indhold.
Udvalget skal fortsat have en generel rådgivende  

 funktion ved vurderingen af sygdomme, der skal optages på fortegnelsen  

 over erhvervssygdomme.
Derimod kan Erhvervssygdomsudvalgets nuværende  

 opgave med vurdering af anerkendelsesspørgsmålet i konkrete  

 sager om sygdomme uden for fortegnelsen over erhvervssygdomme administreres i  

 Arbejdsskadestyrelsen.
Herved frigøres der resurser i  

 Erhvervssygdomsudvalget, der kan anvendes til mere generel stillingtagen til  

 og drøftelser af sammenhængen mellem bestemte påvirkninger  

 på arbejdet og udviklingen af sygdomme.
Det foreslås derfor, at Arbejdsskadestyrelsen  

 behandler konkrete sager om anerkendelse af sygdomme uden for fortegnelsen  

 over erhvervssygdomme.
Herved vil sagsbehandlingstiden i disse sager blive  

 nedsat væsentligt.
 Det foreslås at stramme op på adgangen til at  

 dispensere fra fristen for genoptagelse af erstatningsspørgsmål,  

 således at der kræves større dokumentation for  

 sammenhængen mellem en skade og senere ændrede forhold, der  

 først manifesterer sig mere end 5 år efter, at  

 erstatningsspørgsmålet er afgjort.
 Ligeledes foreslås en søgsmålsfrist  

 på 6 måneder for at anlægge retssag i  

 arbejdsskadesager.
 Indførelse af en søgsmålsfrist vil  

 medføre, at den skadede borger og forsikringsselskabet hurtigere skal  

 tage stilling til, om man ønsker at anlægge retssag, og at sagen  

 dermed hurtigere får sin endelige afgørelse, som sagens parter  

 vil kunne indrette sig på.
Endelig foreslås det, at udviklingen af digital  

 forvaltning på arbejdsskadeområdet styrkes.
Det indebærer,  

 at udviklingen af den digitale forvaltning på arbejdsskadeområdet  

 styrkes gennem etablering af bedre it-kommunikation og it-baserede  

 servicefællesskaber i overensstemmelse med principperne i regeringens  

 handlingsplan for digital forvaltning i Danmark og som en videreudvikling af  

 Arbejdsskadestyrelsens interne digitale forvaltning.
Merudgifterne  

 forudsættes finansieret via en forhøjelse af  

 Arbejdsskadestyrelsens administrationsbidrag eller via midler fra satspuljen.  

 Indførelsen af nye it-redskaber skønnes på længere  

 sigt at ville give administrative besparelser i Arbejdsskadestyrelsen.
3.4. Øvrige ændringer Ud over de ændringer, der er omtalt i det  

 foregående, indeholder lovforslaget en række tekniske  

 ændringer af arbejdsskadesikringsloven:
Indførelse af en bemyndigelse til  

 beskæftigelsesministeren til at fastsætte regler om, i hvilket  

 omfang skader til og fra arbejde er omfattet af loven, indskrænkning af lovens dækningsområde for personer  

 i døgnophold efter lov om social service, indførelse af frist for kommunerne til at opgøre  

 refusionskrav, præcisering af, at erstatning efter loven er en personlig  

 erstatning, der ikke falder i arv til modtagerens arvinger, indsættelse af en funktionsperiode for medlemmerne af  

 ankenævnet for Arbejdsmarkedets Erhvervssygdomssikring, præcisering af, at styrelsens personale ikke må  

 være ansat i et forsikringsselskab eller i Arbejdsmarkedets  

 Erhvervssygdomssikring.
4. Økonomiske og administrative konsekvenser m.v. af  

 lovforslaget 4.1. Økonomiske konsekvenser Samlet set vil de foreslåede ændringer  

 indebære merudgifter til arbejdsskadeerstatninger på ca. 733 mio.  

 kr. årligt.
Merudgifterne fordeler sig med ca. 532 mio. kr. til private  

 arbejdsgivere og selvstændige erhvervsdrivende, ca. 152 mio. kr. til  

 amter og kommuner og ca. 49 mio. kr. til staten.
 Ud af merudgifterne for kommuner og amtskommuner skyldes  

 53 mio. kr. et skatteprovenutab, mens de resterende ca. 99 mio. kr. skyldes  

 merudgifter for kommuner og amtskommuner som arbejdsgivere.
 Ud af statens merudgift på ca. 49 mio. kr. skyldes  

 19 mio. kr. tabt skatteprovenu, mens de resterende 30 mio. kr. skyldes  

 merudgifter for staten som arbejdsgiver.
 Det skal bemærkes, at beregningerne af de  

 økonomiske konsekvenser er behæftet med en betydelig  

 usikkerhed.
 De økonomiske konsekvenser for kommuner og  

 amtskommuner skal forhandles med de kommunale parter.
 De samlede økonomiske konsekvenser (mio. kr.)  

 fremgår af skema 1 nedenfor.
4.1.1. Ændring af ulykkesbegrebet En forenkling og udvidelse af ulykkesbegrebet vil  

 medføre merudgifter til méngodtgørelse og  

 erhvervsevnetabserstatninger i størrelsesordnen 320 mio. kr.  

 årligt (PL 2002), når ændringen får fuld effekt.  

 Merudgiften afholdes af forsikringsselskaber og selvforsikrede offentlige  

 arbejdsgivere.
Via forhøjede præmiebetalinger vil merudgiften  

 blive overvæltet på private og offentlige arbejdsgivere.
På  

 grundlag af den nuværende fordeling af erstatningsudgifterne  

 anslås det, at merudgiften for offentlige arbejdsgivere vil  

 udgøre 107 mio. kr. (heraf 27 mio. kr. for staten og 80 mio. kr. for  

 amter og kommuner), og udgiften for private arbejdsgivere vil udgøre  

 213 mio. kr.
Det vurderes, at udgifterne først vil nå det  

 fulde niveau efter ca. 5 år.
Det skyldes, at forslaget alene får  

 betydning for skader, der opstår efter forslagets ikrafttrædelse.  

 Opgørelser over erstatningsudgifter har vist, at størstedelen  

 af udgifterne ligger mellem 1 år og 2 år efter, at sagen er  

 anmeldt.
Opstramningen af lovens frister for sagsbehandling vil dog  

 indebære en fremrykning heraf.
Dertil kommer, at lovens regler om  

 genoptagelse giver mulighed for, at sagerne kan genoptages, når de  

 helbredsmæssige forhold ændrer sig.
Da forsikringsselskaberne  

 skal hensætte reserver, allerede når sagen anmeldes, vil private  

 arbejdsgivere imidlertid blive påført den fulde merudgift  

 allerede det første år, mens udgiften for staten og de  

 selvforsikrede kommuner og amtskommuner først vil slå fuldt  

 igennem efter ca. 5 år.
Det skønnes, at udgiften for  

 selvforsikrede kommuner og amtskommuner udgør ca. 20 mio. kr. ud af  

 merudgiften på 80 mio. kr.
 Merudgiftens udvikling for staten og kommunerne  

 anslås (mio. kr.), som det fremgår af skema 2 nedenfor.
Beregningerne er foretaget på baggrund af  

 afgørelser i arbejdsskadesager truffet i perioden 1997-2000. I dag  

 anerkendes ca. 70 pct. af ulykkerne og ca. 4 pct. af de pludselige  

 løfteskader.
Når ulykkesbegrebet ændres, så der ikke  

 længere skal tages stilling til, om påvirkningen har været  

 usædvanlig eller forventelig, skønnes det, at  

 anerkendelsesprocenten vil stige til ca. 85 pct.
Det er dog ikke alle  

 anerkendte skader, der medfører erstatning.
Der kan efter lovgivningen  

 alene gives godtgørelse for varigt mén, hvis det er over 5  

 pct., og erstatning for erhvervsevnetab på mere end 15 pct.
 I perioden 1997 til 2000 lå  

 gennemsnitserstatningerne pr. anerkendt ulykkessag på ca. 91.000 kr.  

 (2002 PL). Som følge af de foreslåede ændringer  

 skønnes det, at der vil blive anerkendt 3.500 flere sager, hvilket  

 samlet set giver en merudgift på ca. 320 mio. kr.
En sammenlægning af pludselige løfteskader og  

 ulykkestilfælde vil betyde en ændring i forbindelse med  

 dækning af de samlede erstatningsudgifter for pludselige  

 løfteskader.
Pludselige løfteskader vil ikke længere  

 høre ind under Arbejdsmarkedets Erhvervssygdomssikring (AES), men vil  

 overgå til forsikringsselskaber og selvforsikrede offentlige  

 arbejdsgivere.
 En overførsel fra Arbejdsmarkedets  

 Erhvervssygdomssikring til forsikringsselskaber og selvforsikrede vil ikke i  

 sig selv medføre ekstra udgifter, men der kan blive tale om en helt  

 minimal byrdemæssig forskydning mellem arbejdsgiverne.
4.1.2. Ændring af erhvervssygdomsbegrebet Justering af erhvervssygdomsbegrebet, så der lempes  

 på kravene til bevisførelse ved anerkendelse, vil indebære  

 merudgifter til erstatninger på ca. 240 mio. kr. årligt (PL  

 2002), når ændringen er slået fuldt igennem.
Det skal  

 bemærkes, at beregningen er behæftet med en meget betydelig  

 usikkerhed, idet merudgifterne skønnes at blive i  

 størrelsesordnen 160-320 mio. kr.
Merudgiften skal afholdes af  

 Arbejdsmarkedets Erhvervssygdomssikring, men udgiften vil via  

 bidragsbetalingen til Arbejdsmarkedets Erhvervssygdomssikring blive  

 overvæltet på offentlige og private arbejdsgivere.
På  

 grundlag af den nuværende fordeling af erstatningsudgifterne  

 anslås det, at statens andel af udgifterne vil udgøre 2 mio.  

 kr., kommuner og amtskommuners merudgift vil udgøre 16 millioner kr.,  

 mens udgiften for private arbejdsgivere vil udgøre 222 mio. kr.  

 Også fordelingen af merudgifterne på sektorer er behæftet  

 med en meget betydelig usikkerhed.
Det vurderes, at erstatningsudbetalingerne først  

 vil nå den fulde effekt efter 5 år.
Det skyldes, at lovforslaget  

 alene får betydning for sager anmeldt efter lovens ikrafttræden.  

 Da Arbejdsmarkedets Erhvervssygdomssikring skal hensætte reserver  

 allerede på anmeldelsestidspunktet, vil den fulde udgift imidlertid  

 blive påført arbejdsgiverne allerede det første år  

 efter forslagets ikrafttræden.
Forslaget vil især indebære, at flere  

 erhvervssygdomme, der skyldes nedslidning af bevægeapparatet, vil blive  

 anerkendt.
Anerkendelsesprocenten for lidelser i bevægeapparatet er i  

 dag på ca. 7 pct.
En ændring af anerkendelseskriterierne  

 skønnes at ville forhøje anerkendelsesprocenten for denne type  

 skader til 20-25 pct., hvilket svarer til gennemsnittet for alle  

 erhvervssygdomme.
Beregningerne er foretaget på baggrund af  

 afgørelser i 2000 for bevægeapparatlidelser.
I 2000 blev der  

 truffet ca. 7.000 afgørelser vedrørende anerkendelse/afvisning  

 af disse sager.
Ud af de afviste erhvervssygdomme er der udvalgt ca. 300  

 sager, som er gennemgået efter de nye anerkendelseskriterier.
Heraf er  

 120 sager gennemgået detaljeret med henblik på justering af  

 anerkendelseskriterierne.
Gennemgangen viste, at ca. 20 pct. af de afviste  

 sager ville kunne anerkendes efter de nye kriterier.
Hvis dette skøn  

 overføres til alle bevægeapparatlidelser, betyder det at ca.  

 1.300 flere sager end i dag vil kunne anerkendes hvert år.  

 Opgørelser over erstatningsudgifterne for erhvervssygdomme i perioden  

 1997 til 2000 viser en gennemsnitlig erstatningsudgift for alle anerkendte  

 erhvervssygdomme på 183.500 kr.
Dette giver en samlet årlig  

 merudgift på 238,5 mio. kr.
Beregningen af merudgifterne er forbundet  

 med stor usikker på grund af stikprøvens størrelse.
Der  

 er derfor beregnet et 5 pct. konfidensinterval, og skønnet for  

 merudgifterne bliver derved 160-320 mio. kr.
Udgifterne skønnes fordelt med 13-23 mio. kr. for  

 det offentlige og 147-296 mio. kr. for private arbejdsgivere og  

 selvstændige.
Forhøjelsen af udgifterne for det offentlige  

 fordeles med 2 mio. kr. til staten og 11-21 mio. kr. til amter og  

 kommuner.
4.1.3. Udvidelse af den sikrede personkreds Den foreslåede udvidelse af den sikrede personkreds  

 med selvstændige erhvervsdrivende og medhjælpende  

 ægtefæller forventes at medføre en årlig merudgift  

 på 160 mio. kr. (PL 2002).
Beregningen er baseret på forholdstalsberegning ved  

 at sammenholde de selvstændiges antal i forhold til samtlige  

 beskæftigede lønmodtagere og de erstatningsudgifter, der blev  

 udbetalt til beskæftigede lønmodtagere i 1999. Denne  

 fremgangsmåde indebærer en antagelse om, at forholdene blandt de  

 selvstændige er de samme som blandt lønmodtagere.
Det vil blandt  

 andet sige, at der forudsættes samme aldersfordeling, skadesfrekvens og  

 indtægtsforhold.
De selvstændige står selv for finansieringen  

 via betaling til private forsikringsselskaber og Arbejdsmarkedets  

 Erhvervssygdomssikring.
De selvstændiges betaling til en obligatorisk  

 sikring er fradragsberettiget, og en del af merudgiften overvæltes  

 derfor på de offentlige skattemyndigheder.
Udgifterne fordeler sig  

 således med en merudgift for de selvstændige på 88 mio. kr.  

 og et skatteprovenutab for det offentlige på 72 mio. kr.
 Skatteprovenutabet fordeler sig med 19 mio. kr. til staten  

 og 53 mio. kr. til amter og kommuner.
4.1.4. Udvidet adgang til at betale behandlingsudgifter Merudgiften i forbindelse med en udvidet adgang til  

 dækning af behandlingsudgifterne udgør 13 mio. kr. årligt  

 (PL 2002), heraf 4 mio. kr. for det offentlige.
Der gives udvidet adgang til at betale udgifter til  

 behandling, blandt andet lægeudgifter, tandlægeudgifter,  

 fysioterapiudgifter, psykologudgifter og udgifter til hjælpemidler  

 så som briller, høreapparat m.v.
Den foreslåede  

 ændring ophæver den nuværende begrænsning om normalt  

 kun at betale sådanne udgifter, mens arbejdsskadesagen er under  

 behandling.
Udgifter til behandling m.v. under sagens behandling  

 udbetales løbende efter regning.
Fremtidige udgifter til  

 behandling/optræning/hjælpemidler udbetales som et  

 engangsbeløb, der svarer til de forventede fremtidige  

 behandlingsudgifter på det tidspunkt, hvor afgørelsen herom  

 træffes.
 4.1.5. Ophævelse af de særlige regler om fastsættelse  

 af erstatning m.v.
 En overgang til at følge dansk rets almindelige  

 regler i forbindelse med fradrag for forudbestående lidelser vil ikke  

 medføre yderligere erstatningsudgifter, da Arbejdsskadestyrelsen  

 allerede har justeret sin praksis i overensstemmelse med den praksis, der  

 følges i Den Sociale Ankestyrelse og som er offentliggjort i Sociale  

 Meddelelser.
4.2. Administrative konsekvenser Forslaget vil generelt indebære en forenklet  

 sagsbehandling og en betydelig nedsættelse af sagsbehandlingstiden i  

 Arbejdsskadestyrelsen.
Også i forhold til forsikringsselskaber m.fl.  

 samt Arbejdsmarkedets Erhvervssygdomssikring vil forslaget generelt  

 indebære en forenklet sagsbehandling.
Nogle elementer i forslaget  

 indebærer dog et administrativt merarbejde for forsikringsselskaber  

 m.fl., mens andre elementer indebærer overflytning af administration  

 fra Arbejdsmarkedets Erhvervssygdomssikring til forsikringsselskaber  

 m.fl.
Samlet vurderes det, at forslaget kun har beskedne  

 administrative konsekvenser for forsikringsselskaberne og Arbejdsmarkedets  

 Erhvervssygdomssikring.
Forslagene om nedsættelse af  

 sagsbehandlingstiden i arbejdsskadesagerne og stramning af fristerne i loven  

 vil i kombination med de øvrige ændringer i reformen, specielt  

 forslaget om en udvidelse af personkredsen med de selvstændige  

 erhvervsdrivende og flere erstatningsafgørelser, medføre behov  

 for 20-25 ekstra årsværk i Arbejdsskadestyrelsen.
Endelig vil den  

 udvidede orienteringspligt indebære merudgifter i  

 størrelsesordenen 2 mio. kr. årligt til porto, papir, kuverter  

 m.v. for Arbejdsskadestyrelsen.
Forslagene vil også indebære  

 administrative konsekvenser for Den Sociale Ankestyrelse.
De administrative  

 konsekvenser for Arbejdsskadestyrelsen og Den Sociale Ankestyrelse vil blive  

 finansieret gennem en forhøjelse af satserne for behandling af  

 arbejdsskadesager.
Etablering af bedre it-kommunikation og it-baserede  

 servicefællesskaber vil indebære merudgifter for  

 Arbejdsskadestyrelsen i størrelsesordenen ca. 25 mio. kr. fordelt over  

 en periode på 3-5 år.
Disse merudgifter vil også blive  

 finansieret gennem en forhøjelse af satserne for behandling af  

 arbejdsskadesager.
4.2.1. Ændring af anerkendelseskriterier Ændringen af anerkendelseskriterierne for  

 ulykkessager og erhvervssygdomssager vil føre til anerkendelse og  

 erstatningsudbetaling i flere sager.
Dette vil indebære et  

 administrativt merarbejde i Arbejdsskadestyrelsen, forsikringsselskaber m.fl.  

 og i Arbejdsmarkedets Erhvervssygdomssikring.
Merarbejdet skyldes  

 primært en forøget administration i forbindelse med  

 erstatningsudbetalinger samt en øget sagsbehandling i forbindelse med  

 erstatningstilkendelse.
4.2.2. Udvidelse af personkredsen Udvidelse af personkredsen med selvstændige  

 erhvervsdrivende og medhjælpende ægtefæller vil  

 indebære et administrativt merarbejde i Arbejdsskadestyrelsen og  

 forsikringsselskaber, Arbejdsmarkedets Erhvervssygdomssikring m.fl.
Det  

 må dog antages, at forsikringsselskaberne i forvejen administrerer  

 private ulykkesforsikringer for en del selvstændige erhvervsdrivende  

 m.fl.
Desuden vil forslaget indebære en forenkling i forhold til  

 medhjælpende ægtefæller med lønaftaler.
4.2.3. Reducering af antallet af skadebegreber fra 4 til 2 Ved at samle kortvarige skadelige påvirkninger,  

 ulykker og pludselige løfteskader til ét skadebegreb forenkles  

 administrationen i Arbejdsskadestyrelsen og hos forsikringsselskaberne m.fl.  

 Forslaget indebærer dog samtidig, at pludselige løfteskader  

 overgår fra administration i Arbejdsmarkedets Erhvervssygdomssikring  

 til administration i forsikringsselskaber m.fl.
Dette indebærer en  

 administrativ lettelse hos Arbejdsmarkedets Erhvervssygdomssikring, men et  

 administrativt merarbejde i forsikringsselskaber m.fl.
Samtidig lettes  

 administrationen hos forsikringsselskaber m.fl. imidlertid, fordi en skade  

 fremover ikke vil kunne behandles både som en ulykke og en pludselig  

 løfteskade.
4.2.4. Ændring af Erhvervssygdomsudvalgets kompetence Ændringen indebærer en administrativ lettelse  

 i Arbejdsskadestyrelsen og vil føre til kortere  

 sagsbehandlingstider.
4.2.5. Indførelse af en samlet afgørelse Indførelse af én samlet afgørelse om  

 anerkendelses- og erstatningsspørgsmålet vil indebære en  

 administrativ lettelse i Arbejdsskadestyrelsen, Den Sociale Ankestyrelse samt  

 for forsikringsselskaber m.fl. og Arbejdsmarkedets Erhvervssygdomssikring.  

 Forslaget vil endvidere betyde en nedsættelse af sagsbehandlingstiden.  

 Den administrative lettelse skyldes, at der fremover kun skal foretages  

 partshøring og gives ankemulighed for én afgørelse i  

 stedet for to eller tre afgørelser, når der er tale om  

 erstatningssager.
4.2.6. Indførelse af frist på 4 uger for refusionskrav Kommunerne har et refusionskrav, når en  

 løbende erstatning efter arbejdsskadesikringsloven tilkendes som en  

 løbende ydelse fra et tidligere tidspunkt end datoen for  

 afgørelsen, og der er i samme periode er udbetalt ydelser efter lov om  

 social pension eller lov om aktiv socialpolitik.
I dag er der ingen frist for  

 kommunerne for at fremsætte kravet.
En indførelse af en frist  

 på 4 uger for kommunerne til at fremsætte refusionskrav vil  

 fremskynde udbetalingen af tilgodehavende til modtageren.
4.3. Erhvervsøkonomiske konsekvenser De private arbejdsgivere finansierer deres del af  

 udgifterne på arbejdsskadeområdet gennem præmiebetalinger  

 til forsikringsselskaberne og bidragsbetaling til Arbejdsmarkedets  

 Erhvervssygdomssikring.
Samlet set vurderes forslaget at ville medføre  

 en merudgift på 532 mio. kr. årligt for private arbejdsgivere og  

 selvstændige erhvervsdrivende.
4.3.1. Ændring af ulykkesbegrebet Denne ændring vil betyde en meromkostning for  

 private arbejdsgivere på 213 mio. kr.
Ved at ændre  

 ulykkesbegrebet, så pludselige løfteskader bliver omfattet, vil  

 der desuden ske en overflytning af erstatningsudgifterne fra Arbejdsmarkedets  

 Erhvervssygdomssikring til forsikringsselskaberne.
Dette betyder, at  

 bidragsbetalingen til Arbejdsmarkedets Erhvervssygdomssikring vil blive  

 mindre, mens præmiebetalingen til forsikringsselskaberne vil blive  

 tilsvarende højere.
4.3.2. Ændring af erhvervssygdomsbegrebet En lempelse af kravene til anerkendelse af  

 bevægeapparatlidelser vil betyde merudgifter for private arbejdsgivere  

 på ca. 222 mio. kr. årligt.
Meromkostningerne vil blive  

 finansieret af private arbejdsgivere i form af forhøjede  

 bidragsbetalinger til Arbejdsmarkedets Erhvervssygdomssikring.
4.3.3. Udvidelse af personkredsen En udvidelse af personkredsen til også at omfatte  

 selvstændige erhvervsdrivende og medhjælpende  

 ægtefæller vurderes at indebære en bruttomerudgift på  

 160 mio. kr. , som de selvstændige selv skal finansiere.
En del af  

 finansieringen vil dog ske via sparet skat, da præmierne er  

 fradragsberettiget.
Nettomerudgiften vil for de selvstændige være  

 ca. 88 mio. kr.
4.3.4. Udvidet adgang til dækning af behandlingsudgifter Den udvidede adgang til dækning af  

 behandlingsudgifter, så udgifterne kan dækkes også efter  

 sagens afslutning, anslås at medføre merudgifter for private  

 arbejdsgivere på 9 mio. kr. årligt.
4.4. Administrative konsekvenser for erhvervslivet Forslaget medfører ikke administrative konsekvenser  

 for erhvervslivet.
4.5. Miljømæssige konsekvenser Forslaget medfører ikke miljømæssige  

 konsekvenser 4.6. Forholdet til EU-retten Forslaget indeholder ingen EU-retlige aspekter, idet det  

 opretholder det såkaldt blandede system for anerkendelser af  

 erhvervssygdomme, det vil sige muligheden for anerkendelse med en fortegnelse  

 over visse sygdomme kombineret med muligheden for anerkendelse af sygdomme,  

 der ikke er optaget på fortegnelsen over erhvervssygdomme.
4.7. Konsekvenser for det frivillige foreningsliv Forslaget medfører ikke konsekvenser for det  

 frivillige foreningsliv.
 Lovforslagets konsekvenser i hovedtræk fremgår  

 af skema 3 nedenfor.
Bemærkninger til lovforslagets enkelte  

 bestemmelser Til § 1 Bestemmelsen svarer til gældende lovs § 1 og  

 indeholder bestemmelser om den sikrede personkreds.
Den gældende  

 bestemmelse om, at medhjælpende ægtefæller kun er sikret  

 efter loven, når der er indgået en lønaftale,  

 foreslås ophævet.
Herefter er alle medhjælpende  

 ægtefæller sikret efter loven, når de efter beskaffenheden  

 og omfanget af deres arbejde kan sidestilles med andre arbejdere.
Dette  

 svarer til de regler, der gælder for andre medlemmer af arbejdsgiverens  

 familie.
Bestemmelsen er udvidet i forhold til gældende lov,  

 idet det i stk. 2 er foreslået at udvide den sikrede personkreds med  

 selvstændige erhvervsdrivende.
Herefter sidestilles enhver  

 selvstændig erhvervsdrivende med arbejdstagere, som defineret i stk. 1,  

 således at selvstændige erhvervsdrivende herefter er omfattet af  

 lovens obligatoriske dækning med de pligter og rettigheder, dette  

 medfører.
Tanken bag forslaget er så vidt muligt at sidestille  

 de selvstændige erhvervsdrivende med det øvrige arbejdsmarked,  

 for så vidt angår arbejdsskadesikring.
 Udvidelsen af den sikrede personkreds med  

 selvstændige erhvervsdrivende og medhjælpende  

 ægtefæller er en del af regeringens arbejdsskadereform.
 Stk. 3 til 5 svarer til stk. 2 til 4 i  

 gældende lov.
Til § 2 Bestemmelsen svarer til gældende lovs § 2.
Til § 3 Bestemmelsen svarer til gældende lovs § 3.
Til § 4 Bestemmelsen svarer til gældende lovs § 4.
 Det foreslås i stk. 1, at hjemmelen til at  

 fastsætte regler om, i hvilket omfang loven skal gælde for  

 personer i døgnophold, begrænses til børn og unge, der er  

 omfattet af afsnit II i lov om social service.
 Gældende regler bemyndiger socialministeren til at  

 fastsætte regler om, i hvilket omfang loven skal gælde for den  

 personkreds, der er omfattet af afsnit II og III i lov om social service.  

 Denne bemyndigelse er senest udnyttet i bekendtgørelse nr. 158 af 4.  

 marts 1998, som giver en udvidet sikringsdækning efter loven for  

 børn og unge samt voksne, der er optaget i døgnophold i  

 boformer m.v.
Døgnopholdet er det afgørende kriterium for  

 den udvidede dækning, som omfatter aktiviteter af enhver art, som er  

 forbundet med opholdet.
Voksne personer i døgnophold er således  

 sikret en bedre dækning end andre voksne, da den udvidede dækning  

 efter bekendtgørelsen i realiteten indebærer, at voksne personer  

 med døgnophold i boformer m.v. også er sikret i fritiden efter  

 arbejdsskadesikringsloven.
Forslaget er en konsekvens af normaliseringen af  

 tilværelsen for voksne personer i døgnophold, som i dag  

 får udbetalt deres pension og betaler for ophold og andre ydelser.
De  

 bør derfor også selv betale for egne  

 fritidsulykkesforsikringer.
 Forslaget indebærer, at den nævnte  

 bekendtgørelse skal revideres.
 Det foreslås i stk. 4 at indføre en hjemmel  

 til beskæftigelsesministeren til at fastsætte regler om, i  

 hvilket omfang skader, der indtræder under befordring til og fra  

 arbejde, er omfattet af loven.
Skader opstået under befordring til og fra arbejde  

 er efter gældende regler som udgangspunkt ikke omfattet af loven.  

 Baggrunden er, at arbejdsgiveren ikke har nogen indflydelse på  

 forholdene under de ansattes færden til og fra arbejde.
I særlige  

 tilfælde har befordring mellem hjem og arbejdssted imidlertid karakter  

 af egentligt arbejde i arbejdsgivers interesse og de ansatte vil dermed  

 være omfattet af loven.
Det drejer sig eksempelvis om skader, der indtræder  

 under befordring organiseret af arbejdsgiveren.
Ligeledes er skader  

 opstået under befordring til og fra arbejde i forbindelse med  

 tilkaldevagt omfattet af loven.
Et tredje eksempel er den situation, at en  

 arbejdstager under befordring til og fra arbejde skal udføre et  

 ærinde for arbejdsgiver.
Her gælder efter praksis, at  

 såfremt ærindet for arbejdsgiver medfører en afvigelse fra  

 den pågældendes sædvanlige rute fra hjem til arbejdsplads,  

 vil vedkommende være sikret under befordringen.
Omvendt vil vedkommende  

 sædvanligvis ikke være sikret, hvis ærindet ikke  

 medfører afvigelse fra den normale rute mellem hjem og  

 arbejdssted.
 Afgrænsningen af, i hvilke tilfælde og under  

 hvilke forudsætninger arbejdstager undtagelsesvis er omfattet af loven  

 under befordring til og fra arbejde, er hidtil fastlagt via administrativ  

 praksis og retspraksis.
Med forslaget ønskes denne praksis præciseret  

 i bekendtgørelsesform.
Forslaget tilsigter ikke ændringer i den  

 nugældende praksis, hvorefter skader opstået under befordring  

 mellem hjem og arbejdssted undtagelsesvis vil være omfattet af loven.  

 Der ønskes alene en kodificering af praksis.
Til § 5 Bestemmelsen svarer til gældende lovs § 5, idet der  

 foretages en række ændringer i konsekvens af, at den sikrede  

 personkreds udvides med selvstændige erhvervsdrivende og forslaget om  

 de nye forenklede skadebegreber.
 Forslaget til stk. 1-3 er en konsekvens af forslaget om,  

 at selvstændige erhvervsdrivende bliver omfattet af loven.
 Forslaget til stk. 4-6 er en konsekvens af forenklingen af  

 skadebegreberne.
Forslaget til stk. 2 pålægger  

 selvstændige erhvervsdrivende en pligt til at sikre deres egen person  

 mod følgerne efter en arbejdsskade.
Det foreslås, at  

 selvstændige har samme pligter efter loven i forhold til at sikre sig  

 selv, som arbejdsgivere har over for at sikre deres ansatte.
Samtidig foreslås det at ophæve gældende  

 lovs § 5, stk. 3, som indeholder en specielregel for visse fiskere.
Behovet  

 for denne specielle regel for disse fiskere bortfalder, idet de som andre  

 selvstændige erhvervsdrivende bliver omfattet af lovens generelle  

 regler.
Til § 6 Bestemmelsen svarer til gældende lovs § 6, idet der  

 foretages en række ændringer i konsekvens af, at den sikrede  

 personkreds udvides med selvstændige erhvervsdrivende og forslaget om  

 de nye forenklede skadebegreber.
Til § 7 Bestemmelsen svarer til gældende lovs § 7.
Til § 8 Bestemmelsen afløser gældende lovs § 9.  

 Bestemmelsen indeholder forslag til de nye skadebegreber og indeholder  

 tillige definitionen på en arbejdsulykke i overensstemmelse med  

 regeringens arbejdsskadereform.
 Det foreslås, at den gældende § 9  

 omformuleres, således at de tidligere 4 skadebegreber reduceres til 2:  

 arbejdsulykker og erhvervssygdomme.
Ved det foreslåede stk. 1 beskrives generelt,  

 at ved »arbejdsskade« Sker skaden eksempelvis i fritiden eller under  

 pågældendes private ærinder, eller sker skaden på vej  

 til et fast arbejdsstedet eller på vej hjem fra arbejdsstedet, vil der  

 efter praksis normalt ikke ske anerkendelse som en arbejdsskade, selv om  

 kravene til anerkendelse i øvrigt er opfyldt.
Der henvises i  

 øvrigt til forslaget om at indføre hjemmel til socialministeren  

 til at fastsætte regler om, i hvilket omfang skader, der  

 indtræder under befordring til og fra arbejde, er omfattet af  

 loven.
I stk. 2 foreslås en ændring af den  

 gældende lovs § 9, nr. 1, om anerkendelse af  

 ulykkestilfælde.
Terminologien »arbejdsulykke« foreslås benyttet  

 for at understrege, at en arbejdsulykke efter denne lov er et særligt  

 begreb, der fremover er uafhængigt af det private ulykkesbegreb.
Det  

 foreslås således, at den benyttede ulykkesdefinition, der svarer  

 til den traditionelle ulykkesdefinition fra den private forsikringsret,  

 forlades.
Anerkendelse af en arbejdsulykke vil herefter for det  

 første kræve, at der er tale om en personskade.
Der tilsigtes i  

 den forbindelse ikke en ændring af den gældende praksis, hvor der  

 stilles beskedne lægelige krav til en anmeldt skade.
Forbigående  

 smerter, psykiske symptomer og lignende opfylder således efter  

 gældende praksis dette krav om en personskade.
 Det andet krav til anerkendelse er, at der kan  

 sandsynliggøres en årsagsforbindelse mellem personskaden og  

 arbejdet eller de forhold, hvorunder arbejdet er foregået, herunder en  

 skadelig påvirkning af kortere eller længere varighed af op til 5  

 dages varighed.
Hvis der er tvivl om en sådan  

 årsagsforbindelse, må sagen afvises.
Der gælder i den  

 forbindelse almindelige krav til beviset for årsagssammenhæng  

 (bevisbyrden).
 Det ventes, at der vil blive anerkendt flere anmeldte  

 skader efter det foreslåede arbejdsulykkesbegreb, end efter den  

 gældende ulykkesdefinition.
Ved vurderingen af årsagssammenhæng kan der  

 blandt andet lægges vægt på en vurdering af, i hvilket  

 omfang den anmeldte påvirkning må antages at være egnet til  

 at forårsage den anmeldte skade.
Denne vurdering baseres på en  

 juridisk vurdering eventuelt suppleret med lægelig sagkundskab.
For  

 eksempel er et hårdt slag mod lænden en egnet årsag til at  

 give lændesmerter, mens det at få lændesmerter i  

 forbindelse med, at man rejser sig fra en stol, ikke kan anses for at  

 være en relevant årsag til skaden, heller ikke, selv om der  

 måtte være et tidsmæssigt sammenfald mellem det at rejse  

 sig fra stolen og skadens opståen.
Skader, der opstår i forbindelse med et enkelt  

 løft eller håndtering, vil for eksempel kunne anerkendes alene  

 ud fra en vurdering af blandt andet akavethed, byrdens form,  

 håndterbarhed og tyngde, uden at der i øvrigt sker noget  

 usædvanligt.
Skader i forbindelse med løft af mindre genstande  

 under optimale forhold vil normalt blive afvist, mens skader ved løft  

 af tunge og uhåndterbare byrder under akavede forhold vil tale for  

 anerkendelse.
Ved dette stykkes formulering er den gældende  

 praksis, hvorefter anerkendelse af et ulykkestilfælde kræver, at  

 den anmeldte påvirkning ligger ud over, hvad man må forvente  

 inden for sit erhverv, søgt ændret.
Der er således ikke  

 ved vurderingen af årsagssammenhæng lagt op til, at en vurdering  

 af forventelighed, sædvanlighed, eller hvad man bør være  

 forberedt på inden for sit erhverv, skal kunne inddrages som  

 hensyn.
Som øvre tidsmæssige grænse for  

 anerkendelse af arbejdsulykker foreslås 5 dage, der efter  

 gældende lovs § 9, nr. 2, er øvre grænse for kortvarige  

 skadelige påvirkninger.
Efter forslaget skal grænsen på de  

 5 dages påvirkning fungere som en afgrænsning i forhold til  

 erhvervssygdommene.
Det er i den forbindelse hensigtsmæssigt at have en  

 praktisk afgrænsning mellem de to skadetyper.
I tilfælde af  

 kortere pauser, eksempelvis en weekend mellem 2 dages påvirkning og  

 derefter 2 dages yderligere påvirkning, hvorefter skaden opstår,  

 vil der normalt kunne ses bort fra pausen, således at  

 5-dages-grænsen regnes uden weekenden.
I eksemplet vil skaden  

 således blive anset for at være opstået efter 4 dages  

 arbejdsmæssig påvirkning og derfor omfattet af tidskravet i stk.  

 1.
Efter gældende praksis for ulykkestilfælde og  

 kortvarige skadelige påvirkninger kan skader afvises med en henvisning  

 alene til manglende pludselighed eller for kort påvirkning.
For at  

 anerkende et ulykkestilfælde efter gældende praksis kræves  

 det således, at påvirkningen er opstået pludseligt, og for  

 at anerkende en kortvarig skadelig påvirkning efter gældende  

 praksis kræves det således efter praksis, at der har været  

 en fysisk påvirkning på som udgangspunkt 3-4 timer.
Dette  

 tidsmæssige »hul« er søgt fjernet ved de foreslåede  

 bestemmelser.
Denne afgrænsning mellem arbejdsulykker og  

 erhvervssygdomme på 5 dage vil fremover som udgangspunkt betyde, at en  

 anmeldt skade på en enkel måde kan behandles som enten en  

 arbejdsulykke eller som en erhvervssygdom.
Efter de gældende regler med  

 fire skadebegreber, der ikke er præcist afgrænset over for  

 hinanden, bliver en skade ofte behandlet efter flere af begreberne, hvilket  

 nogen gange sker parallelt og andre gang efter hinanden.
Efter de  

 foreslåede regler skulle det normalt være tilstrækkeligt at  

 behandle spørgsmålet om anerkendelse efter kun et  

 arbejdsskadebegreb.
Såfremt en eller flere af parterne imidlertid  

 skulle udtrykke et ønske om, at sagen behandles efter det andet  

 arbejdsskadebegreb, vil administrationen normalt være forpligtet  

 hertil.
 Det udelukker imidlertid ikke, at varigheden af  

 påvirkningen eller tidspunktet for symptomernes opståen kan  

 inddrages i den konkrete vurdering af årsagssammenhængen, og  

 eventuelt føre til afvisning.
Der er ikke tilsigtet nogen ændring af  

 gældende praksis om anerkendelse af skader, der forværrer en  

 forudbestående sygdom.
At der er forudbestående sygdomme kan  

 således ikke i sig selv udelukke anerkendelse af en arbejdsulykke.  

 Dette forudsætter dog, at der er årsagssammenhæng mellem  

 den nu anmeldte forværring og arbejdets forhold.  

 Spørgsmålet om fradrag for den forudbestående sygdom vil  

 eventuelt kunne indgå ved erstatningsfastsættelsen.
 Det vil herefter være op til administrationen at  

 fastlægge en praksis for anerkendelse af arbejdsulykker på  

 baggrund af de ovenstående retningslinjer.
 Den gældende bestemmelse i § 9, nr. 2, om »skadelige  

 påvirkninger af højst 5 dages varighed, der skyldes arbejdet  

 eller de forhold, hvorunder dette foregår«, der ofte kaldes for  

 kortvarige skadelige påvirkninger, ophæves, da skader, der kan  

 anerkendes efter denne bestemmelse, også vil kunne anerkendes efter den  

 foreslåede bestemmelse om arbejdsulykker.
 Ligeledes ophæves de gældende bestemmelser i  

 § 9, nr. 3, og § 9 a om pludselige løfteskader, idet disse skader  

 også er omfattet af det nye arbejdsulykkesbegreb.
Til § 9 Bestemmelsen afløser gældende lovs § 10.  

 Bestemmelsen indeholder den nye definition på skadebegrebet  

 erhvervssygdomme.
Det foreslås i § 9, at  

 erhvervssygdomsbegrebet fortsat skal være toleddet.
Dette er blandt  

 andet en følge af henstillinger fra EU, der anbefaler medlemslandene  

 at anvende et blandet system, hvor der dels er en fortegnelse over kendte  

 erhvervssygdomme, dels er en mulighed for at få anerkendt sygdomme, som  

 ikke er optaget på førnævnte fortegnelse.
 Reglerne om at optage nye sygdomme på fortegnelsen  

 foreslås ændret.
Efter den gældende lovs § 10, stk. 1, nr. 1 skal der  

 være tale om sygdomme, som efter medicinsk og teknisk erfaring er  

 forårsaget af særlige påvirkninger, som bestemte  

 persongrupper gennem deres arbejde eller de forhold, hvorunder dette  

 foregår, er udsat for i højere grad end personer uden  

 sådant arbejde.
Denne bestemmelse er i praksis blevet forstået  

 på den måde, at der skal foreligge lægevidenskabelig  

 dokumentation for en sammenhæng mellem sygdom og arbejdsmæssige  

 påvirkninger.
Førnævnte forståelse af ordlyden i  

 gældende lovs § 10, stk. 1, nr. 1, har vist sig at være en  

 hindring for Arbejdsskadestyrelsens mulighed for hurtigere at indrette sin  

 administration efter nyeste lægelige viden.
Arbejdsmedicinsk forskning  

 i førnævnte forstand er begrænset, hvilket også  

 gælder internationalt, i særdeleshed i relation til  

 nedslidningsskader i bevægeapparatet.
Dette indebærer, at der  

 ikke altid er fyldestgørende lægevidenskabelig dokumentation for  

 en sammenhæng mellem sygdom og påvirkning.
 Det foreslås derfor i § 9, stk. 1, at der ikke  

 længere skal foreligge den samme lægevidenskabelige dokumentation  

 for årsagssammenhæng mellem påvirkning på arbejdet og  

 sygdom, som efter praksis kræves i dag.
 Det foreslås, at sygdomme fremover kan optages i den  

 beskrevne fortegnelse, såfremt der foreligger alment anerkendt  

 medicinsk og teknisk viden for en åbenbar sammenhæng mellem en  

 sygdom og arbejdet eller de forhold, hvorunder det er foregået.
Det vil ikke være tilstrækkeligt, at en enkelt  

 læge har bemærket en øget forekomst af en bestemt type  

 sygdom hos en bestemt persongruppe.
Det skal være alment anerkendt i  

 lægelige kredse, at der er den nævnte sammenhæng.
Der kan også være tale om, at der er teknisk  

 viden om en sammenhæng.
Det kan være undersøgelser, som er  

 foregået i Arbejdstilsynets eller i Arbejdsmiljøinstituttets  

 regi, der har vist sammenhæng, eksempelvis mellem udsættelse for  

 vibrationer og visse sygdomme.
 Forslaget indebærer, at betingelsen for at optage en  

 sygdom på fortegnelsen over erhvervssygdomme fremover vil være,  

 at der enten er lægevidenskabelig dokumentation, eller at der  

 foreligger alment anerkendt medicinsk og teknisk viden for, at sygdommen  

 skyldes arbejdet eller de forhold, hvorunder det foregår.
Det følger af forslagets § 9, stk. 1, at  

 erhvervssygdomme fortsat optages på en fortegnelse.
På denne  

 fortegnelse opregnes herefter de sygdomme, som efter medicinsk og teknisk  

 erfaring er forårsaget af bestemte påvirkninger.
I  

 tilhørende vejledninger beskrives herefter nærmere eventuelle  

 specifikke betingelser for anerkendelse, således som de er udviklet i  

 praksis.
I dag offentliggøres fortegnelsen over erhvervssygdomme i en  

 bekendtgørelse, der ikke åbner mulighed for et skøn,  

 især for så vidt angår fortegnelsens bestemmelser om skader  

 på bevægeapparatet.
De eventuelle betingelser, der skal være opfyldt for  

 anerkendelse, vil være nævnt i førnævnte vejledning.  

 De vil derfor nemmere kunne justeres i overensstemmelse med praksis eller  

 lægelig erfaring.
Dette vil samtidig medføre et mere  

 gennemskueligt system.
Det betyder, at det i den konkrete sag skal  

 sandsynliggøres, at der foreligger 1) en sygdom, som er optaget  

 på ovennævnte fortegnelse og 2) en relevant arbejdsmæssig  

 påvirkning eller belastning.
Hvis den anmeldte påvirkning og  

 sygdommen er i overensstemmelse med, hvad der er beskrevet i retningslinierne  

 i den førnævnte vejledning, så kan sygdommen som  

 udgangspunkt anerkendes som erhvervssygdom.
§ 9, stk. 1, 3. pkt., om fastsættelse af  

 særlige vilkår ved optagelse af sygdomme på fortegnelsen  

 svarer til gældende lovs § 10, stk. 1, nr. 1, sidste pkt.
Der er alene  

 tale om en sproglig præcisering.
 Det foreslås i § 9, stk. 2, at bestemmelsen i  

 gældende lovs § 10, stk. 1, nr. 2, 2. led, om anerkendelse efter  

 arbejdets særlige art (sygdomme, der ikke er omfattet af fortegnelsen)  

 bør opretholdes med en justering, som fremhæver den konkrete  

 vurdering af det enkelte tilfælde.
Det er fortsat hensigten, at anerkendelse efter arbejdets  

 særlige art skal være en opsamlingsbestemmelse til sygdomme, som  

 man erfaringsmæssigt ikke generelt sætter i sammenhæng med  

 særlige udsættelser eller påvirkninger, men hvor forhold i  

 den konkrete sag taler for, at der er en årsagssammenhæng mellem  

 den konkrete påvirkninger.
Der er således ikke grundlag for at  

 optage sådanne sygdomme på fortegnelsen, men der kan ske  

 anerkendelse som erhvervssygdom, hvis forholdene i den konkrete sag taler  

 for, at der er en årsagssammenhæng mellem den konkrete  

 påvirkning og den anmeldte lidelse.
 Der vil her være mulighed for at anerkende sygdomme,  

 der ikke er optaget på fortegnelsen, hvor der konkret er stor  

 sandsynlighed for, at den anmeldte sygdom skyldes arbejdet.
Efter gældende lovs § 10, stk. 3, kan anerkendelse  

 på grund af arbejdets særlige art kun finde sted, hvis sagen har  

 været forelagt Erhvervssygdomsudvalget.
I praksis har det betydet, at  

 sager, der skal forelægges Erhvervssygdomsudvalget, har haft en  

 forlænget sagsbehandlingstid, da udvalget kun afholder et vist antal  

 møder om året.
Det foreslås derfor, at denne bestemmelse  

 ophæves, således at Arbejdsskadestyrelsen træffer  

 afgørelser efter de foreslåede bestemmelser i § 9.
Den gældende lov indeholder i § 10, stk. 1, nr. 1,  

 2. pkt., stk. 1, nr. 2, og stk. 2, bestemmelser om, at fosterskader i visse  

 tilfælde kan anerkendes som erhvervssygdom.
Det foreslås i §  

 9, stk. 3-5, at sygdomme hos levendefødte børn fortsat vil  

 kunne anerkendes som erhvervssygdomme.
Betingelserne for anerkendelse  

 foreslås at være de samme, som foreslås i § 9, stk.  

 1 og stk. 2. Der er ikke herved tilsigtet en ændring af  

 gældende regler eller praksis.
Der er alene tale om en sproglig  

 justering og præcisering af bestemmelserne.
Den gældende lov indeholder i § 10, stk. 1, nr. 2,  

 1. led, en mulighed for at anerkende en sygdom, hvis det godtgøres, at  

 sygdommen efter de nyeste medicinske erfaringer opfylder de krav, som er  

 nævnt i gældende lovs nr. 1, 1. og 4. pkt.
Det vil sige, at hvis  

 det godtgøres, at en sygdom opfylder kravene til at blive optaget  

 på fortegnelsen, så kan sygdommen anerkendes som erhvervssygdom,  

 også selv om sygdommen endnu ikke er optaget på fortegnelsen.  

 Bestemmelsen foreslås bevaret i den foreslåede § 9, stk. 6, som  

 alene er en sproglig forenkling og præcisering af den gældende  

 bestemmelse.
Til § 10 Bestemmelsen svarer til gældende lovs § 11.  

 Bestemmelsen er ændret i konsekvens af forslaget om det nye  

 erhvervssygdomsbegreb.
Til § 11 Bestemmelsen svarer til gældende lovs § 13.
 Det bemærkes, at de gældende regler i §§ 12 og  

 26 om fastsættelse af erstatning, når der er konkurrerende  

 skadeårsag, foreslås ophævet, og at bevare  

 formodningsreglen i gældende lovs § 13, der indeholder en  

 formodningsregel om sammenhængen mellem en skade og en  

 følge.
 Ophævelsen af §§ 12 og 26 indebærer, at dansk  

 rets almindelige regler om fastsættelse af erstatning og  

 godtgørelse m.v. skal anvendes.
Efter lov om sikring mod følger af arbejdsskade  

 §§ 12 og 26 ydes der alene erstatning for arbejdsskadens følger.  

 Erstatningen kan således nedsættes eller efter  

 omstændighederne bortfalde, hvis den skadede borgers aktuelle  

 lægelige og sociale situation ikke udelukkende kan henføres til  

 arbejdsskaden.
Til gengæld kan der ydes erstatning, selv om den  

 personskade, der er forvoldt af arbejdsskaden, er beskeden i forhold til den  

 skadede borgers samlede helbredstilstand.
Dansk rets almindelige erstatningsregler indebærer,  

 at der ydes fuld erstatning for en skade, uanset om der indtræder  

 usædvanlige komplikationer eller følgerne skyldes den skadede  

 borgers særlige dispositioner.
Der ydes ikke fuld erstatning, hvis den  

 skadede borgers helbredsmæssige og/eller erhvervsmæssige  

 situation allerede før skaden var nedsat på grund af en  

 forudbestående lidelse, eller en forudbestående lidelse med  

 sikkerhed på et senere tidspunkt ville have medført i det  

 væsentligste de samme følger, selv om skaden ikke var sket.
På baggrund af en højesteretsdom af 3.  

 september 1998 samt den divergens, der er mellem de almindelige  

 erstatningsretlige regler og reglerne i lov om sikring mod følger af  

 arbejdsskade, som de fortolkes i dag, foreslås det at ophæve de  

 særlige regler om forbehold i lov om sikring mod følger af  

 arbejdsskade.
Det bemærkes, at lovens § 13, der indeholder en  

 formodningsregel om sammenhængen mellem en skade og en følge,  

 bevares.
Den Sociale Ankestyrelse har gennem udsendelse af Sociale  

 meddelelser om adgang til nedsættelse præciseret indholdet af  

 formodningsreglen i § 13 i overensstemmelse med Højesterets  

 synspunkter.
Det fremgår af disse meddelelser, at der ved  

 bedømmelsen af spørgsmålet om nedsættelse af  

 godtgørelse for varigt mén og erstatning for tab af  

 erhvervsevne som følge af forudbestående skade skal lægges  

 vægt på:
1)	om der er dokumentation for nedsat erhvervsevne forud for  

 arbejdsskaden eller dokumentation for helbredsforandringer og symptomer, der  

 havde medført mén, forud for arbejdsskaden, og 2)	om der ud fra en lægesagkyndig bedømmelse forelå  

 nærliggende risiko for, at den forudbestående lidelse  

 uafhængigt af arbejdsskaden ville nedsætte erhvervsevnen  

 væsentligt eller uafhængigt af arbejdsskaden ville have  

 medført væsentlig helbredsforringelse  

 (prognosesynspunkt).
Til § 12 Bestemmelsen svarer til gældende lov § 14.  

 Bestemmelsen er ændret i konsekvens af, at den sikrede personkreds  

 udvides med selvstændige erhvervsdrivende.
Det bemærkes, at der med ændringen ikke  

 tilsigtes nogen realitetsændring, for så vidt angår den  

 hidtidige dækning af skader, der rammer fiskere som følge af  

 krigshandlinger.
Sådanne skader vil være omfattet af  

 arbejdsulykkesbegrebet som skader, der er en følge af arbejdet eller  

 de forhold, hvorunder dette foregår.
Til § 13 Bestemmelsen svarer til gældende lovs § 15.
Til § 14 Bestemmelsen svarer til gældende lovs § 16.  

 Bestemmelsen er ændret i konsekvens af de nye forenklede skadebegreber  

 og udvidelsen af den sikrede personkreds med selvstændige  

 erhvervsdrivende.
Til § 15 Bestemmelsen svarer til gældende lovs § 17.  

 Bestemmelsen er ændret i konsekvens af udvidelsen af den sikrede  

 personkreds med selvstændige erhvervsdrivende.
Til § 16 Bestemmelsen afløser gældende lovs § 18.  

 Bestemmelsen i gældende lovs § 18, stk. 1, om lægers pligt til at  

 anmelde pludselige løfteskader ophæves, da disse skader nu er  

 omfattet af det nye arbejdsulykkesbegreb og dermed falder ind under  

 arbejdsgiverens anmeldepligt for disse skader efter § 14. Bestemmelsen i  

 gældende lovs § 18, stk. 2, om lægers og tandlægers pligt  

 til at anmelde både klare og formodede tilfælde af  

 erhvervssygdomme bevares.
Til § 17 Bestemmelsen afløser gældende lovs § 19.
Det foreslås i stk. 2 som led i  

 arbejdsskadereformen at præcisere i loven, at arbejdsgiveren har et  

 medansvar for at hjælpe de skadede borgere med at komme tilbage i  

 beskæftigelse igen, enten i egen virksomhed eller i anden virksomhed.  

 Der foreslås tilsvarende præciseringer i dagpengeloven og i lov  

 om aktiv socialpolitik.
Formålet er at fremme muligheden for at skadede  

 borgere hurtigere kan vende tilbage til arbejdsmarkedet.
Til § 18 Bestemmelsen svarer til gældende lovs § 20.
Til § 19 Bestemmelsen svarer til gældende lovs § 21. Den  

 bestående adgang for Arbejdsskadestyrelsen til at indhente de  

 oplysninger, der er nødvendige for sagernes behandling, udvides til  

 også at gælde for Den Sociale Ankestyrelse.
Til § 20 Bestemmelsen svarer til gældende lovs § 22.  

 Bestemmelsen er ændret i konsekvens af forslaget om de nye forenklede  

 skadebegreber.
Til § 21 Bestemmelsen afløser gældende lovs § 23, der  

 indeholder en regel om, at Arbejdsskadestyrelsen inden for visse frister skal  

 træffe selvstændig afgørelse om  

 anerkendelsesspørgsmålet i konkrete skadesager.
Det foreslås som led i arbejdsskadereformen, at den  

 selvstændige afgørelse om anerkendelse af arbejdsskaden  

 bortfalder, således at der fremover træffes samlet  

 afgørelse om anerkendelse, godtgørelse for varigt mén og  

 erstatning for tab af erhvervsevne.
Formålet med forslaget er at  

 nedbringe den samlede sagsbehandlingstid vedrørende skader, der er  

 omfattet af loven.
Den samlede afgørelse om erstatning vil samtidig  

 indeholde en selvstændig delafgørelse om, at skaden er omfattet  

 af loven (anerkendt).
For skader, der ikke er omfattet af loven, bibeholdes det  

 nuværende system.
Det foreslås, at den nuværende frist  

 på 3 måneder for sager, der behandles efter reglerne om ulykker,  

 bevares.
Fristen for sager, der behandles efter reglerne om erhvervssygdomme,  

 foreslås nedsat til 6 måneder.
Den nuværende frist på  

 2 år for erstatningsafgørelsen foreslås i § 27 nedsat til  

 1 år.
I nogle sager vil det ikke være muligt at  

 træffe afgørelse om, at skaden ikke er omfattet af loven inden  

 for de angivne frister.
Det foreslås derfor i stk. 3, at  

 Arbejdsskadestyrelsen underretter den skadede borger eller de efterladte  

 herom inden for de angivne frister.
Idet skader omfattet af loven ikke længere skal  

 anerkendes selvstændigt, er der behov for, at den skadede borger eller  

 de efterladte underrettes om sagens aktuelle status og det videre  

 sagsforløb.
Det vil ske ved at Arbejdsskadestyrelsen fremover sender  

 kopi af alle udgående breve i sagen til den skadede borger eller de  

 efterladte.
Herved sikres, at den skadede borger eller de efterladte er  

 orienteret om sagens aktuelle status og det videre sagsforløb.
 Der henvises til lovforslagets almindelige  

 bemærkninger.
Som konsekvens af, at den selvstændige  

 afgørelse om anerkendelse bortfalder, foreslås det tillige at  

 ophæve gældende lovs § 27, der er en genoptagelsesregel for den  

 særlige afslutningsform, hvor Arbejdsskadestyrelsen har anerkendt en  

 skade og samtidig tilkendegivet, at der ikke umiddelbart synes at være  

 erstatningsberettigende følger.
Denne type afslutning indeholder en  

 formel afgørelse om anerkendelse.
Derimod er der ikke tale om en  

 afgørelse om erstatning eller godtgørelse, men alene om en  

 tilkendegivelse vedrørende disse spørgsmål.
 Med forslaget om en samlet afgørelse om  

 anerkendelse, godtgørelse for mén og erstatning for tab af  

 erhvervsevne vil det ikke længere være muligt at afslutte en sag  

 med en formel afgørelse om anerkendelse ledsaget af en tilkendegivelse  

 om godtgørelses- og erstatningsspørgsmålet.  

 Gældende lovs § 27 vil derfor ikke have nogen selvstændig  

 betydning, idet sagen nu skal genoptages efter de almindelige  

 genoptagelsesregler i gældende lovs § 34, der er opretholdt i  

 forslagets § 30.
Til § 22 Bestemmelsen afløser gældende lovs § 24, der  

 indeholder regler for muligheden for at få genoptaget en sag, hvor  

 Arbejdsskadestyrelsen eller Den Sociale Ankestyrelse har truffet  

 afgørelse om, at sagen ikke kan anerkendes.
 Det foreslås i § 22 at præcisere betingelserne  

 for, at en skadet borger kan få genoptaget en afvist sag.
 Bestemmelsen i stk. 1 træder i stedet for  

 gældende lovs stk. 1 og svarer indholdsmæssigt til lovens § 34,  

 hvorefter erstatningsspørgsmålene efter loven kan genoptages,  

 hvis der kommer nye oplysninger om sagens faktiske omstændigheder og  

 til bestemmelsen i erstatningsansvarslovens § 11 efter ændringen ved  

 lov nr. 463 af 7. juni 2001, der træder i kraft den 1. juli 2002.
Med udtrykket »sagens faktiske omstændigheder  

 ændrer sig væsentligt i forhold til dem, der blev lagt til grund  

 ved afgørelsen« tilsigtes en retstilstand, der svarer til de  

 almindelige processuelle regler om dommes bindende virkning (materiel  

 retskraft). Det indebærer, at kunne og burde et anbringende have  

 været gjort gældende under behandlingen af en retssag, kan sagen  

 ikke senere genoptages af den grund.
Nye beviser medfører normalt ikke  

 i sig selv, at en sag genoptages. Ændringer i lovgivning eller praksis  

 kan heller ikke i sig selv begrunde, at sagen genoptages.
Der foretages en konkret vurdering af oplysningerne  

 vedrørende den enkelte sag, men af generelle pejlingsmærker kan  

 nævnes, at med væsentlighed forstås, at der skal være  

 tale om oplysninger, der medfører en øget godtgørelse  

 eller erstatning.
I sammenhæng med genoptagelse af tidligere afviste  

 sager vil det derfor være af betydning, om sagen på de nu  

 foreliggende oplysninger umiddelbart ser ud til at kunne anerkendes og  

 samtidig medføre ydelser efter loven.
 Vurdering af sandsynlig årsagssammenhæng  

 indgår også som delelement i vurderingen af den enkelte  

 oplysnings væsentlighed, idet tidsfaktoren spiller ind på den  

 måde, at jo længere tid efter afgørelsen anmodning om  

 genoptagelse fremsættes, jo stærkere krav stilles til, om den nu  

 foreliggende oplysning er af betydning for en ændret vurdering.
 Modtager Arbejdsskadestyrelsen en anmeldelse om en mulig  

 erhvervssygdom fra en læge, der har anført en diagnose, der ikke  

 er omfattet af fortegnelsen over erhvervssygdomme, og understøtter  

 andre oplysninger i sagen denne diagnose, afviser Arbejdsskadestyrelsen  

 sagen, hvis sagen ej heller kan anerkendes efter reglerne om sygdomme uden  

 for fortegnelsen.
Efterfølgende viser det sig (for eksempel ved  

 speciallægeundersøgelse), at diagnosen var forkert.
I stedet  

 anføres en ny diagnose.
De tidligere oplysninger i sagen modsiger ikke  

 denne nye diagnose.
Der foreligger således nye oplysninger om sagens  

 faktiske omstændigheder, og sagen kan genoptages.
Forslaget til stk. 2 svarer til gældende lovs  

 § 24, stk. 3. Bestemmelsen er sprogligt omformuleret, uden at der er  

 tilsigtet realitetsændringer.
Bestemmelsen indebærer, at den  

 skadede borgers eller de efterladtes krav efter loven bortfalder 5 år  

 efter arbejdsskadens indtræden, hvis Arbejdsskadestyrelsen ikke kan  

 behandle sagen på grund af forhold, der skyldes den skadede borger  

 eller de efterladte.
Der vil typisk være tale om, at den skadede borger  

 eller de efterladte ikke medvirker ved sagens oplysning.
I disse situationer  

 vil der blive truffet afgørelse på grundlag af de oplysninger,  

 der er modtaget, hvilket kan være anmeldelsen alene.
 Med forslaget bortfalder gældende lovs § 24, stk. 2,  

 hvorefter den særlige adgang til at få genoptaget sager om  

 erhvervssygdomme, der er afvist efter gældende regler med begrundelsen,  

 at sygdommen ikke er på fortegnelsen, hvis sygdommen senere kommer  

 på fortegnelsen. Ændringen skyldes, at erhvervssygdomsbegrebet  

 ændres. Ændringen af erhvervssygdomsbegrebet indebærer  

 blandt andet en lempeligere adgang til at optage sygdomme på  

 fortegnelsen over erhvervssygdomme og en lempeligere adgang til at anerkende  

 sygdommen, der ikke er optaget på fortegnelsen over erhvervssygdomme.  

 Derved bortfalder behovet for en særlig genoptagelsesregel for  

 ikke-anerkendte sygdomme uden for fortegnelsen, for så vidt angår  

 skader efter lovens ikrafttræden.
Til § 23 Bestemmelsen svarer til gældende lovs § 25.
Til § 24 Bestemmelsen svarer til gældende lovs § 28.
Til § 25 Bestemmelsen svarer til gældende lovs § 29.
Til § 26 Bestemmelsen afløser gældende lovs § 30, der  

 indeholder regler om muligheden for at betale for udgifter til behandling,  

 optræning og hjælpemidler.
 Det foreslås at udvide adgangen til at betale  

 udgifter til behandling m.v. for følgerne af en arbejdsskade.
Udvidelsen indgår i arbejdsskadereformen på  

 baggrund af, at arbejdsskadereformen blandt andet indebærer, at  

 sagsbehandlingstiden bliver nedsat.
Da behandlingsudgifter m.v. efter  

 gældende regler kun kan betales »under sagens behandling« Det foreslås derfor, at skadede borgere som hidtil  

 har ret til at få betalt behandlingsudgifter m.v. under sagens  

 behandling.
Det foreslås, at udgifter til behandling m.v. under sagens  

 behandling betales løbende efter regning.
 Er der tale om udgifter til fremtidig behandling eller  

 optræning, der vedrører en afgrænset periode   for  

 eksempel 3 år   foreslås det i stk. 3, der er nyt, at  

 erstatningen fastsættes til et engangsbeløb, der udgør  

 størrelsen af de forventede udgifter på det tidspunkt, hvor  

 afgørelsen om betaling træffes.
 Er der tale om udgifter til permanent fremtidig behandling  

 eller optræning   for eksempel en medicinudgift for resten af livet  

 foreslås, at erstatningen fastsættes til et engangsbeløb,  

 der udgør den årlige udgift ganget med den  

 kapitaliseringsfaktor, der er fastsat efter § 39, stk. 2, for erstatning for  

 tab af erhvervsevne.
 Det foreslås, at betaling af udgifter til  

 hjælpemidler fastsættes efter samme principper.
Behandlingsudgifter og hjælpemidler kan ofte betales  

 efter anden lovgivning, for eksempel sygehuslovgivningen og sygesikringsloven  

 m.v.
Efter gældende regler er betaling af udgifter efter  

 arbejdsskadesikringsloven sekundær i forhold til betaling af udgiften  

 fra anden side, når det drejer sig om behandlingsudgifter, hvorimod den  

 er primær, når det drejer sig om hjælpemidler.
Det  

 foreslås, at dette princip opretholdes.
Efter gældende regler har skadede borgere ret til at  

 få betalt visse hjælpemidler (primært briller), der er  

 anvendt under arbejde og er beskadiget som følge af arbejdet eller de  

 forhold, hvorunder dette foregår, uden at der i øvrigt  

 behøver være tale om personskade.
Det foreslås, at der  

 fortsat bliver adgang til at betale disse hjælpemidler.
Der tilsigtes  

 med ændringen ingen realitetsændring med hensyn til muligheden  

 for at få betalt disse udgifter.
 Der tilsigtes ej heller ændringer med hensyn til,  

 hvilke behandlinger og hjælpemidler der kan betales efter  

 bestemmelsen.
 Det er således med forslaget tanken, at der i  

 forbindelse med afgørelse af sagen i Arbejdsskadestyrelsen skal  

 træffes en samlet afgørelse om erstatning. Ændrer de  

 forhold, der lægges til grund ved afgørelsen, sig efter  

 afgørelse, vil der være mulighed for at genoptage  

 spørgsmålet om betaling af behandlingsudgifter efter  

 bestemmelsen i § 30. Det forudsættes, at et udbetalt beløb til  

 dækning af fremtidige behandlingsudgifter ikke skal betales tilbage,  

 hvis det efterfølgende viser sig, at behandlingen ikke får det  

 forventede omfang.
Som en følge af, at der ved sagens afslutning i  

 Arbejdsskadestyrelsen fastsættes et samlet beløb for betaling af  

 behandlingsudgifter, bortfalder behovet for at betale behandlingsudgifter,  

 når sagen genoptages ad en ændret vurdering af det varige  

 mén eller tabet af erhvervsevnen.
Den gældende bestemmelse herom  

 ophæves derfor samtidig, ligesom den gældende adgang for chefen  

 for Arbejdsskadestyrelsen til at fastsætte regler om betaling af  

 behandlingsudgifter, når sagen ikke længere er under behandling,  

 bortfalder.
Behovet for at fastsætte disse regler vil ikke være  

 til stede, når der træffes en samlet afgørelse om  

 fremtidige behandlingsudgifter.
Til § 27 Bestemmelsen afløser gældende lovs § 31. Den  

 gældende 2 års frist for erstatningsafgørelsen i sagen  

 foreslås nedsat til 1 år.
Der henvises til lovforslagets  

 almindelige bemærkninger og til bemærkningerne til forslagets §  

 21.
Nedsættelsen af fristen for  

 erstatningsafgørelsen i sagen fra 2 år til 1 år vil  

 indebære et forøget antal sager, hvor der vil blive truffet en  

 midlertidig afgørelse om erstatning for tab af erhvervsevne, når  

 skadelidtes erhvervsmæssige forhold ikke er afklaret.
Det skyldes, at  

 der ikke er mulighed for at dispensere fra fristen.
 Arbejdsskadestyrelsen har ved 1-års-fristens  

 udløb mulighed for dels at træffe en egentlig afgørelse  

 om erstatning for tab af erhvervsevne efter forslagets § 28 og mulighed for  

 at træffe en midlertidig afgørelse om erstatning for tab af  

 erhvervsevne efter § 27. Træffer Arbejdsskadestyrelsen afgørelse  

 efter § 32, kan afgørelsen genoptages efter forslagets § 30.  

 Træffer Arbejdsskadestyrelsen en midlertidig afgørelse efter  

 § 31, skal denne afgørelse genoptages enten straks eller  

 senere.
Bestemmelsens stk. 4 er i forhold til gældende lovs  

 stk. 4 justeret, således at Arbejdsskadestyrelsen kan træffe  

 midlertidige skønsmæssige afgørelser om erstatning for  

 tab af erhvervsevne i de tilfælde, hvor den erhvervsmæssige  

 situation ikke er afklaret.
Er det sikkert, at arbejdsskaden ikke vil  

 medføre en varig nedsættelse af erhvervsevne, vil der ikke  

 være grundlag for at træffe en midlertidig afgørelse om  

 erstatning for tab af erhvervsevne.
Der opstilles imidlertid ikke  

 længere som efter gældende lov et krav om, at der kan  

 dokumenteres et sikkert fremtidigt tab af erhvervsevne på det  

 tidspunkt, hvor den midlertidige afgørelse om erstatning for tab af  

 erhvervsevne træffes.
Det indebærer blandt andet, at der kan  

 træffes midlertidig afgørelse om erstatning for tab af  

 erhvervsevne i nogle situationer, hvor den skadede borger modtager dagpenge  

 eller arbejdsløshedsunderstøttelse m.v.
Herved kan den skadede  

 borger blandt andet også sikres et forsørgelsesgrundlag i de  

 situationer, hvor en afgørelse om midlertidig erstatning for tab af  

 erhvervsevne indebærer, at udbetaling af dagpenge ophører, jf.  

 dagpengelovens § 22.
Til § 28 Bestemmelsen svarer til gældende lovs § 32.  

 Bestemmelsen er ændret i konsekvens af det ændrede  

 erhvervssygdomsbegreb.
Til § 29 Bestemmelsen svarer til gældende lovs § 33.
Til § 30 Bestemmelsen svarer til gældende lovs § 34.
Bestemmelsen foreslås ikke ændret i sin  

 ordlyd, idet de skærpede krav til genoptagelse mere end 5 år fra  

 tidligere afgørelse om fastsættelse af godtgørelse for  

 varigt mén og erstatning for tab af erhvervsevne ikke tænkes  

 ændret.
Status foreslås derfor opretholdt, idet der dog  

 lægges op til en opstramning rent administrativt, for så vidt  

 angår forståelsen af ganske særlige omstændigheder  

 som grundlag for genoptagelse af godtgørelses- og  

 erstatningsspørgsmål mere end 5 år fra tidligere  

 afgørelse herom.
Området tænkes især anvendt  

 på sager om erstatning for tab af erhvervsevne i situationer, hvor den  

 skadede borger er begyndt et skåne- eller fleksjob, og hvor det  

 på sigt viser sig ikke at kunne varetages på grund af skadens  

 følger.
 Genoptagelse af godtgørelsesspørgsmål  

 vil kræve, at der foreligger nye oplysninger, der kan begrunde en  

 ganske betragtelig forhøjelse af méngodtgørelsen, dog  

 således, at der skeles til, om der tidligere er fastsat en lille eller  

 stor ménprocent.
 En opstramning for genoptagelse af sager vil  

 medføre en hurtigere afklaring af muligheden for ydelser efter loven,  

 samtidig med at den enkelte sags samlede forløb begrænses i sin  

 tidsmæssige udstrækning.
Til § 31 Bestemmelsen svarer til gældende lovs § 35.
Til § 32 Bestemmelsen afløser gældende lovs § 36 om  

 erstatning for tab af forsørger til den skadede borgers efterladte  

 ægtefælle eller samlever.
 Der foreslås i stk. 6 en præcisering af  

 betingelserne for, at en efterladt ægtefælle eller samlever kan  

 få genoptaget en sag om erstatning for tab af forsørger.
 Forslaget svarer til forslaget til § 22 om genoptagelse af  

 afviste sager.
Til § 33 Bestemmelsen svarer til gældende lovs § 37.
Til § 34 Bestemmelsen svarer til gældende lovs § 38.
Til § 35 Bestemmelsen svarer til gældende lovs § 39.
Til § 36 Bestemmelsen afløser gældende lovs § 40, der  

 indeholder regler om, at erstatning og godtgørelse i specielle  

 situationer skal udbetales til andre end den skadede borger eller de  

 efterladte.
Det foreslås i stk. 1, 4. pkt., at  

 indsætte en frist på 4 uger for kommunerne til at fremsætte  

 refusionskrav.
Der er i dag ingen frist, og i en række sager har  

 kommunerne været urimeligt længe om at fremsætte  

 kravet.
 Kommunerne har et refusionskrav, når en  

 løbende erstatning efter arbejdsskadesikringsloven tilkendes fra et  

 tidligere tidspunkt end datoen for afgørelsen, og der er udbetalt  

 ydelser efter lov om social pension eller lov om aktiv socialpolitik for den  

 periode, som erstatningen efter arbejdsskadesikringsloven  

 vedrører.
 Det indebærer, at den skadede borger eller de  

 efterladte ikke kan få udbetalt det tilgodehavende beløb,  

 før kommunerne har opgjort et eventuelt refusionskrav.
For at fremskynde udbetalingen af det tilgodehavende  

 beløb til modtagerne foreslås det at indføre en frist  

 på 4 uger til at opgøre kravet.
Overholdes denne frist ikke,  

 bortfalder kommunens refusionskrav, hvilket indebærer, at modtageren  

 får det tilgodehavende beløb udbetalt af forsikringsselskabet  

 eller Arbejdsmarkedets Erhvervssygdomssikring.
 Hertil kommer, at erstatningsbeløb, der udbetales  

 som løbende erstatninger efter arbejdsskadesikringsloven, er  

 skattepligtige for modtageren, og derfor indgår et  

 beskatningsspørgsmål ved udbetaling af refusionskrav.
Efter kildeskattelovens § 46, stk. 3, kan der ikke ske  

 modregning for tilbagebetalingspligtig kontanthjælp eller social  

 pension, før der indeholdes A-skat.
Allerede dette forhold bevirker,  

 at den skadede borger først vil få det korrekte  

 nettobeløb i forbindelse med skattevæsenets  

 årsopgørelse, og de skadede borgere kan i værste fald  

 komme til at vente i op til 1 til 1½ år efter den periode, som  

 erstatningen vedrører.
For ikke at gøre ventetiden endnu  

 længere for de skadede borgere er det derfor hensigtsmæssigt med  

 en frist for kommunens fremsættelse af refusionskravet.
Til § 37 Bestemmelsen afløser gældende lovs § 41.
 Det foreslås i stk. 5 at indføre en  

 bemyndigelse til chefen for Arbejdsskadestyrelsen til at fastsætte  

 nærmere regler for opgørelsen af den årsløn, der  

 skal anvendes til beregning af erstatning for tab af erhvervsevne og  

 erstatning for tab af forsørger, når der er tale om  

 selvstændige erhvervsdrivende.
Samtidig ophæves den gældende bestemmelse i  

 § 41, stk. 5, der indeholder en specialregel om fastsættelse af  

 erstatning til visse fiskere.
Behovet for denne specialregel bortfalder i  

 lyset af, at den sikrede personkreds efter loven generelt udvides med  

 selvstændige erhvervsdrivende som led i arbejdsskadereformen.
 I stk. 6 præciseres den hidtidige regel,  

 hvorefter den grundløn, der fastsættes til brug for beregning og  

 regulering af erstatningen for tab af erhvervsevne som løbende ydelse  

 også danner grundlag for beregning og regulering af erstatning for tab  

 af forsørger som løbende ydelse.
Til § 38 Bestemmelsen afløser gældende lovs § 42.
 Der er i bestemmelsen foretaget konsekvensændringer  

 som følge af forslaget om, at den sikrede personkreds efter loven  

 udvides med selvstændige erhvervsdrivende, og samtidig at ophæve  

 de specielle regler om visse fiskere.
 I stk. 2 er det tydeliggjort, at den gældende  

 regel om regulering af løbende ydelser ikke foretages på  

 grundlag af grundlønnen, men på grundlag af den løbende  

 ydelse, der svarer til grundlønnen.
Til § 39 Bestemmelsen svarer til gældende lovs § 43.
Til § 40 Bestemmelsen afløser gældende lovs § 44.
Det foreslås i stk. 5 og 6 at  

 kodificere den gældende praksis, hvorefter retten til erstatning efter  

 arbejdsskadesikringsloven er en personlig erstatning til modtageren.
Det  

 betyder, at retten til erstatning bortfalder, når modtageren  

 afgår ved døden.
Det giver ikke anledning til vanskeligheder, når der  

 er tale om erstatning, der udbetales som et engangsbeløb.
Er  

 afgørelsen om ret til erstatning truffet inden den berettigede  

 afgår ved døden, udbetales erstatningen til dødsboet.  

 Træffes afgørelsen efter, at den berettigede er afgået ved  

 døden, for eksempel når dødsfaldet ikke er anmeldt til  

 Arbejdsskadestyrelsen, udbetales der ikke erstatning.
Derimod volder det ofte problemer ved erstatninger, der  

 udbetales hver måned.
Det drejer sig om løbende erstatning for  

 tab af erhvervsevne og for tab af forsørger.
 Bestemmelsen i stk. 5 kodificerer den  

 gældende praksis om, at retten til løbende erstatning for tab af  

 erhvervsevne og tab af forsørger ophører med udgangen af den  

 måned, hvor modtageren er afgået ved døden.
Bestemmelsen i stk. 6 er møntet på de  

 situationer, hvor der træffes afgørelse om ret til erstatning  

 for tab af erhvervsevne med tilbagevirkende kraft efter reglen i § 28, stk.  

 6, og hvor der træffes afgørelse om erstatning for tab af  

 forsørger, efter at den berettigede er afgået ved døden,  

 og dermed inden erstatningen er udbetalt.
Det foreslås, at erstatningen  

 i disse situationer primært udbetales til en eventuel  

 ægtefælle og, hvis der ikke er en ægtefælle, til  

 dødsboet.
Til § 41 Bestemmelsen afløser gældende lovs § 45.
 Ændringen er en konsekvens af forslaget om at udvide  

 den sikrede personkreds med selvstændige erhvervsdrivende.
Til § 42 Bestemmelsen afløser gældende lovs § 46.
Ændringen er en konsekvens af forslaget om at udvide  

 den sikrede personkreds med selvstændige erhvervsdrivende.
Samtidig er  

 der i stk. 2 tale om en konsekvensændring som følge af,  

 at Finansstyrelsen har overtaget Hypotekbankens opgaver.
Til § 43 Bestemmelsen afløser gældende lovs § 47.
 Ændringerne er konsekvenser af forslaget om, at den  

 sikrede personkreds udvides med selvstændige erhvervsdrivende.
Selvstændige erhvervsdrivende foreslås  

 sidestillet med sikringspligtige arbejdsgiver, således at de  

 konsekvenser, det har for en arbejdsgiver ikke at opfylde sin sikringspligt,  

 i det hele overføres til selvstændig erhvervsdrivende, der  

 undlader at sikre sin egen person efter loven.
Som undskyldende  

 omstændighed i forbindelse med, at en selvstændig  

 erhvervsdrivende ikke har opfyldt sin sikringspligt, kan for eksempel  

 tænkes, at der har været berettiget tvivl om personens status som  

 selvstændig.
Her kan tænkes på visse personer, der arbejder  

 freelance, konsulenter m.v.
Samtidig foreslås indført hjemmel  

 til at foretage modregning i den ydelse, en selvstændig  

 erhvervsdrivende, som ikke har opfyldt sin sikringspligt, eventuelt har krav  

 på efter § 23. Dette for at undgå situationer, hvor der udbetales  

 for eksempel erstatning til en uforsikret selvstændig erhvervsdrivende,  

 hvorefter det udbetalte beløb skal inddrives fra den samme person.
Til § 44 Bestemmelsen afløser gældende lovs § 48.
 Ændringen er en følge af, at den sikrede  

 personkreds som led i arbejdsskadereformen udvides med selvstændige  

 erhvervsdrivende.
Til § 45 Bestemmelsen svarer til gældende lovs § 49.
Til § 46 Bestemmelsen afløser gældende lovs § 50.  

 Ændringen er en konsekvens af, at den sikrede personkreds som led i  

 arbejdsskadereformen udvides med selvstændige erhvervsdrivende.
Til § 47 Bestemmelsen svarer til gældende lovs § 51.
Til § 48 Bestemmelsen afløser gældende lovs § 52.  

 Ændringen er en konsekvens af, at den sikrede personkreds som led i  

 arbejdsskadereformen udvides med selvstændige erhvervsdrivende.
Til § 49 Bestemmelsen afløser gældende lovs § 53.  

 Ændringen er en konsekvens af, at den sikrede personkreds som led i  

 arbejdsskadereformen udvides med selvstændige erhvervsdrivende.
Til § 50 Bestemmelsen afløser gældende lovs § 53 A.  

 Ændringen er en konsekvens af, at skadebegreberne ændres som led  

 i arbejdsskadereformen.
Til § 51 Bestemmelsen svarer til gældende lovs § 53 B.
Til § 52 Bestemmelsen afløser gældende lovs § 54, der  

 indeholder bestemmelse om, at Arbejdsskadestyrelsen træffer alle  

 afgørelser efter loven.
Det foreslås i stk. 2, der er nyt, at  

 præcisere, at Arbejdsskadestyrelsen ved behandlingen af konkrete  

 skadesager ikke er bundet af parternes påstande, og at  

 Arbejdsskadestyrelsen er uafhængig af instruktioner om  

 afgørelsen i de enkelte sager.
Bestemmelsen svarer til § 68 i lov om  

 retssikkerhed og administration på det sociale område, der  

 gælder for behandlingen af blandt andet arbejdsskadesager i Den Sociale  

 Ankestyrelse.
 Formålet med bestemmelsen er at gøre  

 Arbejdsskadestyrelsens uafhængighed mere synlig for borgerne.
Med bestemmelsen i forslaget til stk. 2 præciseres  

 alene, at Arbejdsskadestyrelsen ikke er bundet af parternes påstande,  

 og at styrelsen ved behandlingen af de konkrete sager er uafhængig af  

 instruktioner udefra.
Bestemmelsen ændrer ikke ved  

 Beskæftigelsesministeriets ulovbestemte ressorttilsyn med  

 Arbejdsskadestyrelsen.
Til § 53 Bestemmelsen afløser gældende lovs § 55.
Ændringen er en konsekvens af forslaget om, at den  

 selvstændige afgørelse om anerkendelse bortfalder som led i  

 arbejdsskadereformen.
Endvidere justeres teksten på baggrund af  

 forslaget om ændrede skadebegreber.
Til § 54 Bestemmelsen afløser gældende lovs § 55  

 A.
Det foreslås at indføre en funktionsperiode  

 for medlemmerne af Ankenævnet for Arbejdsmarkedets  

 Erhvervssygdomssikring og at indføre suppleanter for disse.  

 Sådanne bestemmelser er efterlyst.
Tilsvarende bestemmelser findes for  

 medlemmerne af ankenævnet for Arbejdsmarkeds Tillægspension, jf.  

 lovbekendtgørelse nr. 5 af 4. januar 2001 om Arbejdsmarkedets  

 Tillægspension.
 Det foreslås, at funktionsperioden for medlemmerne  

 af ankenævnet for Arbejdsmarkedets Erhvervssygdomssikring er 3 år  

 svarende til funktionsperioden for medlemmerne af Ankenævnet for  

 Arbejdsmarkedets Tillægspension.
Til § 55 Bestemmelsen er ny.
Det foreslås som led i  

 arbejdsskadereformen at indføre en frist for domstolsprøvelse,  

 for så vidt angår afgørelser, der er truffet af  

 Arbejdsskadestyrelsen og Den Sociale Ankestyrelse efter loven.
 Efter de gældende regler i lov om sikring mod  

 følger af arbejdsskade er der ikke nogen tidsmæssige  

 begrænsninger for, hvor længe efter en arbejdsskadesags  

 afgørelse sagen kan indbringes for domstolene.
Der er imidlertid behov for, at sagens parter inden for en  

 relativt kort periode kan indrette sig på, at sagen er afsluttet.  

 Forsikringsselskaberne og Arbejdsmarkedets Erhvervssygdomssikring har et  

 særligt behov for at fastsætte omkostninger, præmier og  

 bidrag.
Indførelsen af fristen medfører kun en tidsmæssig  

 begrænsning og indskrænker ikke i øvrigt retten til at  

 få prøvet den administrative afgørelse ved domstolene.
De  

 skadede borgere eller deres efterladte skal orienteres om fristen ved den  

 administrative afgørelse.
Søgsmålsfristens formål er tillige at  

 sikre, at en eventuel retssag anlægges kort tid efter, at en  

 afgørelse er meddelt.
Dette skal således sikre, at det fortsat  

 er muligt at tilvejebringe beviser til brug for retssagen.
Fristen foreslås at være på 6  

 måneder og at løbe fra tidspunktet for meddelelsen af  

 afgørelsen.
Har Arbejdsskadestyrelsen eksempelvis afvist at anerkende  

 en arbejdsskade ved afgørelse meddelt den 10. januar 2003, kan denne  

 afgørelse indbringes for landsretten frem til den 10. juli 2003.  

 Fristen giver den skadede borger rimelig tid til at overveje et  

 søgsmål og at undersøge sine muligheder for at få  

 fri proces.
I patientforsikringslovens § 16, stk. 2, findes en tilsvarende  

 søgsmålsfrist.
 Domstolsprøvelse forudsætter ikke, at de  

 administrative klagemuligheder er udtømte.
Det foreslås endvidere præciseret, at  

 indbringelse for domstolene af Arbejdsskadestyrelsens og Den Sociale  

 Ankestyrelses afgørelser truffet efter loven sker for landsretten.
Det  

 har erfaringsmæssigt vist sig, at en del advokater anlægger  

 retssager mod styrelserne ved byretterne, hvor sagerne efterfølgende  

 henvises til landsretten efter anmodning.
Til § 56 Bestemmelsen svarer til gældende lovs § 56.
Til § 57 Bestemmelsen svarer til gældende lovs § 57, men er  

 dog justeret i lyset af, at Finansstyrelsen har overtaget Hypotekbankens  

 opgaver.
Til § 58 Bestemmelsen svarer til gældende lovs § 57 A.
Til § 59 Bestemmelsen svarer til gældende lovs § 57 B.
Til § 60 Bestemmelsen svarer til gældende lovs § 57 C.
Til § 61 Bestemmelsen svarer til gældende lovs § 57 D.
Til § 62 Bestemmelsen svarer til gældende lovs § 57 E.
Til § 63 Bestemmelsen svarer til gældende lovs § 57 F.
Til § 64 Bestemmelsen svarer til gældende lovs § 57 G.
Til § 65 Bestemmelsen svarer til gældende lovs § 57 H.
Til § 66 Bestemmelsen svarer til gældende lovs § 57 I.
Til § 67 Bestemmelsen svarer til gældende lovs § 57 J.
Til § 68 Bestemmelsen svarer til gældende lovs § 57 K.
Til § 69 Bestemmelsen svarer til gældende lovs § 57 L.
Til § 70 Bestemmelsen svarer til gældende lovs § 57 M.
Til § 71 Bestemmelsen svarer til gældende lovs § 57 N.
Til § 72 Bestemmelsen svarer til gældende lovs § 57 O.
Til § 73 Bestemmelsen svarer til gældende lovs § 57 P.
Til § 74 Bestemmelsen afløser gældende lovs § 58 om  

 Erhvervssygdomsudvalget.
Det foreslås i stk. 1, at  

 Erhvervssygdomsudvalget fortsat skal inddrages ved vurderingen af, hvilke  

 sygdomme der skal optages på fortegnelsen over erhvervssygdomme.
Dette  

 sker ved en forhandling med chefen for Arbejdsskadestyrelsen, som efter den  

 foreslåede § 9, stk. 1, fastsætter, hvilke sygdomme der skal  

 optages på fortegnelsen.
Samtidig indebærer ændringen af §  

 9, at udvalget ikke længere skal behandle konkrete sager.
Sådanne sager behandles fremover af  

 Arbejdsskadestyrelsen.
Herved reduceres sagsbehandlingstiden.
 Denne ændring er ikke til hinder for, at udvalget  

 mere principielt udtaler sig om aktuelle problemfelter eller  

 sygdomskomplekser på et generelt plan.
Til § 75 Bestemmelsen svarer til gældende lovs § 59.
Til § 76 Bestemmelsen svarer til gældende lovs § 60.
Til § 77 Bestemmelsen svarer til gældende lovs § 61.
Til § 78 Bestemmelsen svarer til gældende lovs § 62.
Til § 79 Bestemmelsen afløser gældende lovs § 63.  

 Ændringen er en konsekvens af, at den sikrede personkreds som led i  

 arbejdsskadereformen udvides med selvstændige erhvervsdrivende.
Som  

 følge heraf er der ikke længere behov for de hidtidige specielle  

 regler om visse fiskere.
Til § 80 Bestemmelsen afløser gældende lovs § 64.  

 Ændringen er en konsekvens af, at skadebegreberne forenkles og udvides  

 som led i arbejdsskadereformen.
Til § 81 Bestemmelsen afløser gældende lovs § 65 og  

 præciserer, at personalet i Arbejdsskadestyrelsen ikke må  

 være ansat eller tage del i ledelsen af et forsikringsselskab eller i  

 Arbejdsmarkedets Erhvervssygdomssikring.
Bestemmelsen udvides i forhold til den gældende  

 formulering, idet gældende regel er begrænset til  

 arbejdsulykkesforsikringsselskaber.
Det foreslås, at  

 Arbejdsskadestyrelsens personale ej heller må være ansat i andre  

 forsikringsselskaber.
Herved undgås eventuelle  

 habilitetsspørgsmål også i de sager, som  

 Arbejdsskadestyrelsen behandler efter reglen i arbejdsskadesikringslovens §  

 82 og § 10 i erstatningsansvarsloven.
Til § 82 Bestemmelsen svarer til gældende lovs § 66.
Til § 83 Bestemmelsen afløser gældende lovs § 67.
 Ændringen er en konsekvens af forslaget om at udvide  

 den sikrede personkreds med selvstændige erhvervsdrivende.
Til § 84 Bestemmelsen svarer til gældende lovs § 68.
Til § 85 Bestemmelsen afløser gældende lovs § 69.
 Ændringen er en konsekvens af, at  

 Erhvervssygdomsudvalget ikke længere skal behandle konkrete  

 skadesager.
Til § 86 Det foreslås, at loven træder i kraft den 1.  

 januar 2004 og finder anvendelse på ulykker, der indtræder fra  

 denne dato og på erhvervssygdomme, der anmeldes fra denne dato.
Til § 87 Bestemmelsen afløser gældende lovs § 72 og  

 sikrer en regulering af erstatning til personer, der er eller bliver  

 berettiget efter tidligere lovgivning Til § 88 Bestemmelsen svarer til gældende lovs § 73.
Til § 89 Bestemmelsen svarer til gældende lovs § 74.  

 Ændringer er en konsekvens af, at de bestemmelser, der er henvist til i  

 loven, er flyttet ved lovforslaget.
Til § 90 Bestemmelsen indikerer, at forsikringstagerne ikke kan  

 opsige forsikringsaftaler alene på grund af de  

 præmieforhøjelser, der er en følge af lovforslaget.
Til § 91 Bestemmelsen svarer til gældende lovs § 75.
Skema 1 Samlede økonomiske konsekvenser (mio. kr.):
Forslag Stat Amter og kommuner Offentlige sektor i alt (offentlige finanser) Private arb.givere og selvstændige  

 (erhvervsbelastning) Merudbetaling til borgerne Ulykkesbegrebet 27 80 107 213 320 Erhvervssygdomsbegrebet 2 16 18 222 240 Selvstændige 0 0 0 160 160 Behandlingsudgifter 1 3 4 9 13 I alt (brutto) 30 99 129 604 733 Tab af skatteprovenu 19 53 72 -72 0 Samlede øk. konsekvenser 49 152 201 532 733 Skema 2 Merudgiftens udvikling for staten og kommunerne anslås som  

 følger (mio. kr.):
