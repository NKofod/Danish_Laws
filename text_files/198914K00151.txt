Nr BTL 151 Betænkning over I.
Forslag til lov om ændring af lov om  

 tjenestemandspension II.
Forslag til lov om ændring af lov om tjenestemænd i  

 staten, folkeskolen og folkekirken   

 Nr L 151 1989-90, 1. samling Afgivet af Arbejdsmarkedsudvalget Afgivet: 19900516 Udvalget har behandlet lovforslagene i en række møder og har herunder stillet spørgsmål til finansministeren, som denne har besvaret skriftligt.
Et af disse spørgsmål og ministerens svar herpå er optrykt som bilag til denne betænkning.
 Endvidere har udvalget modtaget skriftlige og/eller mundtlige henvendelser  

 fra:
Landsbevægelsen til afskaffelse af samordningsfradraget, Dansk Arbejdsgiverforening, Dansk Kvindesamfund, Danske Kvinders Nationalråd og Seks ikkeministerielle repræsentaner i det i 1987 nedsatte udvalg om  

 ligestilling.
 Der er af et mindretal stillet ændringsforslag til det under I nævnte  

 lovforslag, hvorom henvises til de ledsagende bemærkninger.
Herefter indstiller et flertal (Socialdemokratiets, Det  

 Konservative Folkepartis, Venstres, Det Radikales Venstres og  

 Centrum-Demokraternes medlemmer af udvalget) lovforslagene til vedtagelse  

 uændret.
Flertallet vil desuden stemme imod det stillede ændringsforslag.
 Et mindretal inden for flertallet (Socialdemokratiets medlemmer af  

 udvalget) har under udvalgsbehandlingen rejst spørgsmålet, om det i relation  

 til det under I nævnte lovforslag er foreneligt med grundlovens § 27, at  

 personer, der ikke er danske statsborgere, kan blive tjenestemænd.
Finansministeren har i besvarelse af spørgsmålet fremsendt en redegørelse  

 fra 1985 (dateret 1. maj 1990, 7. kt. j.nr. 88-101/001-5) af professor, dr.  

 jur.
Bent Christensen, der kommenterer anvendelsen af EØF-traktatens art. 48,  

 stk. 4, som fortolket af EF-Domstolen i dansk ret.
I redegørelsen, til hvilken der henvises i sin helhed, og som er optrykt  

 som bilag til denne betænkning, fremgår af afsnit 2.2.1. følgende: »På  

 et for denne redegørelse afgørende punkt er der en forskel mellem  

 statstjenestemænd og kommunale tjenestemænd.
Grundlovens § 27 bestemmer:  

 »Ingen kan ansættes som tjenestemand uden at have indfødsret.«  

 Denne sætning fortolkes således, at kun statstjenestemænd, ikke kommunale  

 tjenestemænd, skal være danske statsborgere.
De kommunale  

 tjenestemandsvedtægter kan selvfølgelig indeholde bestemmelser, som kræver  

 dansk statsborgerskab.
Men faktisk er der kun få, der gør det.' Det må således fastslås, at grundlovens § 27 udelukker, at udenlandske  

 statsborgere kan blive tjenestemænd, og at ministeren alene kan ansætte  

 EF-statsborgere på tilsvarende vilkår som tjenestemænd, idet den fremsendte  

 redegørelse i 3. del, pkt. 6, 2. afsnit, siger følgende: »Udvidelsen af  

 hjemmelen i tjenestemandspensionsloven ville ikke give udlændingen nøjagtig  

 den samme retsstilling som tjenestemand.« Et mindretal (Socialistisk Folkepartis medlemmer af udvalget)  

 indstiller det under I nævnte lovforslag til vedtagelse uændret og vil  

 stemme imod det til lovforslaget stillede ændringsforslag.
Mindretallet indstiller det under II nævnte lovforslag til  

forkastelse ved 3. behandling.
Begrundelsen herfor er, at der ifølge  

 lovforslaget vil blive indført organisationsansvar efter de retningslinjer og  

 den praksis, som har udviklet sig i Arbejdsretten, jf. det som bilag optrykte  

 svar fra finansministeren.
Erfaringerne har vist, at denne kollektive  

 afstraffelse af en organisations medlemmer har udviklet sig til at foregå på  

 et tvivlsomt og lemfældigt grundlag.
F.eks. er der ikke ved den retslige  

 behandling pålagt klageren en bevisbyrde for, at der foreligger et  

 organisationsansvar.
Et andet mindretal (Fremskridtspartiets medlem af udvalget)  

 indstiller det under I nævnte lovforslag til forkastelse, men kan  

 stemme for Kristeligt Folkepartis ændringsforslag, allerede fordi  

 Fremskridtspartiet ønsker at begrænse - og ikke at udvide -  

 tjenestemandssærpensionsbegunstigelsen frem for den måde, arbejdende  

 mennesker bliver maltrakteret på af den alt for karrigt udmålte folkepension,  

 jf. nærmere Fremskridtspartiets lovforslag nr.
L 2 (forslag til lov om  

 forbedret og ensartet folkepension) af 6. oktober 1987.
 Mindretallet indstiller det under II nævnte lovforslag til vedtagelse  

 uændret.
 Et tredje mindretal (Kristeligt Folkepartis medlem af udvalget)  

 indstiller det under I anførte lovforslag til vedtagelse med det af  

 mindretallet stillede ændringsforslag, men bemærker dog samtidig, at  

 forkastes ændringsforslaget vil mindretallet stemme imod lovforslaget.
 Mindretallet indstiller det under II anførte lovforslag til vedtagelse  

 uændret.
Ændringsforslag til I.
Forslag til lov om ændring af lov om tjenestemandspension Til § 1 Af et mindretal (KRF):
 1) Nr. 1 udgår.
Bemærkninger Til nr. 1 Et registreret partnerskab adskiller sig ikke med hensyn til økonomi og  

 gensidig forpligtelse fra andre husstande i en sådan grad, at det berettiger  

 til den af ministeren foreslåede ligestilling af registrerede partnerskaber  

 med ægteskaber.
Pia Christmas-Møller (KF) Kai Dige Bach (KF) Else Theill Sørensen (KF)  

 Jens Peter Jensen (V) Elsebeth Kock-Petersen (V) Glistrup (FP) Jørgen Estrup  

 (RV) Lis Noer Holmberg (CD) fmd.
Glønborg (KRF) Jytte Andersen (S)  

 Bakholt (S) Søren B.
Jørgensen (S) nfmd.
Kaj Poulsen (S) Hans Jørgen  

 Jensen (S) Tommy Dinesen (SF) Lilli Gyldenkilde (SF) Ole Henriksen (SF) Bilag 1 FINANSMINISTERIET Administrations- og Personaledepartementet 7. kt. j.nr. 88-101/001-5 1. maj 1990 Statsborgerskab og adgang til ansættelse i den offentlige  

 administration i Danmark Anvendelsen af EØF-Traktatens art. 48, stk. 4, som fortolket af  

 EF-Domstolen i dansk ret Oversættelse af professor, dr. jur.
Bent Christensens redegørelse fra  

 1985: Nationality and Access to Employment in Public Service in Denmark Indholdsfortegnelse 1. del En generel oversigt 1. Den danske offentlige forvaltnings organisation og funktioner 1.1. Indledning 1.2. Centraladministrationen 1.3. Den lokale statsforvaltning 1.4. Den kommunale forvaltning 1.5. Institutioner på grænselinjen mellem den offentlige og den private  

 sektor 2. Antallet af offentligt ansatte og deres retsstilling 2.1. Antallet 2.2. Retsstillingen 2.2.1. Tjenestemænd 2.2.2. Ansættelse i henhold til kollektiv overenskomst 2.2.3. Ansættelse på andet retsgrundlag 2.3. Antal, retsstilling og funktioner sammenholdt 2.3.1. Hvor mange? 2.3.2. Valget af retsgrundlag 2.3.3. Funktioner 2. del Besvarelse af spørgsmålene 1. Hindringer i dansk ret for anvendelsen af art. 48, stk. 4, som  

 fortolket af EF-Domstolen - Begrebet »offentlig forvaltning« i  

 dansk ret 1.1. Retlige hindringer (spørgsmål 1 og 1.2) 1.2. Muligheden for at afgrænse begrebet »offentlig forvaltning«  

 i dansk ret (spørgsmål under 1.1) 2. Andre hindringer for offentlig ansættelse af udlændinge end  

 statsborgerskab (spørgsmål under 2) 2.1. Indledning 2.2. Kendskab til det danske sprog 2.3. Uddannelse og eksamensbeviser 2.3.1. Regler 2.3.2. Praksis 2.3.3. Anerkendelse af udenlandske eksamensbeviser 2.4. Ophold 2.5. En mindre gunstig retsstilling for ikke-danske offentligt ansatte 3. Anvendelsen af de begreber, der bruges af EF-Domstolen, i dansk ret  

 (spørgsmål 3-3.3) 3.1. Indledning 3.2. Grundlovens § 27 og EF-Domstolens fortolkning af art. 48, stk. 4 3.2.1. Indledning 3.2.2. Svarer grænselinien mellem statstjenestemænd og andre statsansatte  

 til EF-Domstolens sondring? 3.2.3. Kan grænselinjen bringes i overensstemmelse med EF-Domstolens dom? 3.3. Hvordan kan en gennemførelse ved hjælp af generelle regler udstedt af  

 danske myndigheder udformes? 3.4. Hvordan kan en gennemførelse ved hjælp af afgørelser fra sag til sag  

 tilvejebringes? 4. Undtagelser fra reglen om, at statstjenestemænd skal have dansk  

 indfødsret.
Tjenestemandspensionslovens § 19 og § 19 a og en mulig udvidelse  

 af bestemmelserne 4.1. Tjenestemandspensionslovens § 19 og § 19 a 4.2. Udvidelse af § 19 og § 19 a som metode til gennemførelse af  

 EF-Domstolens fortolkning af art. 48, stk. 4 3. del Resume Arbejdet med udarbejdelsen af denne redegørelse Statsborgerskab og adgang til ansættelse i den offentlige  

 administration i Danmark Anvendelsen af EØF-Traktatens art. 48, stk. 4, som fortolket af  

 EF-Domstolen i dansk ret Oversættelse af professor, dr. jur.
Bent Christensens redegørelse fra  

 1985: Nationality and Access to Employment in Public Service in Denmark Indledning Rom-traktatens art. 48 vedrører »arbejdskraftens frie bevægelighed  

 inden for Fællesskabet«.
Bestemmelsen tilsigter »afskaffelse af  

 enhver i nationaliteten begrundet forskelsbehandling af Medlemsstaternes  

 arbejdstagere for så vidt angår beskæftigelse, aflønning og øvrige  

 arbejdsvilkår«.
Stk. 4 i art. 48 indeholder imidlertid følgende  

 undtagelse: »Bestemmelserne i denne artikel gælder ikke for ansættelser  

 i den offentlige administration.« EF-Domstolen har i to domme af 17. december 1980 (149/79) og 26. maj 1982  

 (149/79) fortolket art. 48, stk. 4. For at falde inden for stk. 4 skal  

 ansættelsen i den offentlige administration vedrøre »stillinger, der  

 indebærer en direkte eller indirekte deltagelse i udøvelsen af offentlig  

 myndighed og i de funktioner, som skal sikre statens eller andre offentlige  

 kollektive enheders almene interesser« (præmis nr. 10 i dommen af 17.  

 december 1980). Eller som formuleret i præmis nr. 12 i samme dom: For  

 anvendelsen af art. 48, stk. 4, er det »afgørende . . ., om de  

 pågældende stillinger er eller ikke er typiske for den offentlige  

 forvaltnings særlige virksomhed, når den er blevet overdraget udøvelsen af  

 offentlig myndighed og ansvaret for varetagelsen af statens almene  

 interesser«.
 EF-Kommissionen har bedt mig om at udarbejde en redegørelse om anvendelsen  

 af EF-Domstolens fortolkning af art. 48, stk. 4, i dansk ret.
Som ramme for redegørelsen har Kommissionen udarbejdet et spørgeskema  

 eller en arbejdsplan, som stiller fire hovedspørgsmål: Hindrer dansk ret  

 anvendelsen af art. 48, stk. 4, som fortolket af Domstolen? Er der andre  

 forhold end statsborgerskab, der hindrer eller begrænser adgangen for andre  

 medlemsstaters statsborgere til ansættelse i den danske offentlige  

 administration? Kan de begreber, som Domstolen bruger ved fortolkningen af  

 art. 48, stk. 4, anvendes i dansk ret? Indeholder dansk ret særlige  

 bestemmelser, som positivt undtager bestemte kategorier af stillinger fra  

 kravet om dansk statsborgerskab? Den følgende redegørelse er delt i to dele.
Anden del indeholder en  

 detaljeret besvarelse af de stillede spørgsmål.
Den første del består af en  

 generel oversigt over den danske offentlige forvaltnings organisation og  

 funktioner og antallet af ansatte og deres retsstilling.
1. del En generel oversigt 1. Den danske offentlige forvaltnings organisation og funktioner 1.1. Indledning Kernen i den danske offentlige forvaltning er statsforvaltningen og den  

 forvaltning, der henhører under de kommunale råd.
Men som i de fleste andre  

 vestlige lande har vi en forvirrende mangfoldighed af institutioner på  

 grænselinjen mellem den offentlige sektor og den private sektor.
 Beskrivelsen nedenfor begynder med de organisationer, som utvivlsomt  

 tilhører henholdsvis statsforvaltningen og den kommunale forvaltning.
Balancen mellem disse to grene af den danske offentlige forvaltning har  

 ændret sig mærkbart i de sidste 10-15 år.
Flere og flere funktioner er blevet  

 overladt til kommunerne.
Den kommunale forvaltning er vokset meget stærkt, og  

 dens organisatoriske opbygning har ændret sig en hel del.  

 Centraladministrationens organisatoriske struktur har været mere stabil, men  

 dens funktioner over for det lokale styre er blevet indskrænket.
Der har  

 været en tendens til, at planlægning og generelle retningslinjer træder i  

 stedet for rekursafgørelser og godkendelse af kommunale afgørelser.
1.2. Centraladministrationen Hovedelementerne i den danske centraladministration er departementerne,  

 direktoraterne og de centrale nævn, råd og kommissioner.
Det væsentligste kendetegn ved et departement er det forhold, at  

 det har en politiker, en minister, som leder.
Ministeren er - som i de fleste  

 andre vesteuropæiske lande - ansvarlig over for Folketinget og derfor  

 indirekte over for vælgerne, og han kan når som helst afskediges af  

 Folketinget ved et mistillidsvotum.
Det forhold, at lederen af et departement er en politiker, der er  

 ansvarlig over for Folketinget, præger departementets funktioner.  

 Hovedfunktionerne er kontakten med Folketinget og den øverste ledelse af den  

 del af den offentlige forvaltning, der falder inden for departementets  

 kompetenceområde.
Udarbejdelse af lovforslag og budgetter, udstedelse af  

 generelle retsforskrifter, planlægning og almindelig ledelse dominerer  

 derfor.
Der er omkring 25 departementer.
Fordelingen af funktioner mellem  

 departementerne svarer i nogle tilfælde til brede samfundsområder som f.eks.  

 de departementer, der beskæftiger sig med sociale forhold, uddannelse,  

 landbrug osv.
Andre departementer beskæftiger sig med opkrævning af skatter.  

 Andre igen tager sig af forvaltningen selv, f.eks.
Budgetdepartementet,  

 Lønnings- og Pensionsdepartementet osv.
Hovedforskellen mellem departementer og direktorater er fraværet af  

 en politiker, der er ansvarlig over for Folketinget, som leder af  

 direktoratet.
Direktøren er en udnævnt, upolitisk tjenestemand, ikke en valgt  

 politiker.
En anden vigtig forskel har direkte sammenhæng med dette  

 væsentlige faktum.
Direktoratets funktioner er placeret der, netop fordi de  

 sjældent kræver en ministers personlige opmærksomhed.
For det meste er et  

 direktorats funktioner tillige specialiserede - af mere begrænset rækkevidde  

 - og i en vis forstand mere tekniske end departementets.
Bortset fra disse  

 almindelige karakteristika varierer de eksisterende direktoraters funktioner  

 betragteligt.
Nogle leder offentlige virksomheder, f.eks.
Generaldirektoratet  

 for Statsbanerne og Generaldirektoratet for Post- og Telegrafvæsenet.
Nogle  

 er beskæftiget med detaljeret tilsyn med den lokale skatteopkrævning.
Nogle  

 afgør tusinder af sager om sociale pensioner og sygesikringskrav.
Nogle er  

 beskæftiget med at regulere by- og landsplanlægning, miljøbeskyttelse osv.
Direktoratets hierarkiske placering er i princippet klar.
Ministeren  

 personlig er altid den øverste overordnede, og normalt er personalet i  

 departementet også overordnet i den forstand, at adgangen til ministeren fra  

 direktoraterne går gennem departementets personale og ikke direkte til  

 ministeren.
Det tredje element i den danske centraladministration er megte mere  

 uensartet end de to allerede nævnte.
Som i de fleste andre vestlige lande har  

 der i dette århundrede været en stadig vækst af nævn, råd, kommissioner og  

 andre kollegiale organer i den danske centraladministration.
Disse  

 organer står næsten altid uden for hierarkiet.
Ministeren udpeger ofte nogle  

 eller alle medlemmer af nævnet, men han kan ikke give nævnet  

 tjenestebefalinger.
Medlemmerne tilhører normalt een af disse kategorier:  

 repræsentanter for interesseorganisationer, eksperter, tjenestemmænd og  

 dommere eller lignende »neutrale« personer.
Nævnenes funktioner  

 varierer betragteligt.
Der er talrige ankenævn.
Der er en klar tendens til at  

 erstatte adgangen til rekurs til ministeren med klageret til et ankenævn.
En  

 anden almindelig type er rådgivende organer, som giver råd til departementer  

 eller direktorater.
Mindre talrige er de råd, der fordeler offentlige midler  

 eller - som de amerikanske Regulatory Commissions - forvalter dele af den  

 regulerende lovgivning, men de findes.
1.3. Den lokale statsforvaltning Centraladministrationen er selvfølgelig statsforvaltning.
Den lokale  

 forvaltning kan på den anden side være enten statsforvaltning eller kommunal  

 forvaltning eller en kombination af disse to.
Siden begyndelsen af 1970'erne  

 er der to dominerende typer af lokal forvaltning: Specialiserede lokale  

 statslige forvaltninger og den kommunale forvaltning.
To andre typer, som  

 tidligere var vigtige, er nu blevet uvæsentlige.
Den ene - lokal  

 statsforvaltning med en generel kompetence baseret på mønsteret fra den  

 prøjsiske »Kreis« og »Bezirk« - var betydningsfuld i det  

 19. århundrede.
Den anden - lokale råd med blandet medlemskab af lokalt  

 valgte politikere og lokale statsansatte - var betydningsfuld indtil for  

 ganske nylig.
På nuværende tidspunkt er den mest almindelige type af lokal  

 statsforvaltning en afdeling af en landsdækkende organisation, som henhører  

 under og hierarkisk er afhængig af et direktorat og et departement i  

 centraladministrationen.
Illustrerende eksempler er: Politiet,  

 Kriminalforsorgen, Toldvæsenet, som også administrerer moms og andre  

 omsætningsafgifter, Statsbanerne, Postvæsenet, Arbejdstilsynet,  

 Skibstilsynet, Bilinspektionen og Arbejdsformidlingen.
En anden almindelig type er serviceinstitutioner, som er fordelt ud over  

 landet.
Vigtige eksempler er universiteter og lignende højere læreanstalter.  

 Det er kendetegnende for den seneste udvikling i balancen mellem den  

 statslige og kommunale forvaltning, at institutioner for sindslidene, for  

 blinde og døve og for »vanskelige« børn, som tidligere blev drevet  

 af staten, nu administreres af kommunerne.
1.4. Den kommunale forvaltning De danske kommuner findes på to niveauer: lokale myndigheder  

(kommuner) og regionale myndigheder (amter). I  

 Københavns-området kompliceres opbygningen af to forhold.
I den ældre del af  

 hovedstaden udøver rådene både de lokale og de regionale myndigheders  

 funktioner.
Og et tredje led - Hovestadsrådet - har overtaget et begrænset  

 antal af de funktioner, der er fælles for hele hovedstadsområdet.
En mere  

 detaljeret beskrivelse af de særlige styrelsesforhold for landets eneste  

 storby er imidlertid ikke nødvendig for at forstå den følgende gennemgang af  

 den kommunale lokale forvaltning.
Fælles for både de lokale og de regionale myndigheder er det princip, at  

 kompetencen inden for den kommunale forvaltning er placeret hos det valgte  

 råd.
Medlemmerne af rådene vælges hvert 4. år ved almindelige valg efter  

 forholdstalsmetoden af alle voksne med bopæl i området.
Rådet vælger blandt  

 sine medlemmer en borgmester og et antal udvalg og i nogle større byer også  

 et antal rådmænd.
Princippet er imidlertid, at hverken de valgte ledere eller  

 de talrige kommunalt ansatte har nogen selvstændig kompetence uafhængig af  

 rådet.
De valgte ledere og de ansatte udøver det valgte råds beføjelser.  

 Dette princip er selvfølgelig ikke uden undtagelser, og i praksis udføres det  

 daglige arbejde af borgmesteren, rådmændene, udvalgene og især af de ansatte.
Historisk set var det kommunernes funktion at frembringe tjenesteydelser  

 for den lokale befolkning, og selv i dag er tjenesteydelser det dominerende,  

 både i penge og arbejdskraft.
Blandt de vigtigere lokale tjenesteydelser, som  

 kommunerne sørger for, kan nævnes: hospitaler og lignende institutioner for  

 syge, handicappede og gamle, skoler og andre institutioner for børn, anlæg og  

 vedligeholdelse af veje (undtagen motorveje og andre nationalt vigtige veje),  

 brandvæsen, vandforsyning, behandling af spildevand, renovation, rekreative  

 områder og sportsanlæg, begravelsespladser og forvaltningen af den del af det  

 sociale sikringssystem, som indebærer udbetaling af kontantydelser på et  

 skønsmæssigt grundlag.
Til disse servicefunktioner er der med stigende hastighed i de seneste to  

 årtier blevet føjet en hel del reguleringsfunktioner eller - for at følge  

 EF-Domstolens sprogbrug - funktioner, som »indebærer . . . udøvelsen af  

 offentlig myndighed«.
På mange områder inden for den retlige regulering  

 er den kommunale forvaltning blevet førsteinstansregulatoren, den der  

 optræder direkte over for borgerne, påser overholdelsen af reglerne, giver de  

 nødvendige tilladelser osv.
Det gælder f.eks. miljøbeskyttelse,  

 bygningslovgivning og by- og landsplanlægning.
Lokalplanerne, de nødvendige  

 tilladelser og kontrollen og de pålæg, som overtrædelser giver anledning til,  

 bliver normalt udfærdiget af den kommunale forvaltning, og der er en ofte  

 begrænset klageadgang til et direktorat eller et ankenævn i  

 centraladministrationen.
Fordelingen af funktioner mellem de lokale og de regionale råd er i  

 princippet klar.
Forholdet mellem de to led er funktionelt, ikke hierarkisk.  

 Spørgsmål af regional betydning hører under de regionale råd, lokale  

 spørgsmål under de lokale råd.
Dette princip er det ofte let at gennemføre.  

 Hospitaler er regionale, og det samme gælder institutioner for fysisk og  

 psykisk handicappede.
Børnehaver og skoler, som omfatter den 9-årige  

 undervisningspligt, er de lokale råds anliggende.
Men selvfølgelig er  

 gennemførelsen af princippet ofte svær, og fordelingen af funktioner er en  

 kilde til konstant uenighed.
1.5. Institutioner på grænselinjen mellem den offentlige og den private  

 sektor Som i de fleste andre vestlige lande er grænsen mellem den offentlige  

 forvaltning og den private sektor ikke skarp.
På grænselinjen ligger en  

 forvirrende mangfoldighed af institutioner.
Nogle eksempler vil give et  

 indtryk af situtionen.
Nationalbanken er statsejet, men har eget budget og en betragtelig retlig  

 uafhængighed over for regeringen.
Det samme gælder for Danmarks Radio.  

 Elektricitetsforsyningen foretages enten af kommunerne eller af selskaber,  

 som i det store og hele ejes af kommunerne.
Telefonselskaberne er  

 aktieselskaber, men staten og kommunerne besidder hovedparten af aktierne.  

 Naturgasforsyningen vil blive varetaget af selskaber, der ejes af staten og  

 kommunerne.
På det sociale område og undervisningsområdet er der et meget stort antal  

 såkaldt selvejende eller selvstændige institutioner, særlig i form af private  

 børnehaver, grundskoler og gymnasieskoler, fagskoler og folkehøjskoler.  

 Karakteristisk for disse institutioner er, at størstedelen af eller hele  

 deres indkomst stammer fra staten og/eller kommunerne, og at institutionerne  

 i høj grad kontrolleres af staten og/eller kommunerne.
Men de har en vis grad  

 af indre selvstyre, og deres ansatte er ikke ansat af statslige eller  

 kommunale myndigheder.
Når man sammenligner Danmark med mange andre vesteuropæiske lande, er der  

 grund til at understrege, at denne gruppe af institutioner på grænselinjen er  

 af mindre betydning.
Statsejede eller statsledede fremstillingsvirksomheder,  

 handelsforetagender, banker og andre finansielle institutioner,  

 forsikringsselskaber osv. er meget sjældne.
2. Antallet af offentligt ansatte og deres retsstilling 2.1. Antallet Officielle publikationer indeholder lidt forskellige oplysninger om  

 antallet af personer, der er ansat af den offentlige forvaltning.
Forskellene  

 kan skyldes forskellige måder at indsamle data på, forskellige  

 opgørelsesdatoer eller medregning af flere eller færre af institutionerne på  

 grænselinjen.
Det generelle billede er imidlertid det samme.
 En sammentælling af det statslige og de kommunale budgetter for 1983  

 viser, at der i alt er næsten 690.000 offentligt ansatte (Budgetredegørelse  

 1983, side 310).
 Anmærkningerne til finanslovforslaget for 1983 angiver antallet af  

 beskæftigede i statsforvaltningen ekskl. den kommunale forvaltning til ca.  

 195.000 pr. 1. januar 1982 (forslag til finanslov for finansåret 1983,  

 anmærkninger II, side 20).
Den officielle Statistisk Årbog 1982 giver imidlertid i en præcis tabel -  

 nr. 362 - under overskriften »Det samlede personale i den offentlige  

 sektor« tilstrækkelig oplysning.
Tabellen er gengivet nedenfor.
 Som baggrund for tallene vedrørende ansættelse i den offentlige  

 forvaltning kan det tilføjes, at den samlede befolkning i Danmark  

 (undtagen Færøerne og Grønland) pr. 1. januar 1981 var 5,124 mio. indbygere,  

at antallet af beskæftigede personer pr. 28. november 1980 var skønnet  

 til 2,575 mio., og at antallet af udenlandske statsborgere med bopæl i  

 Danmark pr. 1. januar 1981 var 101.600, hvoraf omkring 22.000 kom fra andre  

 nordiske lande og omkring 24.000 fra andre medlemsstater i EF (Statistisk  

 Årbog 1982, tabel 1, 12 og 18).
Det samlede personale i den offentlige sektor januar 1979  Staten  

 Kommu- Tilskuds- Tilsammen nerne området m.v. 1. Centralforvaltningen, ekskl.  

 nedennævnte delområder 12.112 19.461 - 31.573 2. Social- og sundhedsvæsen  

 15.145 110.703 31.759 157.607 3. Sygehusvæsen 7.234 79.725 2.838 89.797 4.  

 Uddannelse og forskning 28.472 88.144 15.597 132.213 Heraf: uddannelse 21.771  

 88.144 15.597 125.512 5. Trafik og kommunikation 55.707 25.957 - 81.664  

 Heraf: statsvirksomheder 53.644 - - 53.644 6. Byudvikling, bolig- og  

 miljøforanstaltninger 1.167 9.253 - 10.420 7. Forsyning 180 6.346 14.251  

 20.777 8. Forsvar 31.732 - - 31.732 9. Politi- og retsvæsen 17.883 - - 17.883 10. Øvrige formål 19.768 11.838 16.287 47.893 Heraf: erhvervsformål 7.830  

 - 1.830 9.660 Grønland 10.078 - - 10.078 kulturelle formål 1.717 6.774 4.281  

 12.772 kirkelige formål - - 5.189 5.189 1-10. I alt januar 1979 189.400 51.427 80.732 621.559 134.026 af det samlede tal på 621.559 er deltidsbeskæftigede.
2.2. Retsstilllingen Det retsgrundlag, som ansættelse i den offentlige forvaltning er baseret  

 på, varierer betragteligt, og som følge heraf har ikke alle offentligt  

 ansatte den samme retsstilling.
De falder groft taget i tre grupper, hvoraf  

 de to vigtigste - tjenestemænd og ansatte i henhold til kollektive  

 overenskomster - hver især har en rimelig klar og ensartet retsstilling.
2.2.1. Tjenestemænd Tjenestemænd er enten statstjenestemænd eller kommunale tjenestemænd.
Statstjenestemænds retsstilling er fastlagt i lov nr. 291 af 18. juni 1969  

 om tjenestemænd i staten, folkeskolen og folkekirken.
Kommunale tjenestemænds  

 retsstiling er fastlagt i tjenestemandsvedtægter, som er vedtaget af de  

 enkelte kommunalbestyrelser og godkendt af en central myndighed.
 Hovedbestemmelserne i tjenestemandsloven og i de kommunale  

 tjenestemandsvedtægter er imidlertid identiske.
 Tjenestemænds retsstillling er i det væsentlige kendetegnet ved disse fire  

 karakteristika: 1) Tjenestemanden har ret til pension fra staten eller  

 kommunen, når han fratræder på grund af sygdom eller alder, eller hvis han  

 bliver afskediget af andre grunde, der ikke kan tilregnes ham. 2) Hvis han  

 forflyttes til en anden stilling, eller hvis hans arbejdsopgaver ændres i et  

 sådant omfang, at ændringerne kan siges at svare til en forflyttelse, har han  

 ret til at kræve sig afskediget med pension i stedet for at acceptere  

 forflyttelsen eller ændringen. 3) Hvis den stilling, som han er udnævnt i,  

 nedlægges, og der ikke tilbydes ham en anden stilling, som i overensstemmelse  

 med de detaljerede regler i tjenestemandslovens §§ 12-13 må anses for  

 passende for ham, har han krav på en særlig gunstig midlertidig kompensation  

 (rådighedsløn). 4) Tjenestemanden har ikke ret til at strejke og kan ikendes  

 disciplinær straf.
På et for denne redegørelse afgørende punkt er der en forskel mellem  

 statstjenestemænd og kommunale tjenestemænd.
Grundlovens § 27 bestemmer:  

 »Ingen kan ansættes som tjenestemand uden at have indfødsret.«  

 Denne sætning fortolkes således, at kun statstjenestemænd, ikke kommunale  

 tjenestemænd, skal være danske statsborgere.
De kommunale  

 tjenestemandsvedtægter kan selvfølgelig indeholde bestemmelser, som kræver  

 dansk statsborgerskab.
Men faktisk er der kun få, der gør det.
2.2.2. Ansættelse i henhold til kollektiv overenskomst Retsstillingen for offentligt ansatte, som er ansat i henhold til  

 kollektiv overenskomst, reguleres af den almindelige arbejdsret, dvs.  

 retsregler, som finder anvendelse på det private arbejdsmarked.
Løn og  

 ansættelsesvilkår bliver som på det private arbejdsmarked aftalt hvert andet  

 år.
Hvis der ikke kan indgås overenskomst - og hvis Folketinget ikke griber  

 ind og løser konflikten - er resultatet strejker og/eller lockouter.  

 Kollektive overenskomster kan selvfølgelig indeholde bestemmelser, som  

 diskriminerer mod ikkestatsborgere.
Men ingen af de overenskomster, som jeg -  

 eller de embedsmænd, som jeg har konsulteret - nogensinde har læst,  

 indeholder sådanne bestemmelser.
Så hvis sådanne bestemmelser findes, er de  

 yderst sjældne.
2.2.3. Ansættelse på andet retsgrundlag Denne tredje gruppe er meget uensartet.
Nogle - få - personer er ansat på grundlag af individuelle kontrakter.
Det  

 er højst usandsynligt, at staten eller kommunen ville kræve dansk  

 statsborgerskab i sådanne tilfælde.
Nogle - også få - er ansat på det, der kaldes »tjenestemandslignende  

 vilkår«.
Det typiske eksempel på dette ansættelsesgrundlag forekommer,  

 når en ansøger til en stilling, som normalt besættes med en tjenestemand,  

 ikke opfylder helbredskravene.
Han vil da blive ansat uden pensionsret eller  

 med modificeret pensionsret, men i øvrigt på tjenestemandsvilkår.
Andre  

 eksempler er ikke-danske statsborgere ansat i overensstemmelse med  

 tjenestemandspensionslovens § 19 og § 19 a, som omtales nedenfor side 21.
En større, men meget broget undergruppe består af vikarer, midlertidigt  

 ansatte og konstituerede.
Hvis de ansættes i en stilling, som ellers ville  

 være besat med en statstjenestemand, behøver de ikke at være danske  

 statsborgere.
 Hovedparten af denne tredje gruppe hører imidlertid til en af de følgende  

 to kategorier:
Forsvaret beskæftiger ikke blot officerer og tilsvarende militært  

 personel, men også såkaldt »civilt personel«, lov nr. 232 af 26.  

 maj 1982 om forsvarets personel og Kundgørelse for Forsvaret af 28. november  

 1978, B 24-1978. Ansættelsesvilkårene for civilt personel i forsvaret svarer  

 til dem, der gælder for tjenestemænd, men de er ikke identiske.
Det civile  

 personel har således ret til alderspension af samme størrelse som tilsvarende  

 tjenestemænd, men personellet har ikke den samme ansættelsessikkerhed.
 For at blive ansat som civilt personel i forsvaret skal man normalt have  

 dansk indfødsret. »Ansættelse af personer, der ikke har dansk  

 indfødsret, kan dog finde sted med Forsvarsministeriets tilslutning i hvert  

 enkelt tilfælde«, ovennævnte kundgørelse § 2.
Nogle af de selvejende institutioner på undervisningsområdet og det  

 sociale område, der er omtalt ovenfor side 6, ansætter deres personale i  

 henhold til regulativer, der er godkendt af en offentlig myndighed.
Disse  

 regulativer giver personalet en retsstilling, som mere eller mindre ligner  

 tjenestemændenes.
 De embedsmænd, som jeg har konsulteret, kender ingen regulativer, der  

 indeholder bestemmelser, som gør dansk statsborgerskab til en betingelse for  

 ansættelse.
2.3. Antal, retsstilling og funktioner sammenholdt Oplysningerne ovenfor viser, at spørgsmålet om dansk statsborgerskab som  

 betingelse for ansættelse i den offentlige administration er et problem, der  

 primært vedrører statstjenestemænd og civilt personel i forsvaret.
 Dette rejser tre spørgsmål:
Hvor mange offentligt ansatte tilhører disse kategorier? Af hvem og hvordan afgøres det, om en ansat skal tilhøre disse kategorier  

 eller ej? Hvilke funktioner udføres af disse kategorier? 2.3.1. Hvor mange? Af de omkring 195.000 statsansatte, der er omtalt i anmærkningerne til  

 finanslovforslaget for 1983 - ovenfor side 9 - er omkring 75.000  

 tjenestemænd.
Til dette tal må imidlertid lægges omkring 60.000 folkeskolelærere og  

 omkring 1.700 præster i folkekirken.
Lærerne og præsterne aflønnes  

 henholdsvis af kommunerne og kirken (kraftigt understøttet af staten) og  

 falder derfor uden for finanslovforslaget, som kun beskæftiger sig med  

 statens budget, men tjenestemandsloven, der er omtalt ovenfor side 10, gælder  

 fuldt ud for disse to grupper.
2.3.2. Valget af retsgrundlag Ved første øjekast er det let at besvare spørgsmålet om valg af  

 retsgrundlag for ansættelse i staten.
De årlige finanslove indeholder statens  

 budget for det kommende år.
Budgettet omhandler både statens pengemidler og  

 arbejdskraft.
Loven fastsætter derfor antallet af stillinger, som kan  

 anvendes til at udføre det arbejde, der bevilges penge til.
Ved fastsættelsen  

 af antallet af stillinger fastlægger finansloven også, om en stilling skal  

 besættes med en tjenestemand eller en ansat, der er antaget på et andet  

 retsgrundlag.
Dette er imidlertid kun et foreløbigt svar.
Selv retligt set kan  

 finansloven ikke frit fastlægge, hvilket retsgrundlag en stiling skal  

 besættes på.
Hvis en stilling, som allerede er besat med en tjenestemand,  

 ændres til f.eks. en overenskomststilling, kan vedkommende ansatte kræve sig  

 afskediget med pension. Ændringen fra tjenestemandsstatus til en anden  

 retsstilling svarer til forflyttelse.
Af større betydning som retlig barriere  

 for finanslovens omnikompetence er, at grænselinjen mellem ansættelse som  

 tjenestemand og ansættelse på andet grundlag ofte må betragtes som en -  

 udtrykkelig eller underforstået - betingelse for en kollektiv overenskomst,  

 eller der kan på anden måde være stiltiende enighed om den mellem staten som  

 arbejdsgiver og centralorganisationerne og andre organisationer, som  

 repræsenterer offentligt ansatte.
I hvert fald i eet tilfælde er denne betingelse blevet udtrykkelig  

 fastslået.
Vedkommende departement har i cirkulære nr. 35 af 26. februar 1973  

 fastsat retningslinjer for ansættelse af kandidater fra universiteter og  

 lignende højere læreanstalter.
Hvis den stilling, som kandidaten ansættes i,  

 er klassificeret i lønramme 36 eller højere, skal vedkommende ansættes som  

 tjenestemand.
Ansættelse i lavere lønrammer sker normalt på grundlag af en  

 kollektiv overenskomst.
Lønramme 36 bruges til kontorchefer i departementerne  

 og tilsvarende leder- og chefstillinger i andre dele af statsforvaltningen.
 Til disse retlige barrierer må føjes de grænser, som grundloven sætter, se  

 nedenfor side 18-20.
2.3.3. Funktioner Civilt personel i forsvaret omfatter typisk kontorpersonale, håndværkere  

 og arbejdere.
Disse betegnelser giver en grov, men tilstrækkelig beskrivelse  

 af de funktioner, som udføres af denne gruppe af statsansatte.
At beskrive statstjenestemændenes funktioner med nogen nøjagtighed er på  

 den anden side umuligt.
Men ved at bruge tallene fra anmærkningerne til  

 finansloven for 1983, ovenfor side 9, kan man dog skitsere nogle hovedtræk.
 De største grupper af tjenestemænd i statsforvaltningen beskæftiges  

 således:
De resterende omkring 10.000 stillinger er spredt i forholdsvis små  

 grupper over hele statsforvaltningen.
Blandt dem er de administrative top- og  

 mellemledere i departementer og direktorater, dommere og diplomater, men også  

 højt placerede tekniske og videnskabelige embedsmænd.
2. del Besvarelse af spørgsmålene I denne del af redegørelsen prøver jeg at give detaljerede svar på de  

 spørgsmål, der stilles i arbejdsplanens spørgeskema.
Jeg prøver at besvare  

 alle spørgsmålene, og jeg følger i hovedtrækkene arbejdsplanen, men ikke  

 altid i detaljerne.
Dette er særlig tilfældet med afsnit 1 og 3 nedenfor.
I  

 afsnit 1 behandler jeg to emner: De retlige hindringer i dansk ret for  

 anvendelsen af art. 48, stk. 4, som fortolket af EF-Domstolen.
Og muligheden  

 for at afgrænse »offentlig forvaltning« i dansk ret.
I afsnit 3  

 prøver jeg at give et samlet billede af, hvordan EF-Domstolens domme kan  

 gennemføres i dansk ret.
1. Hindringer i dansk ret for anvendelsen af art. 48, stk. 4, som  

 fortolket af EF-Domstolen - Begrebet »offentlig forvaltning« i  

 dansk ret 1.1. Retlige hindringer (spørgsmål 1 og 1.2) Oversigten i 1. del viser, at retsregler gør dansk statsborgerskab til en  

 betingelse for ansættelse som statstjenestemand, som kommunal tjenestemand i  

 nogle få kommuner og som civilt personel i forsvaret.
De fleste kommunale  

 tjenestemandsvedtægter og sandsynligvis alle kollektive overenskomster,  

 individuelle kontrakter, regulativer osv. indeholder ikke sådanne regler.
De kommunale tjenestemandsvedtægter kan ændres af vedkommende kommune med  

 godkendelse af en central myndighed.
Situationen er den samme, hvis  

 regulativer vedrørende selvejende institutioner skulle indeholde bestemmelser  

 om statsborgerskab.
Kollektive overenskomster kan selvfølgelig ændres ved nye  

 overenskomster.
Og reglerne vedrørende civilt personel i forsvaret kan ændres  

 af forsvarsministeren.
For alle disse grupper af offentligt ansatte er regler om dansk  

 statsborgerskab således - set fra et rent juridisk synspunkt - lette at  

 afskaffe eller ændre.
Og bortset fra civilt personel i forsvaret vil jeg tro,  

 at det også i virkeligheden - dvs. politisk - vil være relativt let at få  

 foretaget ændringer af bestemmelser om statsborgerskab.
En alvorlig retlig  

 hindring findes kun for så vidt angår statstjenestemænd.
Men denne hindring  

 er på den anden side virkelig alvorlig.
 Hindringen findes i den højeste nationale retskilde, grundloven, i den  

 sætning i § 27, der er citeret ovenfor på side 10.
Der er enighed mellem retsvidenskabsmænd i Danmark om, at fællesmarkedsret  

 ikke kan ændre den danske grundlov.
Eller sagt på en anden måde: I  

 retskildehierarkiet ligger afgørelser, der stammer fra EF-institutionerne, på  

 samme niveau som love, ikke på samme niveau som grundloven.
Begrundelsen for dette synspunkt er enkel.
Grundlovens § 20 indeholder  

 følgende bestemmelse: »Beføjelser, som efter denne grundlov tilkommer  

 rigets myndigheder, kan ved lov«, der vedtages med 5/6's flertal i  

 Folketinget eller vedtages med almindeligt flertal i Folketinget og godkendes  

 ved en folkeafstemning, »i nærmere bestemt omfang overlades til  

 mellemfolkelige myndigheder, der er oprettet ved gensidig overenskomst med  

 andre stater til fremme af mellemfolkelig retsorden og samarbejde«.  

 »Beføjelser, som efter denne grundlov tilkommer rigets  

 myndigheder«, forstås som beføjelser, der direkte eller indirekte er  

 hjemlet i grundloven.
Beføjelser, som efter grundloven ikke ved lov kunne  

 overlades til rigets myndigheder, kan heller ikke overlades til  

 internationale organisationer.
Og beføjelse til at ændre grundloven er ikke  

 blandt de beføjelser, som ved lov kunne overlades til rigets myndigheder. §  

 20 bemyndiger således ikke lovgivningsmagten til at overlade  

 grundlovsændringer til en international organisation, selv ikke efter den  

 specielle procedure, der er beskrevet i § 20. For at ændre grundloven er det  

 nemlig nødvendigt at følge en endnu mere omfattende procedure.
Folketinget  

 skal vedtage ændringen to gange, og mellem de to vedtagelser i Folketinget  

 skal der afholdes folketingsvalg.
Den ændring, der således er vedtaget to  

 gange af Folketinget, skal herefter godkendes af et flertal ved en  

 folkeafstemning, og dette flertal skal yderligere udgøre mindst 40 pct. af  

 alle stemmeberettigede, grundlovens § 88. (Max Sørensen:  

 Statsforfatningsret, 2. udg. v/Peter Germer, 1973, s. 309-11, og Alf  

 Ross: Dansk Statsforfatningsret, 3. udg. v/Ole Espersen, 1980, s.  

 408-10).
Jeg er selvfølgelig klar over, at EF-Domstolen, når den afgør, om national  

 ret er i overensstemmelse med fællesmarkedsret eller ej, ikke skelner mellem  

 de forskellige nationale retskilder.
En national retsregel, som ikke er i  

 harmoni med Domstolens fortolkning af Rom-traktaten, er - set fra  

 Fællesmarkedets synsvinkel - ulovlig, selv om vedkommende regel tilhører  

 forfatningsretten.
Disse to synspunkter - den i Danmark almindeligt accepterede fortolkning  

 af den danske grundlov og det almindeligt accepterede  

 fællesmarkedslovsynspunkt - er klart uforenelige.
Det er ikke min opgave i  

 denne redegørelse at tage stilling til denne uoverensstemmelse.
Jeg behøver  

 ikke at gå længere end at nævne de divergerende standpunkter.
 Hvis man lægger opfattelsen blandt retsvidenskabsmænd i Danmark til grund,  

 er den retlige hindring i den citerede sætning i § 27 næsten uoverstigelig.  

 Ingen dansk regering kunne få en ændring af grundloven vedtaget i  

 overensstemmelse med § 88, hvis det eneste formål med ændringen var en  

 tilpasning til EF-Domstolens fortolkning af et stykke i en artikel i  

 Rom-traktaten, et stykke, som mange - sandsynligvis de fleste - vælgere ville  

 betragte som uklart og ikke særlig vigtigt.
 Resten af denne redegørelse er derfor baseret på den antagelse, at det er  

 min opgave at påvise, i hvilken udstrækning og hvordan EF-Domstolens  

 fortolkning af art. 48, stk. 4, kan anvendes i dansk ret uden at ændre  

 grundloven.
Den detaljerede udformning af forskellige alternative løsninger passer  

 imidlertid bedre i afsnit 3 nedenfor.
Her fortsætter jeg med en besvarelse af  

 de spørgsmål, der stilles under 1.1.
1.2. Muligheden for at afgrænse begrebet »offentlig forvaltning«  

 (spørgsmål under 1.1) Essensen af spørgsmålene vedrørende afgrænsning af »offentlig  

 forvaltning« kan omskrives således: Indeholder dansk litteratur på  

 forfatningsrettens, forvaltningsrettens og den offentlige forvaltnings område  

 begreber, som kan bidrage til at afgrænse »offentlig forvaltning«?  

 Eller kræver positiv dansk ret i visse sammenhænge adskillelse af  

 »offentlig forvaltning« fra andre institutioner eller andre  

 funktioner? Svaret på det første spørgsmål er: Nej.
Dansk litteratur gentager mere  

 eller mindre detaljeret de fra traditionel kontinental og amerikansk  

 litteratur velkendte forsøg på at adskille og afgrænse statsorganer og  

 statsfunktioner.
Denne litteratur er selvfølgelig ikke uden værdi.  

 »Magtadskillelse« er en væsentlig del af den traditionelle  

 politiske teori i Vesten og er værd at beskæftige sig med allerede af denne  

 grund.
Men de fleste danske forfattere kommer til den konklusion, at det ikke  

 er muligt at trække præcise grænser, hverken om statsorganerne eller om  

 statsfunktionerne.
Hvis formålet udelukkende er at beskrive eller systematisere, er det næppe  

 muligt at afgrænse de institutioner, der tilhører den »offentlige  

 forvaltning« i Danmark, mere præcist end sket i 1. del.
Selvfølgelig  

 kunne man tilføje mange flere detaljer.
Men det endelige resultat ville blive  

 det samme.
Det ville være en relativ let, men kedelig opgave at opregne et  

 stort antal organer, som uden tvivl tilhører enten statsforvaltningen eller  

 den kommunale forvaltning og således »den offentlige forvaltning«.  

 Men man ville alligevel stå tilbage med et mindre, men ikke lille antal  

 institutioner, som tilhører den forvirrende mangfoldighed af institutioner,  

 som ligger på grænselinjen mellem den offentlige forvaltning og den private  

 sektor.
Jeg kan tilføje, at de subtile og komplekse begreber i tysk  

 »Organisationsrecht« aldrig rigtig er blevet optaget i dansk  

 litteratur, og et forsøg på at bruge disse begreber til at afgrænse de  

 institutioner, som tilhører den offentlige forvaltning, ville sandsynligvis  

 ikke klargøre det danske billede.
Det er heller ikke muligt at udsondre de funktioner, der hører til  

 den »offentlige forvaltning«.
Man kunne selvfølgelig udsondre de  

 funktioner, der kan føre til lovlig anvendelse af magt, som det væsentlige i  

 offentlig forvaltning, men ganske mange funktioner, som de fleste mennesker  

 ville betragte som den offentlige forvaltnings opgaver, indeholder ikke  

 magtelementer, men består i at tilbyde varer og tjenesteydelser, som borgeren  

 kan tage imod eller afvise, som han vil.
Og litteraturen indeholder ingen  

 begreber, som muliggør, at der trækkes en klar grænse mellem sådanne goder og  

 tjenesteydelser og dem, der tilbydes af den private sektor.
Kun en lang og  

 kedelig opregning af funktioner, som alligevel aldrig kunne blive udtømmende,  

 ville være tilstrækkelig.
Svaret på det andet spørgsmål er: Ja.
Dansk ret kræver faktisk i nogle få  

 tilfælde en adskillelse mellem »offentlig forvaltning« og andre  

 institutioner eller funktioner ved at gøre en retsfølge betinget af, at en  

 institution eller funktion betragtes som »offentlig forvaltning«.
De eneste vigtige eksempler er offentlighedsloven og ombudsmandsloven.  

 Begge disse love beskriver deres anvendelsesområde ved hjælp af begrebet  

 »offentlig forvaltning«.
Lov nr. 280 af 10. juni 1970 om  

 offentlighed i forvaltningen giver enhver adgang til at blive gjort bekendt  

 med dokumenter i sager, der er eller har været under behandling i »den  

 offentlige forvaltning«, og lov nr. 342 af 1. december 1961 om  

 Folketingets ombudsmand beskriver ombudsmandens opgave som indseende med  

 »statens civile og militære forvaltning samt kommunernes  

 forvaltning«.
 På grundlag af udredningsarbejdet før vedtagelsen af de to love og på  

 grundlag af en hel del administrative afgørelser er det muligt at beskrive de  

 to loves anvendelsesområde med en rimelig grad af præcision.
Afgrænsningen bygger primært på et institutionelt eller organisatorisk  

 grundlag.
De funktioner, der udføres, er kun vigtige, hvor den  

 organisatoriske tilknytning er særlig problematisk.
 Resultatet er, at alle de institutioner, som tilhører statsforvaltningen,  

 den centrale eller lokale, eller som henhører under de kommunale råd, er  

 omfattet af de to love, uanset hvilke funktioner der udføres.
 Tvivl med hensyn til afgrænsningen opstår særligt med hensyn til  

 institutioner på grænselinjen mellem offentlig forvaltning og den private  

 sektor.
Nogle særlig synlige institutioner inden for denne gruppe blev allerede  

 under lovforberedelsen henført til »den offentlige forvaltning« i  

 henseende til de to love, f.eks.
Nationalbanken og Danmarks Radio.
Institutioner organiseret som aktieselskaber eller på lignende  

 selskabsretligt grundlag er allerede i kraft af denne organisationsform  

 undtaget fra offentlighedsloven og fra ombudsmandens kontrol.
Størrelsen af  

 offentlige midler, der investeres i selskabet, en ministers eller en  

 kommunalbestyrelses indflydelse på selskabets ledelse og karakteren af  

 selskabets funktioner er uden betydning.
Når man betragter de resterende institutioner, særlig de selvejende eller  

 selvstændige institutioner, anvendes tre kriterier: graden af offentlig  

 indflydelse på institutionens ledelse, udstrækningen af statens og  

 kommunernes finansiering af institutionens drift og karakteren af de  

 funktioner, institutionen udfører.
Praksis viser, at det første kriterium  

 dominerer, og at det tredje kun tillægges ringe vægt. (Se betænkning om  

 revision af offentlighedsloven, betænkning nr. 857/1978, s. 80-81 og 86-91.  

 Betænkningen indeholder et resume på engelsk).
Set fra denne redegørelses synsvinkel: gennemførelsen af EF-Domstolens  

 fortolkning af art. 48, stk. 4, i dansk ret, er konklusionen på dette afsnit  

 i redegørelsen ikke særlig positiv.
Domstolens fortolkning er baseret på  

 funktionelle begreber.
Hverken den systematiserende litteratur eller  

 fortolkningen af de to gennemgåede love gør anvendelsen af Domstolens  

 funktionelle fortolkning lettere.
2. Andre hindringer for ansættelse af udlændinge end statsborgerskab  

 (spørgsmål under 2) 2.1. Indledning I de seneste årtier har der været en tendens til at foretrække en politik  

 med »åben« rekruttering til den offentlige tjeneste.
Større  

 bevægelighed mellem den offentlige og den private sektor er blevet set som en  

 decideret fordel.
Stive karrieremønstre, som nødvendiggør indtræden i  

 offentlig tjeneste i ung alder og forbliven til afgangsalderen, er blevet  

 betragtet som en hindring for effektivitet og åbenhed  

 (Tjenestemandskommissionen af 1965, betænkning nr. 483/1969, 1. del, s. 19  

 ff.).
Denne tendens er først og fremmest et håndgribeligt udtryk for et faktum,  

 som det i en sammenlignende forbindelse er værd at understrege.
Retsregler,  

 som skaber lukkede karrierer i den forstand, at højere stillinger retligt  

 forbeholdes de personer, der er ansat i lavere stillinger, er yderst sjældne,  

 sandsynligvis findes de ikke (selvfølgelig bortset fra tilfælde, hvor  

 forfremmelse er automatisk og kun betyder højere løn for den samme slags  

 arbejde).
 For det andet har denne tendens medført en væsentlig begrænsning i  

 antallet af regler i love og bekendtgørelser, som gør en særlig uddannelse,  

 et bestemt eksamensbevis, en særlig erfaring osv. til en betingelse for  

 ansættelse i det offentlige, herunder forfremmelse.
Men selvfølgelig er sådanne regler ikke helt forsvundet.
Og når  

 besiddelsen af et eksamensbevis, som kun kan opnås ved en etatsuddannelse -  

 en uddannelse forbeholdt for personer, som allerede er ansat af vedkommende  

 offentlige myndighed - er en normal betingelse for forfremmelse, så vil  

 resultatet være meget tæt på en lukket karriere.
Dette er tilfældet for så  

 vidt angår mange mellemlederstillinger i statsbanerne og postvæsenet.
Afskaffelse af sådanne regler betyder heller ikke, at opnåede færdigheder  

 og erfaring, uddannelse osv. ikke længere tillægges vægt, når det skal  

 afgøres, hvem der skal offentligt ansættes, og hvem der skal forfremmes.
Det,  

 der sker, når reglerne afskaffes, er, at disse kriterier flyttes fra området  

 for ufravigelige retsregler til området for administrativt skøn.
Erhvervede  

 færdigheder, erfaring, uddannelse, eksamensbeviser osv. er retligt  

 tilladelige kriterier, men i den konkrete ansættelses- eller  

 forfremmelsessituation må disse kriterier afvejes mod hinanden og mod andre  

 kriterier, som i henseende til den ledige stilling også er lovlige, f.eks.  

 evne til at omgås mennesker og til at udtrykke sig, almindelig intelligens  

 osv.
Alt i alt er den offentlige tjeneste i virkeligheden ikke særlig  

 »åben«, i hvert fald ikke endnu.
Bevægelse frem og tilbage mellem  

 den private og den offentlige sektor er stadig et sjældent fænomen, og for  

 flertallet er offentlig ansættelse stadig en livslang karriere.
Men selv  

 under disse omstændigheder er retlige hindringer i form af krav om en bestemt  

 uddannelse eller et bestemt eksamensbevis, en bestemt forudgående karriere  

 osv. relativt sjældne.
2.2. Kendskab til det danske sprog Først nogle faktiske oplysninger.
I det egentlige Danmark er der i  

 virkeligheden kun eet nationalsprog.
I Sønderjylland langs grænsen til  

 Tyskland bor der et lille tysktalende mindretal, men de fleste af medlemmerne  

 er tosprogede.
Situationen er anderledes på Færøerne (ca. 42.000 indbyggere)  

 og på Grønland (ca. 50.000 indbyggere, hvor omkring 9000 ikke er født på  

 Grønland, dvs. normalt danskere). Færøerne og Grønland er dele af kongeriget  

 Danmark, men de har en høj grad af indre selvstyre.
Det færøske sprog er et  

 nordisk sprog.
Det er ikke særlig svært at lære for en dansker, men man  

må lære det.
Det grønlandske sprog er fuldstændig forskelligt fra  

 dansk og fra alle andre europæiske sprog.
 Den følgende redegørelse for den retlige situation gælder kun for det  

 egentlige Danmark.
Jeg kender ingen lovbestemmelser, som udtrykkeligt gør beherskelse af det  

 danske sprog til en betingelse for offentlig ansættelse.
Men selv om sådanne  

 regler må være meget sjældne, så kan de måske findes.
Regler, som indirekte  

 forudsætter beherskelse af det danske sprog, er mere sædvanlige, men ikke  

 talrige.
For at blive lærer i folkeskolen eller i gymnasieskolen må man  

 normalt have gennemgået en uddannelse, som kræver, at man behersker dansk  

 (lovbekendtgørelse nr. 385 af 20. august 1980, § 27, om folkeskolen og  

 lovbekendtgørelse nr. 370 af 28. juni 1977, § 16, om gymnasieskolen).
Selv når der ikke findes regler, kan manglende beherskelse af det danske  

 sprog være en alvorlig hindring for en udlænding, der søger offentlig  

 ansættelse i Danmark.
Beherskelse af det danske sprog er et kriterium, som  

 helt lovligt kan indgå i den skønsmæssige afgørelse om at ansætte eller  

 forfremme.
Hvor den ansatte skal have direkte personlig kontakt med  

 dansktalende, vil manglende beherskelse af dansk da også normalt - og helt  

 lovligt - medføre en beslutning om, at man ikke ansætter.
Men det behøver  

 ikke at være sådan.
I perioder med akut mangel på medicinalpersonale og  

 buschauffører har man faktisk ansat ikke-dansktalende læger og buschauffører.  

 Og i nogle situationer, f.eks. når stillingen indebærer personlig kontakt med  

 fremmedarbejdere eller flygtninge, kan beherskelse af et andet sprog opveje  

 dårlig beherskelse af dansk.
2.3. Uddannelse og eksamensbeviser 2.3.1. Regler Tjenestemandslovens § 4 indeholder følgende regel:
Ansættelse som tjenestemand forudsætter, at ansøgeren efter sin alder,  

 helbredstilstand og uddannelse er i stand til at betride tjenesten i den  

 pågældende stilling.
Denne regel gælder efter ordlyden kun statstjenestemænd.  

 Men den kan betragtes som et almindeligt princip, som gælder for det  

 offentlige som helhed.
 Tjenestemandslovens § 4 fortsætter: Hvor betingelser med hensyn til alder,  

 helbredstilstand og uddannelse ikke er fastsat i den øvrige lovgivning eller  

 i medfør af denne, kan sådanne betingelser fastsættes ved bekendtgørelse af  

 den kompetente minister.
Regler i den øvrige lovgivning eller i medfør af denne, som gør en bestemt  

 uddannelse til en betingelse for offentlig ansættelse, er almindelige for  

 medicinalpersonale, lærere, dommere, anklagere og tilsvarende personale i  

 retsvæsenet.
Medicinaldirektøren skal således være læge, lov nr. 182 af 23.  

 juni 1932. Embedslæger skal have almindelig lægeuddannelse og herudover en  

 særlig embedslægeuddannelse, lov nr. 381 af 13. juni 1973. Læger på  

 offentlige sygehuse og privat praktiserende læger skal have lægeuddannelse,  

 lovbekendtgørelse nr. 426 af 19. august 1976. Og direktøren for  

 Veterinærdirektoratet skal være dyrlæge, lovbekendtgørelse nr. 312 af 25.  

 juni 1980. Dommere og anklagere skal have juridisk uddannelse, og lærere i  

 folkeskolen og gymnasieskolen skal - som nævnt ovenfor under 2.2 - have  

 gennemgået forskellige uddannelser, som er beregnet for de forskellige  

 lærerkategorier.
Denne opregning er ikke udtømmende.
Men i overensstemmelse med ønsket om  

 »åben« rekruttering af tjenestemænd er antallet af sådanne regler  

 blevet formindsket.
Der er en tendens til at ophæve regler, som kræver en  

 speciel uddannelse, i forbindelse med lovrevisioner.
De bekendtgørelser, der er åbnet mulighed for i tjenestemandslovens § 4,  

 er ikke talrige, men de findes, f.eks. for så vidt angår nogle stillinger i  

 Statsbanerne, hvor forudgående etatsuddannelse er nødvendig.
Tilsvarende  

 regler kan findes uden for statstjenesten, men ikke i noget stort antal.
2.3.2. Praksis Fraværet af eller det begrænsede antal regler, som gør bestemte  

 eksamensbeviser eller uddannelser til en betingelse for ansættelse i det  

 offentlige, betyder selvfølgelig ikke, at eksamensbeviser eller forudgående  

 uddannelse ikke er af betydning for adgangen til tjenesten eller forfremmelse  

 inden for tjenesten.
På samme måde som beherskelse af det danske sprog er eksamensbeviser og  

 uddannelse kriterier, som skal inddrages i det skøn, der går forud for en  

 afgørelse om ansættelse.
Ansættelses- eller forfremmelsesmyndigheden skal  

 prøve at finde den ansøger med den uddannelsesmæssige baggrund, som er den  

 bedst egnede eller eneste til at udføre pligterne i vedkommende stilling.  

 Eksamensbeviser og forudgående uddannelse er således fuldt legale kriterier,  

 som skal afvejes mod andre lovlige kriterier.
Men uden for de situationer,  

 hvor regler som nævnt under 2.3.1 finder anvendelse, er tilstedeværelsen  

 eller fraværelsen af en bestemt uddannelse eller eksamensbevis ikke afgørende  

 for beslutningen.
Resultatet er, at man i praksis kan skelne et vist rekrutteringsmønster  

 for så vidt angår bestemte kategorier af uddannede.
Nogle af disse mønstre  

 kan siges blot at være en følge af tjenestemandslovens § 4, der er citeret  

 ovenfor.
Når kemikere eller farmaceuter dominerer på statens farmaceutiske  

 laboratorium, der udfører det arbejde, som gør det muligt at træffe afgørelse  

 om godkendelse af lægemidler som farmaceutiske specialiteter, er grunden  

 sandsynligvis den, at personale med disse uddannelser er bedst egnede eller  

 de eneste egnede til jobbet.
Andre mønstre kan være resultatet af en slags  

 regeldannelse gennem en uudtalt administrativ praksis, og en sådan praksis  

 kan endog blive en stiltiende forudsætning for en kollektiv overenskomst med  

 en fagforening for offentligt ansatte.
I de fleste kommuner har hovedparten  

 af kontorpersonalet således gennemgået en uddannelse, som er specielt  

 oprettet for dette kommunale personale.
Og i centraladministrationens  

 departementer har næsten alle, som ikke udfører rent kontorfunktionærarbejde  

 eller tilsvarende ufaglært arbejde, en universitetsuddannelse.
Fravigelse fra  

 praksis er imidlertid ikke retligt udelukket og forekommer.
2.3.3. Anerkendelse af udenlandske eksamensbeviser På områder, hvor et bestemt eksamensbevis er en betingelse for offentlig  

 ansættelse, finder man et ret stort antal regler om sidestilling af  

 eksamensbeviser udstedt af udenlandske uddannelsesmyndigheder med danske  

 eksamensbeviser.
De fleste af disse vedrører kandidater fra andre nordiske  

 lande, men EF har også udstedt regler om sidestillling af eksamensbeviser.
 Hvor sådanne sidestillingsregler findes, må ansættelses- eller  

 forfremmelsesmyndigheden selvfølgelig behandle indehaveren af det udenlandske  

 eksamensbevis på lige fod med indehavere af et dansk.
 Selv hvor sidestillingsregler ikke findes, indeholder administrative  

 bestemmelser, som gør et eksamensbevis eller en særlig uddannelse til en  

 ansættelsesbetingelse i det offentlige, undtagelsesregler, som giver  

 myndigheden mulighed for at godkende udenlandske eksamensbeviser.
 Hvor specielle eksamensbeviser eller uddannelser ikke er en retlig  

 betingelse for ansættelse eller forfremmelse, men et skønsspørgsmål, må  

 ansættelses- eller forfremmelsesmyndigheden selvfølgelig have pligt til at  

 bedømme, om et udenlandsk eksamensbevis eller uddannelse vil være lige så  

 fyldestgørende som tilsvarende danske.
2.4. Ophold Ophold i Danmark af forskellig varighed er en betingelse for  

 naturalisation af udlændinge, se tillæg nedenfor side 22. Men der er ingen  

 regler, som kræver forudgående ophold i Danmark som en betingelse for  

 offentlig ansættelse.
2.5. En mindre gunstig retsstilling for ikke-danske offentligt ansatte Dette spørgsmål kan bedre behandles som en del af afsnit 4 nedenfor.
3. Anvendelsen af de begreber, der bruges af EF-Domstolen, i dansk ret  

 (spørgsmål 3-3.3) 3.1. Indledning I dette afsnit af redegørelsen prøver jeg at give en beskrivelse af,  

 hvordan og i hvilken udstrækning EF-Domstolens fortolkning af art. 48, stk.  

 4, kan gennemføres i dansk ret.
 Jeg begynder med at trække rammen for beskrivelsen op.
1) Gennemførelsen af Domstolens dom nødvendiggør, at man udskiller de  

 stillinger i den offentlige administration, som indebærer »udøvelse af  

 offentlig myndighed« og »varetagelse af statens eller andre  

 offentlige myndigheders almene interesser«.
Sådanne stillinger kan  

 forbeholdes for danske statsborgere.
Alle andre stillinger i den offentlige  

 administration skal åbnes for statsborgere i de andre medlemsstater i  

 overensstemmelse med art. 48. Domstolens dom nødvendiggør således, at der  

 trækkes en grænselinje inden for den danske offentlige administration baseret  

 på funktionelle og ikke organisatoriske begreber.
2) Mulige retlige hindringer for anvendelsen af Domstolens dom findes i  

 dansk ret i grundlovens § 27 om statstjenestemænd, i en retsforskrift om  

 civilt personel i forsvaret og i nogle få tjenestemandsvedtægter for  

 kommunale tjenestemænd.
Sådanne hindringer kan endvidere findes i kollektive  

 overenskomster og regulativer vedrørende institutioner på grænselinjen mellem  

 den private og den offentlige sektor, men sandsynligvis eksisterer de ikke,  

 se afsnit 1.1 ovenfor.
3) Formen for gennemførelse af EF-Domstolens dom i dansk ret kan  

 selvfølgelig variere.
Hovedsondringen er imidlertid mellem gennemførelse ved  

 hjælp af generelle regler og gennemførelse ved afgørelser fra sag til sag.
Gennemførelse ved generelle regler kan ske ved hjælp af de muligheder, som  

 EF-myndighederne har til disposition, eller ved regler, som gennemføres af  

 vedkommende danske myndigheder.
Reglernes indhold kan være en mere eller  

 mindre ordret gentagelse af Domstolens dom eller et forsøg på at omskrive  

 dommen i mere præcise termer tilpasset til danske forhold og til de særlige  

 forhold i dansk ret.
 Gennemførelse fra sag til sag kan ske med de midler, der er foreskrevet i  

 Rom-traktaten - i sidste instans EF-Domstolen - eller ved nationale danske  

 midler.
 Inden for denne ramme er det min hensigt at diskutere tre problemer:
 I hvilken udstrækning og hvordan er det muligt at overvinde hindringen i  

 grundlovens § 27? (afsnit 3.2 nedenfor).
 Hvordan kan en gennemførelse ved hjælp af generelle regler udstedt af  

 danske myndigheder udformes? (afsnit 3.3 nedenfor).
 Hvordan kan en gnnemførelse ved hjælp af afgørelser fra sag til sag  

 tilvejebringes? (afsnit 3.4 nedenfor).
 I en redegørelse henvendt til EF-Kommissionen behøver jeg ikke at beskrive  

 de gennemførelsesmuligheder, der er baseret på Rom-traktaten.
 3.2. Grundlovens § 27 og EF-Domstolens fortolkning af art. 48, stk. 4.
3.2.1. Indledning Efter grundloven skal statstjenestemænd have dansk indfødsret, ovenfor  

 side 10. Men af de omkring 257.000 statsansatte, inklusive lærere og præster,  

 er kun 137.000 omfattet af tjenestemandsloven og således ansat som  

 statstjenestemænd.
Resten er ansat på andet retsgrundlag, og grundloven  

 kræver ikke, at de er danske statsborgere, ovenfor side 13.
 Disse udtalelser rejser to spørgsmål: Svarer grænsen mellem  

 statstjenestemænd, som skal være danske statsborgere, og de statsansatte, som  

 er ansat på andet grundlag, og som ikke behøver at være danske statsborgere,  

 til den sondring, som er anvendt i EF-Domstolens dom? (3.2.2). Og hvis svaret  

 er nej, kan grænselinjen ændres, således at den bringes i overensstemmelse  

 med EF-Domstolens fortolkning af art. 48, stk. 4? (3.2.3).
3.2.2. Svarer grænselinjen mellem statstjenestemænd og andre statsansatte  

 til EF-Domstolens sondring? Svaret er indlysende: Nej.
Selv når man tager hensyn til vagheden i de  

 begreber, der bruges af Domstolen, så kan postbude og billetkontrollører ikke  

 siges at deltage i »udøvelsen af offentlig myndighed« eller i  

 »varetagelsen af statens almene interesser«.
Og som tallene ovenfor  

 viser, er mange postbude og billetkontrollører statstjenestemænd.
På den  

 anden side er ansatte på mellemniveau i departementer og direktorater i  

 centraladministrationen, der forbereder og i mange tilfælde personligt og  

 selvstændigt træffer afgørelser, som er retligt bindende for borgerne, og  

 således »udøver offentlig myndighed«, ikke tjenestemænd, men ansat  

 i henhold til kollektive overenskomster.
3.2.3. Kan grænselinjen bringes i overensstemmelse med EF-Domstolens dom? Grundlovens § 27 indeholder regler vedrørende tjenestemænd, herunder  

 reglen om, at tjenestemænd skal have dansk indfødsret.
Men grundloven  

 definerer ikke begrebet »tjenestemand«, og forfatningshistorien  

 viser, at grundlovgiverne har taget det for givet, at ikke alle statsansatte  

 var tjenestemænd.
Fastlæggelsen af grænselinjen mellem tjenestemænd og andre  

 statsansatte er således lovgivningsmagtens opgave.
 Grænselinjen fastlægges efter gældende ret ved de årlige finanslove, som i  

 dansk ret er folketingslove, ovenfor side 17.
Kan lovgivningsmagten trække denne linje som den vil? Hvis den kan det,  

 kan den selvfølgelig bringe grænselinjen i overensstemmelse med EF-Domstolens  

 afgørelse.
Eller er lovgivningsmagten bundet af nogle forudsatte betingelser  

 eller stiltiende forudsætninger, som følger af forfatningshistorie og  

 praksis? Et beslægtet spørgsmål blev behandlet i et responsum, som jeg afgav i  

 1959, og som blev offentligjort i en betænkning om fremtidige  

 ansættelsesformer for statens faste personale (Betænkning nr. 282/1961, side  

 22-31).
Baggrunden for denne betænkning var nogle nyere sociale og økonomiske  

 udviklinger: Et af kendemærkerne for tjenestemænd havde i mere end hundrede  

 år været deres ret til pension i tilfælde af fratræden eller afskedigelse på  

 grund af alder, sygdom eller andre årsager, der ikke kan tilregnes  

 tjenestemanden.
Dette privilegium var ved at blive problematisk af to grunde.  

 For det første voksede den almindelige statsbetalte folkepension i størrelse  

 og udstrækning, og private pensionsordninger blev almindelige.
Så  

 pensionsrettigheder var ikke længere et privilegium forbeholdt for  

 tjenestemænd.
For det andet var staten begyndt at ansætte ikke-tjenestemænd i  

 stillinger, som tidligere var blevet besat med tjenestemænd, af den simple  

 grund, at grupper af efterspurgt arbejdskraft ikke var interesseret i  

 pensioner, men ønskede en væsentlig højere betaling, end  

 tjenestemandslovgivningen tillod, samt strejkeret for at opnå en sådan  

 betaling.
Et udvalg blev anmodet om at afgive betænkning om muligheder for  

 helt eller delvis at afskaffe ansættelse af personale med traditionelle  

 tjenestemandspensionsrettigheder.
Udvalget bad så mig om at udtale, om  

 grundloven opstillede grænser for afskaffelsen af traditionelle  

 pensionsrettigheder for statsansatte.
På grundlag af en undersøgelse af forfatningshistorie og praksis svarede  

 jeg, at grundloven forudsatte, at en kerne af statsansatte skulle have en ret  

 til pension i tilfælde af fratræden eller afskedigelse af grunde, der ikke  

 kunne tilregnes dem.
Påvisningen af, at grundloven således indeholdt grænser,  

 som lovgivningsmagten skulle respektere, var ved denne lejlighed det  

 væsentlige.
Den præcise afgrænsning af den gruppe af statsansatte, som skulle  

 have denne særlige pensionsret, var et spørgsmål af mindre betydning.
Der  

 blev således ikke gjort forsøg på at trække præcise grænselinjer.
Jeg  

 karakteriserede gruppen af statsansatte, hvis ret til pension i tilfælde af  

 fratræden eller afskedigelse af årsager, der ikke kunne tilregnes dem,  

 således: ». . . de mere selvstændigt virkende tjenestemænd; det er deres  

 frimodighed og saglige stillingtagen, man vil beskytte mod overdrevent  

 politisk tryk«.
Kernen er derfor »de højere administrative  

 tjenestemænd, den væbnede magts ledere samt de statsansatte, der som lærere,  

 præster m.v. er opinionsdannende«. (Bet. 282, side 28).
Man kan selvfølgelig diskutere, hvor stor betydning man skal tillægge  

 dette responsum i denne sammenhæng.
Det problem, der behandles her, og det,  

 der blev analyseret i det gamle responsum, er ikke helt ens.
Dengang var det  

 et spørgsmål om at finde en gruppe af statsansatte, hvis uafhængighed  

 grundloven ønskede at beskytte ved hjælp af den særlige ret til pension i  

 tilfælde af fratræden eller afskedigelse af utilregnelig årsag.
I denne  

 redegørelse er spørgsmålet, om grundloven tillader, at grænselinjerne mellem  

 statstjenestemænd og andre statsansatte trækkes således, at kun de, der  

 udøver offentlig myndighed og varetager statens og andre offentlige  

 myndigheders almene interesser, er tjenestemænd.
 Hertil kommer, at fortolkningen af forudsatte betingelser i grundloven  

 under alle omstændigheder er et vanskeligt foretagende, og responsummet er  

 næsten 25 år gammelt.
Alligevel synes jeg, det er rimeligt at tage dette gamle responsum som  

 udgangspunkt også i denne forbindelse.
Hvis man gør det, indebærer  

 grundlovens § 27, når alt kommer til alt, ikke nogen alvorlig hindring for  

 gennemførelsen i dansk ret af EF-Domstolens dom.
Den eneste gruppe, som giver  

 problemer, er opinionsdannerne.
Efter min forståelse af grundlovens  

 stiltiende forudsætninger skal de vigtigste statsansatte opinionsdannere være  

 tjenestemænd.
Mange af dem udøver imidlertid ikke offentlig myndighed eller  

 varetager statens generelle interesser.
Deres stillinger kan derfor ifølge  

 EF-Domstolens afgørelse ikke forbeholdes for danske statsborgere.
 Selv om denne forskel mellem fortolkningen af grundlovens § 27 og  

 EF-Domstolens fortolkning af art. 48, stk. 4, kan mere eller mindre  

 overvindes.
Det særlige arrangement, der er hjemlet i tjenestemandspensionslovens § 19  

 a, og som omtales nedenfor i afsnit 4, kan udvides til også at dække andre  

 opinionsdannere end dem, der allerede er omfattet.
Og selv om dette  

 arrangement ikke giver udlændinge tjenestemandsstatus i alle detaljer, er  

 forskellene små.
Hertil kommer, at man ikke på forhånd kan afvise muligheden af, at en lov,  

 der bestemmer, at opinionsdannere ikke behøver at være danske statsborgere,  

 men skal være beskyttet af pensionsrettigheder mod afsked af utilregnelige  

 årsager, ville blive betragtet som grundlovsmæssig.
Hvis lovgivningsmagten  

 faktisk vedtog en sådan lov, tvivler jeg på, om domstolene ville erklære den  

 grundlovsstridig.
Men selvfølgelig kan man ikke være sikker.
3.3. Hvordan kan en gennemførelse ved hjælp af generelle regler udstedt af  

 danske myndigheder udformes? Som en indledende bemærkning skal det nævnes, at denne gennemførelsesmåde  

 giver anledning til tekniske vanskeligheder.
Dansk ret kender ikke begreber,  

 som tillader, at de vage og generelle begreber, der bruges af EF-Domstolen,  

 oversættes til en rimeligt præcis regel.
Hvis man vælger at gennemføre ved  

 hjælp af en generel regel, må man enten bruge Domstolens begreber i den form,  

 som Domstolen har givet dem, eller man må foretage en omfatende opregning af  

 stillinger, en opregning, som alligevel ikke kan gøres udtømmende.
Bortset fra denne tekniske vanskelighed giver gennemførelse ved generelle  

 regler kun retlige problemer for så vidt angår statstjenestemænd.
Hvor der  

 findes regler i bekendtgørelser, vedtægter, regulativer og kollektive  

 overenskomster, kan de let ændres ved nye regler, som gennemfører  

 EF-Domstolens fortolkning.
 Gennemførelsen er mere problematisk for så vidt angår statstjenestemænd.  

 Men i det omfang grundlovsmæssige hindringer kan overvindes - se ovenfor side  

 18 - kan gennemførelsen ske enten ved lov eller simpelt hen ved at trække  

 grænselinjen mellem statstjenestemænd og andre statsansatte i de årlige  

 finanslove i overensstemmelse med EF-Domstolens fortolkning.
3.4. Hvordan kan gennemførelse ved hjælp af afgørelser fra sag til sag  

 tilvejebringes? En sådan gennemførelse fra sag til sag er det eneste praktiske, hvor der  

 ikke er retsregler, som kræver dansk statsborgerskab, eller i tilfælde, hvor  

 eksisterende regler simpelt hen bliver ophævet.
Hvis en ansættelsesmyndighed  

 i fraværet af en regel, som kræver dansk statsborgerskab, alligevel lader  

 statsborgerskab bestemme udfaldet af ansættelsesprocessen, vil det relevante  

 retlige spørgsmål være dette: Har myndigheden misbrugt sit skøn? Var det  

 eller var det ikke under de specielle omstændigheder ved denne specielle  

 ansættelse retligt holdbart at lade dansk statsborgerskab være afgørende?  

 Sådan et spørgsmål kan selvfølgelig kun besvares konkret.
Afgørelse fra sag til sag kan imidlertid også anvendes i tilfælde, hvor  

 retsregler, der kræver dansk statsborgerskab, ligesom for  

 statstjenestemændene ikke kan afskaffes.
En måde at gøre dette på er via  

 domstolssystemet, i sidste instans EF-Domstolen.
En anden måske mere praktisk  

 måde ville være en udvidelse af tjenestemandspensionslovens § 19 og § 19 a,  

 se nedenfor afsnit 4. Hovedresultatet af en sådan udvidelse ville være, at  

 vedkommende minister, når en statsborger i en anden medlemsstat søger en  

 tjenestemandsstilling, måtte afgøre, om denne specielle stilling er omfattet  

 af art. 48, stk. 4. Hvis den ikke er det, kunne ministeren ansætte ansøgeren  

 på betingelser svarende til dem i § 19 og 19 a.
Det bør tilføjes, at de tekniske vanskeligheder ved at bruge de vage og  

 generelle begreber i EF-Domstolens dom vil blive væsentligt mindre, hvis man  

 gennemfører fra sag til sag.
Regler, som kræver dansk statsborgerskab, kan så  

 i den konkrete sag enten fortolkes i lyset af EF-Domstolens dom, således at  

 de ikke finder anvendelse i dette specielle tilfælde, eller tilsidesættes i  

 dette specielle tilfælde som uforenelige med standarden i Domstolens dom.  

 Vanskelighederne ved således direkte at anvende begreber, som Domstolen  

 bruger, bør ikke overdrives.
Henførelsen af en bestemt stilling til et af de  

 anvendte begreber vil ofte være let.
Og hvor rubriceringen er vanskelig,  

 ville eftersøgningen af relevante kriterier for så vidt angår denne specielle  

 stilling under alle omstændighederne være lettere end forsøget på at  

 formulere en generel regel.
4. Undtagelser fra reglen om, at statstjenestemænd skal have dansk  

 indfødsret.
Tjenestemandspensionslovens § 19 og 19 a og en mulig udvidelse af  

 bestemmelserne 4.1. Tjenestemandspensionslovens § 19 og 19 a Reglerne om tjenestemænd er i Danmark fordelt på to love.  

 Tjenestemandsloven af 1969 indeholder regler om tjenestemændenes pligter,  

 disciplinære forseelser, afskedigelse og fastsættelsen af løn og andre  

 ansættelsesvilkår.
Tjenestemandspensionsloven af 1969 indeholder regler om  

 tjenestemænds pensionsrettigheder, den ansættelsesperiode, der er nødvendig  

 for at opnå ret til pension, afskedsgrundene og deres konsekvenser for  

 pensionsrettighederne, pensionernes størrelse, pensioner til pårørende osv.
 I princippet er anvendelsesområdet for de to love det samme.  

 Tjenestemandspensionslovens § 1, stk. 1, lyder sådan: »Denne lov  

 omfatter tjenestemænd, der er ansat efter loven om tjenestemænd i staten,  

 folkeskolen og folkekirken.« Dette princip følges imidlertid ikke fuldt  

 ud. § 19 og § 19 a handler om særlige grupper af statsansatte, der ikke er  

 omfattet af tjenestemandsloven.
 I henhold til § 19 kan vedkommende minister bestemme, at statsborgere i de  

 andre nordiske lande, som har ansættelse inden for det i § 1, stk. 1, angivne  

 område, i pensionsmæssig henseende behandles efter reglerne i  

 tjenestemandspensionsloven.
 § 19 a indeholder en tilsvarende regel vedrørende fremmede statsborgere,  

 som har ansættelse som professor eller i lignende stillinger, der forudsætter  

 en videnskabelig uddannelse.
Bemærkningerne til lovforslagene om disse to paragraffer begynder med at  

 fastslå, at i henhold til grundloven kan kun danske statsborgere ansættes som  

 tjenestemænd.
For at fremme en vis grad af udveksling af personale i de  

 offentlige tjenester i de nordiske lande og for at lette ansættelsen af  

 særligt kvalificerede videnskabsmænd vil § 19 og § 19 a gøre det muligt at  

 ansætte de to nævnte grupper af udlændinge på tilsvarende vilkår som  

 egentlige tjenestemænd. (Bet. 483/1969, 2. del: Efterløn, side 47 og side 78,  

 og Folketingstidende 1971/72, tillæg A, sp. 1740-41).
 En detaljeret retlig gennemgang af § 19 og § 19 a rejser to spørgsmål.
1) I hvilket omfang svarer retsstillingen for dem, der er omfattet af § 19  

 og 19 a, til de egentlige tjenestemænds? I det store og hele er deres status identisk.
Løn og ansættelsesvilkår er  

 de samme.
De, der er omfattet af § 19 og 19 a, har ret til en pension af  

 samme størrelse som tjenestemænds, når de søger sig afskediget på grund af  

 sygdom eller alder, eller hvis de afskediges af grunde, der ikke kan  

 tilregnes dem, eller hvis de ikke vil acceptere en forflyttelse.
Og ligesom  

 tjenestemænd har de ikke ret til at strejke.
 I to - ekstraordinære - situationer er retsstillingen for dem, der er  

 omfattet af § 19 og 19 a, anderledes og mindre favorabel end de egentlige  

 tjenestemænds.
 De har ikke ret til den særlig favorable midlertidige kompensation, som  

 skal betales til tjenestemænd, hvis deres stillinger nedlægges  

 (rådighedsløn), se ovenfor side 7.
De er ikke omfattet af de særlige regler om disciplinærforfølgning.
Disse  

 regler indfører særlige disciplinærstraffe for tjenesteforseelser og en  

 speciel procedure, som skal følges, før der ikendes sådanne straffe.
De  

 mulige straffe rækker fra advarsel til afsked, og proceduren er en  

 partsproces og derfor meget domstolslignende.
Da afsked som disciplinærstraf  

 for tjenesteforseelse selvfølgelig kan tilregnes vedkommende, er resultatet  

 af en sådan afskedigelse, at pensionsrettighederne mistes.
Den særlige  

 disciplinærprocedure kan derfor betragtes som en af tjenestemændenes  

 retsgarantier.
2) Er § 19 og 19 a i overensstemmelse med grundlovens § 27? De to paragraffer blev vedtaget af Folketinget uden nogen diskussion af de  

 grundlovsmæssige aspekter.
Deres grundlovsmæssighed er ikke indiskutabel, men  

 de kan sandsynligvis begrundes med følgende argument: Det er - inden for de  

 grænser, som sættes af grundlovens stiltiende forudsætninger, nævnt ovenfor  

 side 18 - lovgivningsmagten, der trækker grænselinjen mellem ansættelse som  

 tjenestemand og ansættelse på andet retsgrundlag.
De grænser, som sættes af  

 stiltiende forudsætninger, er ikke og kan ikke være særlig præcise.
I hvert  

 fald så længe gruppen af statsansatte, som det her drejer sig om, er lille og  

 klart afgrænset, kan lovgivningsmagten derfor også beslutte at give dem, der  

 er ansat på andet retsgrundlag, en retsstilling svarende til de egentlige  

 tjenestemænds, selv om resultatet er, at en lille gruppe af udlændinge  

 behandles som tjenestemænd.
4.2. Udvidelse af tjenestemandspensionslovens § 19 og § 19 a som metode  

 til gennemførelse af EF-Domstolens fortolkning af art. 48, stk. 4 Hvis man accepterer argumentationen ovenfor, frembyder udvidelsen af § 19  

 og 19 a en let metode til gennemførelse af EF-Domstolens art. 48, stk. 4, i  

 dansk ret.
Man kunne simpelt hen kombinere arrangementet i § 19 og 19 a med de  

 formuleringer, der bruges af EF-Domstolen.
Resultatet ville være, at en  

 minister fik bemyndigelse til at bestemme, at en statsborger i en anden  

 medlemsstat i EF kan ansættes af den danske stat på tilsvarende vilkår som  

 tjenestemænd, forudsat at vedkommende stilling ikke indebærer udøvelse af  

 offentlig myndighed og pligt til at varetrage statens eller andre offentlige  

 myndigheders almene interesser.
 Et - gunstigt - resultat af denne løsning ville være, at den konkrete  

 anvendelse af de vage begreber, som bruges af Domstolen, automatisk ville  

 blive foretaget på forhånd og på en mindre formel og mindre  

 omkostningskrævende måde end gennem domstolsproceduren.
Den beskrevne løsning ville imidlertid ikke helt sidestille statsborgere i  

 andre medlemsstater med danske statsborgere, se ovenfor side 21. Forskellene  

 er små, men de findes.
Det er derfor nærliggende at spørge, om det ville være  

 grundlovsmæssigt muligt at ændre arrangementets ramme på en sådan måde, at  

 ministeren fik bemyndigelse til at give fuldstændig tjenestemandsstatus til  

 den gruppe af ansøgere, der er beskrevet ovenfor.
Svaret kan ikke gives med absolut sikkerhed.
På den ene side: Jo mere  

 deres status svarer til tjenestemændenes, jo mere vægt må man tillægge de  

 grundlovsmæssige betænkeligheder.
På den anden side: Hvis man afgrænser  

 gruppen af udlændinge, som tillægges tjenestemandsstatus, som sket ovenfor,  

 er den yderligere udvidelse i forhold til tjenestemandspensionslovens § 19 og  

 § 19 a, som dette arrangement medfører, ikke særlig stor.
 Min personlige mening er, at et sådant arrangement ville være  

 grundlovsmæssigt.
Tillæg om naturalisation Når grundlovens § 27 kræver, at tjenestemænd skal have dansk indfødsret,  

 er det nærliggende at spørge, hvor let det er for udlændinge at blive danske  

 statsborgere.
 Den danske grundlovs § 44, stk. 1, bestemmer: Ingen udlænding kan få  

 indfødsret uden ved lov.
Dette betyder, at konkrete afgørelser om tildeling af dansk  

 statsborgerskab eller indfødsret til udlændinge træffes af Folketinget.
Hvert  

 år vedtager Folketinget en eller to love, som indeholder navnene på dem, der  

 naturaliseres.
I princippet er Folketingets afgørelse konkret, og Folketinget har frit  

 skøn.
I realiteten følger Folketinget bestemte retningslinjer, som er  

 offentliggjort i cirkulære nr. 77 af 21. maj 1981. Den vigtigste betingelse  

 for at opnå naturalisation er længden af udlændingens ophold i Danmark.  

 Normalt skal statsborgere i de andre nordiske lande have haft uafbrudt ophold  

 i Danmark i mindst 2 år, andre udlændinge mindst 7 år.
Disse krav kan lempes  

 under bestemte omstændigheder.
Hvis en ikke-nordisk statsborger er gift med  

 en dansk statsborger, og ægteskabet har varet i mindst 3 år, nedsættes de 7  

 år f.eks. til 4 år.
3. del Resume Problemstillingen Rom-traktatens art. 48 om arbejdskraftens frie bevægelighed inden for  

 Fællesskabet undtager i stk. 4 »ansættelser i den offentlige  

 administration«, hvor forskelsbehandling på grundlag af statsborgerskab  

 er tilladt.
EF-Domstolen har i to domme fra 1980 og 1982 fortolket denne  

 undtagelse restriktivt.
Statsborgerskab er kun acceptabelt som  

 ansættelsesbetingelse i stillinger, der indebærer udøvelse af offentlig  

 myndighed eller ansvar for varetagelsen af statens eller andre offentlige  

 myndigheders almene interesser.
Anvendelsen af Domstolens fortolkning i dansk ret 1. Hovedparten af redegørelsen beskriver de retlige hindringer i dansk  

 ret for anvendelsen af EF-Domstolens fortolkning i Danmark og foreslår  

 muligheder for at overvinde disse hindringer.
 2. Karakteren af de retlige hindringer afhænger af retsgrundlaget for  

 ansættelsen i den offentlige administration.
De fleste offentligt ansatte er enten tjenestemænd eller ansat i henhold  

 til kollektiv overenskomst.
En tredje, meget broget gruppe af offentligt  

 ansatte omfatter nogle få personer ansat på grundlag af individuelle  

 kontrakter, nogle få personer ansat på tjenstemandslignende vilkår uden at  

 være tjenestemænd, midlertidigt ansatte personer, civilt personel i forsvaret  

 og personale i forskellige institutioner på grænsen mellem den offentlige og  

 den private sektor ansat på grundlag af regulativer, der er godkendt af  

 offentlige myndigheder.
 3. Retsstillingen for statstjenestemænd er fastlagt i tjenestemandsloven,  

 for kommunale tjenestemænd i kommunale tjenestemandsregulativer.
 Særlig karakteristisk for tjenestemænds retsstilling er: pensionsret, der  

 også indeholder beskyttelse mod diskretionær afsked, og ingen strejkeret.
I henhold til grundloven skal statstjenestemænd have dansk indfødsret.
Kun  

 få kommunale tjenestemandsregulativer kræver dansk indfødsret for kommunale  

 tjenestemænd.
Retsstillingen for overenskomstansatte er fastlagt i den almindelige  

 arbejdsret.
Sandsynligvis indeholder ingen af de eksisterende kollektive  

 overenskomster regler om dansk indfødsret.
De ansatte i den tredje, brogede gruppe behøver formentlig ikke at have  

 dansk indfødsret, bortset fra civilt personel i forsvaret.
Regelsættet for  

 dette civile personel indeholder en undtagelsesbestemmelse, der giver  

 forsvarsministeren hjemmel til at bortse fra kravet om dansk indfødsret.
 4. De retlige hindringer for anvendelsen af EF-Domstolens fortolkning af  

 art. 48, stk. 4, er kun alvorlige for så vidt angår statstjenestemænd.  

 Eksisterende regler, der kræver dansk indfødsret som betingelse for offentlig  

 ansættelse på ethvert andet retsgrundlag, kan ophæves eller ændres i  

 overensstemmelse med EF-Domstolens fortolkning, og eksisterende eller  

 fremtidige undtagelsesbestemmelser - som den, der vedrører civilt personel i  

 forsvaret - kan bruges til at efterleve Domstolens fortolkning.
5. Den retlige hindring for anvendelsen af Domstolens fortolkning for så  

 vidt angår statstjenestemænd beror på grundlovens § 27, der foreskriver, at  

 statstjenestemænd skal have dansk indfødsret.
Denne hindring er retligt meget  

 alvorlig.
De fleste danske retsvidenskabsmænd er enige om, at fællesskabsret,  

 herunder Domstolens fortolkning af Rom-traktaten, ikke kan ændre den danske  

 grundlov, og at ændre grundloven i overensstemmelse med den procedure, den  

 selv foreskriver, er ekstremt vanskeligt.
Reelt set bør hindringen imidlertid ikke overdrives.
Kun ca. 137.000 ud af  

 mere end 600.000 offentligt ansatte er statstjenestemænd, og ydermere  

 beskæftiger staten omkring 120.00 personer, der ikke er tjenestemænd.
Selv retligt set er hindringen mindre alvorlig end ved første øjekast.
Vel  

 kræver grundloven, at tjenestemænd skal have dansk indfødsret, men grundloven  

 fastlægger ikke afgrænsningen mellem tjenestemænd og andre statsansatte.  

 Denne afgrænsning foretages af lovgivningsmagten.
Den eksisterende  

 afgrænsning er ikke i overensstemmelse med EF-Domstolens fortolkning af art.  

 48, stk. 4. Mange postbude og billetkontrollører er tjenestemænd.
Embedsmænd  

 på mellemniveau i centraladministrationen, der klart udøver offentlig  

 myndighed, er på den anden side ikke tjenestemænd.
Men lovgivningsmagten har  

 i vidt omfang frihed til at fastlægge afgrænsningen i overensstemmelse med  

 EF-Domstolens fortolkning.
Problemer opstår kun vedrørende  

 »opinionsdannere«.
De forudsætninger, der kan udledes af  

 forfatningshistorie og -praksis, indebærer muligvis et krav om, at de mere  

 betydende statsansatte opinionsdannere skal være tjenestemænd og måske også  

 have dansk indfødsret.
6. Selv denne hindring kan overvindes, og redegørelsen peger på en  

 løsning, der i det hele vil tillade anvendelsen af EF-Domstolens fortolkning  

 af art. 48, stk. 4, for statstjenestemænd i Danmark på en nem og bekvem måde.  

 Tjenestemandspensionsloven giver i forvejen finansministeren hjemmel til at  

 tildele pensionsrettigheder efter tjenestemandspensionsloven til personer fra  

 den offentlige administration i de andre nordiske lande og til professorer og  

 tilsvarende højtuddannede mennesker, selv om disse grupper ikke har dansk  

 indfødsret.
Denne hjemmel kan sandsynligvis ved lov udvides til at gælde  

 statsborgere i andre medlemsstater, der søger ansættelse i stillinger i den  

 statslige adminstration, der ikke dækkes af EF-Domstolens fortolkning af art.  

 48, stk. 4.
 Fordelen ved denne løsning ville være, at gennemførelsen af de vage  

 begreber, som EF-Domstolen bruger - begreber, som dansk ret ikke kan hjælpe  

 med at præcisere - ville ske konkret og på forhånd.
Udvidelsen af hjemmelen i tjenestemandspensionsloven ville ikke give  

 udlændingen nøjagtig den samme retsstilling som tjenestemand.
I  

 ekstraordinære tilfælde - nedlæggelse af stillingen eller i forbindelse med  

 anvendelse af disciplinære straffe - vil hans retsstilling være mindre  

 favorabel end den normale tjenestemands.
Det kan give anledning til tvivl, om  

 en yderligere udvidelse af ordningen i tjenestemandspensionsloven med henblik  

 på også at fjerne disse uligheder vil være i overensstemmelse med grundloven.  

 Sandsynligvis vil svaret være bekræftende.
Andre hindringer end statsborgerskab for adgangen til offentlig  

 ansættelse af andre medlemsstaters statsborgere i Danmark Redegørelsen indeholder en kort beskrivelse af lovgivning og praksis  

 vedrørende betydningen af kendskab til det danske sprog og af en national  

 uddannelse og nationale eksamensbeviser for adgang til den offentlige  

 administration.
Baggrundsinformation Herudover giver redegørelsen i 1. del en oversigt over den offentlige  

 forvaltnings organisation og funktioner i Danmark og de offentligt ansattes  

 antal og funktioner.
Arbejdet med udarbejdelsen af denne redegørelse Denne redegørelse er primært et juridisk responsum.
Den behandler først  

 og fremmest retlige hindringer for gennemførelsen af EF-Domstolens  

 fortolkning af art. 48, stk. 4, i dansk ret, hindringernes natur, i hvilket  

 omfang disse hindringer kan overvindes, og den måde, som dette kan ske på.  

 Ved behandlingen af disse emner har jeg brugt traditionelle juridiske  

 metoder, som jeg næppe behøver at beskrive.
 Dette rent juridiske arbejde er blevet suppleret på to måder:
 Ved en generel beskrivelse af den danske offentlige forvaltning.
Ved forsøg på at kvantificere de retlige problemer.
Een type forsøg er  

 uproblematisk.
Den består i at gengive officielle statistikker om offentlig  

 ansættelse og fordelingen af de forskellige kategorier af offentligt ansatte.
En anden består i udtalelser om praksis, om indholdet af vedtægter,  

 kollektive overenskomster, regulativer osv. og om administrativ praksis  

 vedrørende ansættelse og forfremmelse i den offentlige administration.
Disse  

 udtalelser er ikke baseret på materiale indsamlet i overensstemmelse med  

 reglerne inden for de empirisk orienterede samfundsvidenskaber.
Jeg er  

 jurist, og ydermere ville tidsfristen ikke have tilladt spørgeskemaer og  

 tilsvarende metoder.
Udtalelserne er baseret på samtaler med forskellige  

 embedsmænd, som har personlig erfaring inden for det område, der er omfattet  

 af denne redegørelse, og på den almindelige »fornemmelse«, som jeg  

 har om forhold i den danske offentlige forvaltning.
I et lille land som  

 Danmark er dette grundlag ikke helt upålideligt.
Bilag 2 Et af udvalgets spørgsmål til finansministeren og dennes svar herpå Spørgsmål:
Vil ministeren i relation til det fremsatte lovforslag nr.
L 152  

 tilstille udvalget en skriftlig udredning om den problemstilling, der knytter  

 sig til retsgrundlaget for Tjenestemandsretten, hvis der ved en dom pålægges  

 organisationsansvar? Udredningen bedes dels indeholde en bedømmelse af, om Tjenestemandsretten  

 umiddelbart kan anvende Arbejdsrettens retspraksis, og dels en bedømmelse af  

 den sondring, der er imellem arbejdsretslovens § 12 om en organisations  

»delagtighed« og den eksisterende hovedaftale mellem LO og  

 Dansk Arbejdsgiverforening, § 2, stk. 4, hvor organisationerne er forpligtet  

 til »med alle rimelige midler at hindre overenskomststridig  

 handling«.
 Svar:
 Som nævnt i bemærkningerne til L 152 vil arbejdsretlig praksis kunne være  

 vejledende for Tjenestemandsretten med hensyn til organisationsansvar for  

 overtrædelse af aftaler m.v. og med hensyn til, hvornår der foreligger  

 organisationsansvar for tjenestemænds kollektive overtrædelser af  

 tjenestemandslovens § 10. Det må afhænge af omstændighederne i den konkrete  

 sag, om Tjenestemandsretten umiddelbart kan anvende Arbejdsrettens praksis.
Efter arbejdsretslovens § 12 kan Arbejdsretten i sager om overtrædelse af  

 hovedaftaler og overenskomster idømme den eller dem, der har deltaget i det  

 overenskomststridige forhold, en bod.
Efter § 12, stk. 1, 3. pkt., kan der,  

 når ikke andet forud er vedtaget, kun pålægges en organisation som sådan  

 retligt ansvar, når den har gjort sig delagtig i det påklagede forhold.  

 Betingelsen om »delagtighed« er efter praksis opfyldt, hvis  

 organisationen selv har iværksat overenskomstovertrædelsen, eller hvis  

 organisationen har understøttet eller forholdt sig passivt over for  

 medlemmernes overtrædelser.
Organisationsansvar kan således uanset lovens  

 formulering også pålægges for passivitet.
Tilsvarende er det for så vidt angår overenskomststridige  

 arbejdsstandsninger fastsat i § 2, stk. 4, i hovedaftalen mellem  

 Landsorganisationen i Danmark og Dansk Arbejdsgiverforening og i de  

 tilsvarende bestemmelser i hovedaftalerne mellem Finansministeriet og de  

 offentligt ansattes organisationer, at organisationerne er forpligtet til  

 ikke at understøtte, men med alle rimelige midler hindre overenskomststridige  

 arbejdsstandsninger og, hvis overenskomststridig arbejdsstandsning finder  

 sted, at søge at få den bragt til ophør.
Også efter hovedaftalerne er der  

 således organisationsansvar både for aktive overenskomstovertrædelser og for  

 passivitet.
Bestemmelserne i hovedaftalerne har ligget til grund for  

 udformningen af den foreslåede bestemmelse i tjenestemandslovens § 54, stk.  

 3, om organisationsansvar for tjenestemænds kollektive overtrædelser af  

 tjenestemandslovens § 10, jf. § 1, nr. 11, i L 152.
