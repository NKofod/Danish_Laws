Vejledning om statsamternes behandling af  

 faderskabssager 1. Indledning 1.1. Lovmæssig baggrund Børneloven (lov nr. 460 af 7. juni 2001)  

 træder i kraft den 1. juli 2002. Loven indeholder regler om faderskabet  

 til børn.
Børneloven afløser faderskabsreglerne i lov  

 nr. 200 af 18. maj 1960 om børns retsstilling (børneloven) med  

 senere ændringer.
Den tidligere børnelov - der også  

 indeholder regler om børns forsørgelse - benævnes efter  

 den 1. juli 2002 "lov om børns forsørgelse". Denne  

 lovs regler om børns forsørgelse er fortsat gældende,  

 idet den nye børnelov kun ophæver faderskabsreglerne i lovens  

 kapitel 1, § 20 og § 21, stk. 1, 2. pkt.
 I medfør af § 33 i den nye børnelov  

 (herefter blot omtalt som "børneloven") har  

 Justitsministeriet udstedt følgende bekendtgørelser:
bekendtgørelse nr. 458 af 13. juni 2002 om statsamternes  

 behandling af faderskabssager, bekendtgørelse nr. 451 af 13. juni 2002 om registrering af  

 faderskabet i forbindelse med anmeldelse af barnets fødsel, og bekendtgørelse nr. 453 af 13. juni 2002 om retsgenetiske  

 undersøgelser i faderskabssager.
 Ved bekendtgørelse nr. 458 af 13. juni 2002 om  

 statsamternes behandling af faderskabssager er der fastsat nærmere  

 regler om anerkendelse af faderskab (herefter omtalt som  

 "faderskabsbekendtgørelsen").
 Bekendtgørelsen vedrører - som det  

 fremgår af titlen - kun anerkendelse af faderskab, der sker for  

 statsamtet eller undtagelsesvist for en dansk repræsentation i  

 udlandet.
 Herudover er der til brug for statsamternes behandling af  

 faderskabssager udarbejdet følgende nye blanketter:
omsorgs- og ansvarserklæring (faderskabsblanket 1), moderens oplysninger til faderskabssagen (faderskabsblanket 2), anerkendelse af faderskab (faderskabsblanket 3) og tiltrædelsesblanket (faderskabsblanket 4).
 I det følgende redegøres   navnlig på  

 baggrund af børnelovens forarbejder   for en række af de  

 ændringer, som navnlig vil have betydning for statsamternes behandling  

 af faderskabssager.
1.2. Oversigt over de væsentligste ændringer  

 i forhold til den tidligere lovgivning Børneloven indebærer en fuldstændig  

 revision af reglerne om faderskab.
Et af de bærende principper i loven  

 er ønsket om at ligestille gifte og ugifte forældre og deres  

 børn.
Endvidere har formålet med loven været at  

 gennemføre en mere tidssvarende og smidig behandling af  

 faderskabssagerne.
Ugifte forældre kan nu   i lighed med gifte  

 forældre - få registreret faderskabet i forbindelse med barnets  

 fødsel, uden at der skal rejses faderskabssag ved statsamtet.
Dette  

 sker ved, at manden og moderen over for ministerialbogsføreren  

 (personregisterføreren) erklærer, at de sammen vil varetage  

 omsorgen og ansvaret for barnet.
Herved opnår ugifte forældre  

 også automatisk fælles forældremyndighed.
Det samme  

 gælder, hvis ugifte forældre før eller efter barnets  

 fødsel afgiver en omsorgs- og ansvarserklæring over for  

 statsamtet eller i sjældnere tilfælde over for retten.
 Hvis faderskabet ikke er blevet registreret i forbindelse  

 med barnets fødsel, skal sagen altid behandles i statsamtet.
Statsamtet kan opfordre sagens parter til at medvirke ved  

 retsgenetiske undersøgelser.
På baggrund af disse  

 undersøgelser kan sagen senere afsluttes i statsamtet ved anerkendelse  

 af faderskabet.
Hvis faderskabet ikke kan anerkendes, eller statsamtet  

 finder det betænkeligt at modtage anerkendelsen, skal statsamtet  

 oversende sagen til retten.
Sagen skal også indbringes for retten, hvis  

 en af parterne anmoder om det.
Det kan forekomme, at der ikke kan  

 tilvejebringes oplysninger om, hvem der er eller kan være far til  

 barnet.
I disse   formentlig få   tilfælde må sagen  

 henlægges.
Moderens pligt til at oplyse, hvem der er eller kan  

 være far til barnet, er blevet skærpet.
Det fremgår nu af  

 børneloven, hvornår moderens oplysningspligt ikke gælder.  

 Statsamtet kan således ikke længere dispensere fra  

 oplysningspligten ud fra en skønsmæssig vurdering.
 En mand, der i den periode, hvor moderen blev gravid, har  

 haft seksuelt forhold til hende, har under nogle nærmere angivne  

 betingelser ret til at få prøvet, om han er barnets far.
 Statsamtet kan dog afskære en mand fra at få  

 sit faderskab fastslået, hvis barnet er blevet til ved et strafbart  

 forhold, og afgørende hensyn til barnet taler imod, at faderskabet  

 bliver fastslået.
2. Hovedgrupper af faderskabssager i  

 statsamtet Sager om børn født uden for ægteskab  

 har hidtil skullet behandles af statsamtet.
Bestemmelsen i børnelovens  

 § 2 indebærer imidlertid, at registrering af faderskab nu kan ske i  

 forbindelse med ministerialbogsførerens  

 (personregisterførerens) registrering af barnets fødsel.  

 Registreringen af faderskabet sker ved, at manden og moderen skriftligt  

 erklærer, at de sammen vil varetage omsorgen og ansvaret for barnet.
Statsamtet har ikke tidligere behandlet sager om  

 børn født i ægteskab, da registrering af faderskabet er  

 sket i forbindelse med anmeldelse af barnets fødsel til  

 ministerialbogsføreren (personregisterføreren). Gjorde en  

 ægtefælle indsigelse mod faderskabet, måtte der rejses sag  

 ved domstolene herom.
Fremover vil statsamtet i nogle få tilfælde  

 skulle behandle sager om børn født i ægteskab, jf.  

 børnelovens § 1, stk. 2, nr. 3.
 De faderskabssager, som statsamtet fremover skal behandle,  

 kan opdeles i fire hovedgrupper:
 1)	Faderskabssager, der kan afsluttes uden nærmere  

 undersøgelser fra statsamtets side, f.eks. fordi manden og moderen  

 selv retter henvendelse til statsamtet for at anerkende faderskabet.
 2)	Faderskabssager, der kræver nærmere  

 undersøgelser, f.eks. fordi der er flere mulige fædre, og ingen  

 af disse umiddelbart ønsker at varetage omsorgen og ansvaret for  

 barnet sammen med moderen.
 3)	Sager, hvor registrering eller anerkendelse af faderskab er sket, og  

 som rejses igen inden seks måneder efter barnets fødsel.
 4)	Genoptagelse af sager om faderskab.
De sager, som statsamtet primært kommer til at  

 beskæftige sig med, er sager, der kan afsluttes uden nærmere  

 undersøgelser, og sager, som kræver nærmere  

 undersøgelser.
Den første gruppe af sager kan behandles meget  

 enkelt (afsnit 4). Den anden gruppe af sager kræver, at statsamtet  

 foretager en mere omfattende sagsbehandling for at få faderskabet til  

 barnet fastslået (afsnit 5).
 Reglerne om umyndighed mv. (afsnit 6) finder anvendelse  

 både ved sager, der kan afsluttes uden nærmere  

 undersøgelser, og ved sager, der kræver nærmere  

 undersøgelser.
3. Sagens parter I børnelovens § 9 er det angivet, hvem der - i  

 relation til lovens bestemmelser - er part i en sag i statsamtet.
Betydningen  

 af at være part er bl.a., at den pågældende kan opfordres  

 til at medvirke ved retsgenetiske undersøgelser (børnelovens  

 § 11, stk. 1), at den pågældende kan forlange sagen  

 indbragt for retten (børnelovens § 13, nr. 1), og at den  

 pågældende skal tiltræde en anden mands anerkendelse af  

 faderskab efter børnelovens § 14, stk. 3.
 Efter børnelovens 9, stk. 1, nr. 1 og 2, er barnet  

 og moderen parter i sagen.
 Efter børnelovens § 9, stk. 1, nr. 3, er også  

 en far part i sagen, hvis faderskab er registreret eller fastslået ved  

 anerkendelse.
 Efter børnelovens § 9, stk. 1, nr. 4, anses  

 endvidere en mand, som moderen har oplyst som mulig far, som part i sagen,  

 jf. herved børnelovens § 8.
 Endelig anses en mand, der udnytter sin ret efter  

 børnelovens § 6, stk. 1, til at få prøvet, om  

 han er barnets far, som part i sagen, jf. børnelovens § 9, stk. 1, nr.  

 5.
 Er den pågældende part død,  

 indtræder dødsboet i vedkommendes retsstilling.
Den omstændighed, at moderen på  

 fødselstidspunktet var gift, uden at ægtemanden blev registreret  

 som far, indebærer efter forarbejderne til loven ikke, at statsamtet  

 automatisk skal inddrage den pågældende i sagen.
Han skal kun  

 inddrages, hvis moderen oplyser ham som faderskabsmulighed, eller han selv -  

 efter at have fået meddelelse om barnets fødsel, jf.  

 børnelovens § 6, stk. 3 - udnytter sin ret til efter  

 børnelovens § 6, stk. 1, at få prøvet, om han  

 er barnets far.
Det samme gælder i forhold til en mand, som moderen har  

 været gift med inden for de sidste 10 måneder før barnets  

 fødsel uden at være separeret, jf. børnelovens § 6, stk.  

 3.
 Er moderen død, kan statsamtet efter  

 børnelovens § 9, stk. 2, inddrage en mand som part i sagen, hvis  

 barnets værge fremsætter anmodning om det, og det  

 antageliggøres, at den pågældende mand er eller kan  

 være barnets far.
 I disse tilfælde, hvor moderen ikke selv kan give  

 oplysninger, indebærer hensynet til, at barnet kan få en far, at  

 der ikke bør stilles store krav til sandsynligheden for, at den  

 pågældende mand kan være barnets far, som betingelse for at  

 inddrage ham i sagen.
4. Sager, der kan afsluttes uden nærmere  

 undersøgelser 4.1. Omsorgs- og ansvarserklæring Efter børnelovens § 14, stk. 1, kan en mand  

 anerkende faderskabet til et barn, hvis han og moderen erklærer, at de  

 sammen vil varetage omsorgen og ansvaret for barnet.
Herved opnår  

 forældrene automatisk fælles forældremyndighed, jf. § 5,  

 stk. 1, i lov om forældremyndighed og samvær.
Anerkendelsen afgives på en blanket (omsorgs- og  

 ansvarserklæring), der er godkendt af Civilretsdirektoratet.
Omsorgs-  

 og ansvarserklæringen underskrives af både manden og moderen  

 personligt og skal være bekræftet af en advokat eller af to  

 vitterlighedsvidner.
Sker anerkendelsen ved personligt møde i  

 statsamtet, er det tilstrækkeligt, at parterne underskriver omsorgs- og  

 ansvarserklæringen i overværelse af statsamtets  

 sagsbehandler.
 Omsorgs- og ansvarserklæringen er afgivet, når  

 statsamtet har modtaget erklæringen i underskrevet og dateret stand, og  

 betingelserne for at anerkende faderskabet i øvrigt er opfyldt.
 Statsamtet skal i den forbindelse kontrollere, at  

 erklæringen er korrekt udfyldt, og at betingelserne for afgivelse af  

 erklæringen er opfyldt, herunder om parterne er myndige mv.
Hvis erklæringen ikke er korrekt udfyldt, skal  

 statsamtet bede parterne om at berigtige erklæringen.
Er dateringen af  

 omsorgs- og ansvarserklæringen sket længe før barnets  

 fødsel/indsendelsen af erklæringen, bør statsamtet  

 endvidere sikre sig, at forældrene stadig sammen vil varetage omsorgen  

 og ansvaret for barnet.
Er betingelserne for afgivelse af erklæringen  

 ikke opfyldt, må sagen behandles efter kapitel 3 i  

 faderskabsbekendtgørelsen eller oversendes til retten.
 Hvis erklæringen er korrekt udfyldt, og  

 betingelserne for anerkendelse af faderskabet er opfyldt, påtegner  

 statsamtet erklæringen om anerkendelsen af faderskabet og udleverer en  

 kopi af denne med statsamtets påtegning til forældrene, jf.  

 faderskabsbekendtgørelsens § 2, stk. 3.
Parternes erklæring går ud på, at de  

 sammen vil varetage omsorgen og ansvaret for barnet.
Erklæringen kan  

 afgives uanset, om parterne har fælles bopæl eller bor hver for  

 sig.
Bor parterne ikke sammen, kan den part, som ikke har barnet boende,  

 blive pålagt at betale børnebidrag, hvis han eller hun ikke  

 bidrager til barnets forsørgelse.
Der vil også kunne  

 fastsættes samvær.
 Omsorgs- og ansvarserklæringen kan afgives  

 såvel før som efter barnets fødsel, jf.  

 børnelovens § 14, stk. 7. Inden barnets fødsel kan sag alene  

 rejses af moderen eller statsamtet, jf. børnelovens § 4. Manden  

 kan således ikke inden barnets fødsel rejse faderskabssag.
Omsorgs- og ansvarserklæringen vil kunne anvendes i  

 de helt sædvanlige tilfælde, hvor en ugift mand og kvinde  

 allerede under graviditeten ønsker at få bragt  

 faderskabsspørgsmålet i orden.
En sådan  

 faderskabsanerkendelse vil kunne danne grundlag for registrering af  

 faderskabet i forbindelse med registreringen af barnets fødsel, jf.  

 børnelovens § 3.
Civilretsdirektoratet har udarbejdet en pjece om  

 registrering af faderskab, som jordemoderen (lægen) skal uddele til de  

 kommende mødre (forældre) i forbindelse med de forebyggende  

 helbredsundersøgelser under graviditeten.
Heri er det anbefalet, at  

 registreringen af faderskabet sker i forbindelse med  

 fødselsanmeldelsen, uden at forældrene henvender sig til  

 statsamtet forinden.
Ugifte mødre får derfor udleveret en  

 omsorgs- og ansvarserklæring af jordemoderen (lægen) sammen med  

 blanketten til fødselsanmeldelse.
 Børnelovens § 14, stk. 1, vil også kunne  

 anvendes til at afslutte en faderskabssag efter fødslen.
Reglen tager navnlig sigte på ugifte samlevende  

 forældre, men finder i princippet også anvendelse på  

 ægtefæller.
Det indebærer f.eks., at  

 ægtefæller, som i forbindelse med fødslen anmoder om, at  

 der rejses faderskabssag, jf. børnelovens § 1, stk. 2, nr.  

 3, og hvor faderskabet derfor ikke bliver registreret ved fødslen,  

 under statsamtets behandling af sagen kan "fortryde" og herefter  

 anerkende faderskabet ved erklæring efter bestemmelsen.
Hvis moderen inden for de sidste 10 måneder  

 før barnets fødsel har været gift med en anden mand uden  

 at være separeret, kan omsorgs- og ansvarserklæring ikke afgives,  

 jf. børnelovens § 14, stk. 1, 2. pkt.
Statsamtet skal i stedet snarest  

 muligt give skriftlig meddelelse om barnets fødsel til den tidligere  

 ægtefælle og vejlede ham om hans ret til at rejse faderskabssag,  

 jf. nedenfor afsnit 6.
Oplyser moderen, at hun har haft seksuelt forhold til  

 andre mænd i den periode, hvor hun blev gravid, eller kommer dette  

 på anden måde frem, kan anerkendelse efter børnelovens §  

 14, stk. 1, heller ikke modtages.
I sådanne tilfælde  

 må der i stedet ske anerkendelse efter børnelovens § 14,  

 stk. 2 eller 3, jf. nedenfor, eller sagen må indbringes for  

 retten.
4.2. Anerkendelse af faderskabet på andet grundlag  

 end en omsorgs- og ansvarserklæring Efter børnelovens § 14, stk. 2, nr. 1, kan en mand,  

 som har haft seksuelt forhold til moderen i den periode, hvor hun blev  

 gravid, anerkende faderskabet, hvis moderen efter det oplyste ikke har haft  

 seksuelt forhold til andre mænd i denne periode.
Bestemmelsen adskiller sig fra børnelovens § 14,  

 stk. 1, ved, at det er oplyst, at moderen har haft seksuelt forhold til  

 den pågældende mand, men ikke til andre.
I sådanne  

 tilfælde kan faderskabet anerkendes, uden at der foretages  

 retsgenetiske undersøgelser.
 Det vil bl.a. være relevant at anvende bestemmelsen,  

 hvor ingen af parterne bestrider, at det er deres fælles genetiske  

 barn, men hvor de ikke agter sammen at tage sig af barnet.
 Den retlige forskel mellem denne anerkendelse af  

 faderskabet og anerkendelse af faderskabet ved afgivelse af en omsorgs- og  

 ansvarserklæring vedrører alene spørgsmålet om  

 fælles forældremyndighed, jf. § 5 i lov om  

 forældremyndighed og samvær.
 Manden og moderen vil i øvrigt efterfølgende  

 kunne aftale fælles forældremyndighed efter § 6 i lov om  

 forældremyndighed og samvær.
Anerkendelsen afgives på en blanket, der er godkendt  

 af Civilretsdirektoratet.
Blanketten underskrives af manden og skal  

 være bekræftet af en advokat eller af to vitterlighedsvidner,  

 medmindre manden underskriver blanketten i overværelse af statsamtets  

 sagsbehandler, jf. faderskabsbekendtgørelsens § 3, stk. 2.
 Anerkendelse af faderskabet er sket, når statsamtet  

 har modtaget blanketten i underskrevet og dateret stand, og betingelserne for  

 at anerkende faderskabet i øvrigt er opfyldt.
 Statsamtet skal i den forbindelse kontrollere, at  

 blanketten er korrekt udfyldt, og at betingelserne for anerkendelse af  

 faderskabet er opfyldt, herunder om manden er myndig mv.
Hvis blanketten ikke er korrekt udfyldt, skal statsamtet  

 bede manden om at berigtige blanketten.
Er betingelserne for anerkendelse af  

 faderskabet ikke opfyldt, må sagen behandles efter kapitel 3 i  

 faderskabsbekendtgørelsen eller oversendes til retten.
 Hvis blanketten er korrekt udfyldt, og betingelserne for  

 anerkendelse af faderskabet er opfyldt, påtegner statsamtet blanketten  

 om anerkendelsen af faderskabet og udleverer en kopi af denne med statsamtets  

 påtegning til begge forældre, jf.  

 faderskabsbekendtgørelsens § 3, stk. 3.
 Anerkendelse af faderskabet efter børnelovens § 14,  

 stk. 2, nr. 1, kan ske både før og efter barnets fødsel,  

 jf. børnelovens § 14, stk. 7.
Moderen skal ikke underskrive anerkendelsesblanketten.  

 Dette hænger sammen med, at moderen skriftligt på en særlig  

 oplysningsblanket eller ved personligt møde i statsamtet skal  

 erklære, om hun har haft seksuelt forhold til en eller flere mænd  

 i den periode, hvor hun blev gravid.
Afgivelse af urigtig erklæring kan  

 straffes efter straffelovens § 163.
Moderens erklæring kan afgives såvel  

 før som efter barnets fødsel.
I de tilfælde, hvor  

 faderskabet ønskes anerkendt før barnets fødsel, jf.  

 børnelovens § 14, stk. 2, nr. 1, forudsættes moderen selv at  

 rette henvendelse til statsamtet herom.
Hvis statsamtet fra  

 ministerialbogsføreren (personregisterføreren) modtager  

 underretning om, at faderskabet til et barn ikke er blevet registreret i  

 forbindelse med barnets fødsel, sender statsamtet oplysningsskemaet  

 til moderen.
4.3. Omsorgs- og ansvarserklæring, hvis moderen  

 har haft seksuelt forhold til to eller flere mænd Har moderen haft seksuelt forhold til to eller flere  

 mænd i den periode, hvor hun blev gravid, kan en mand anerkende  

 faderskabet, hvis han og moderen erklærer, at de sammen vil varetage  

 omsorgen og ansvaret for barnet, jf. børnelovens § 14, stk. 3.
Anerkendelsen sker ved, at manden og moderen under et  

 møde i statsamtet underskriver en omsorgs- og ansvarserklæring.  

 Manden og moderen bør som udgangspunkt møde samtidigt i  

 statsamtet.
Efter omstændighederne vil der dog kunne holdes møde  

 med dem hver for sig.
 Der kan først ske anerkendelse efter barnets  

 fødsel, jf. børnelovens § 14, stk. 7.
Det er en betingelse, at anerkendelsen tiltrædes af  

 den eller de andre mænd, der er parter i sagen, jf. børnelovens  

 § 14, stk. 3, 2. pkt.
Dette hænger sammen med, at disse mulige  

 fædre har partsstatus, jf. børnelovens § 9, stk. 1, nr. 4, og  

 derfor kan forlange sagen indbragt for retten, jf. børnelovens  

 § 13, nr. 1.
Tiltrædelsen sker på en særlig blanket,  

 der er godkendt af Civilretsdirektoratet.
Tiltrædelsesblanketten  

 underskrives af manden personligt og skal være bekræftet af en  

 advokat eller af to vitterlighedsvidner, medmindre den underskrives i  

 overværelse af en sagsbehandler i statsamtet, jf.  

 faderskabsbekendtgørelsens § 4, stk. 3. Kopi af  

 tiltrædelsesblanketten udleveres til den pågældende part,  

 jf. faderskabsbekendtgørelsens § 4, stk. 3.
 Anerkendelse er sket, når manden og moderen har  

 underskrevet omsorgs- og ansvarserklæringen ved mødet i  

 statsamtet, og statsamtet har modtaget tiltrædelsesblanketten(-terne) i  

 underskrevet og dateret stand.
 Er betingelserne for at anerkende faderskabet opfyldt,  

 påtegner statsamtet omsorgs- og ansvarserklæringen om  

 anerkendelsen af faderskabet og udleverer kopi af denne med statsamtets  

 påtegning til forældrene.
 Retsvirkningen af, at en mand tiltræder, at en anden  

 mand kan anerkende faderskabet til barnet, er, at han afskærer sig fra  

 at rejse faderskabssag inden for den seks måneders frist, der  

 gælder efter § 6, stk. 1. Sagen kan heller ikke senere genoptages  

 på hans begæring efter børnelovens kapitel 4.
 En mand, der har tiltrådt, at en anden mand  

 anerkender faderskabet, har ingen rettigheder eller pligter i forhold til  

 barnet.
 Hvis tiltrædelsesblanketten(-terne) ikke returneres  

 til statsamtet i underskrevet stand, skal statsamtet normalt behandle sagen  

 efter kapitel 3 i faderskabsbekendtgørelsen, herunder indkalde de  

 pågældende parter til møde i statsamtet.
 Modtager statsamtet en tiltrædelsesblanket, som ikke  

 er korrekt udfyldt, skal statsamtet bede den pågældende mand om  

 at berigtige blanketten.
Hvis en mand, som skal tiltræde en anden mands  

 anerkendelse af faderskabet, er død eller forsvundet, må det  

 normalt anses for betænkeligt, at faderskabet umiddelbart anerkendes  

 på grundlag af en omsorgs- og ansvarserklæring.
Statsamtet  

 bør i disse tilfælde opfordre sagens øvrige parter til at  

 medvirke ved retsgenetiske undersøgelser, jf. nærmere i afsnit  

 5.
5. Sager, der kræver nærmere  

 undersøgelser 5.1. Statsamtets pligt til at rejse faderskabssag Børnelovens § 7 regulerer statsamtets pligt til af  

 egen drift at rejse faderskabssag.
Se om stedlig kompetence nedenfor i afsnit  

 13.
Efter børnelovens § 4 kan statsamtet rejse  

 faderskabssag inden barnets fødsel.
Dette vil kun være aktuelt i  

 de tilfælde, hvor moderen ønsker at bortadoptere barnet, jf.  

 afsnit 11 om adoption.
 Er faderskab ikke registreret i forbindelse med anmeldelse  

 af barnets fødsel, er faderskabet ikke anerkendt efter kapitel 2 i  

 faderskabsbekendtgørelsen, og er der ikke rejst sag af andre, rejser  

 statsamtet sag om faderskab, jf. faderskabsbekendtgørelsens § 5.
 Der er i § 6 i bekendtgørelse nr. 451 af 13. juni  

 2002 om registrering af faderskabet i forbindelse med anmeldelse af barnets  

 fødsel fastsat regler om, at ministerialbogsføreren  

 (personregisterføreren) i alle tilfælde, hvor faderskabet ikke  

 registreres i forbindelse med anmeldelsen af barnets fødsel, skal  

 sende en kopi af fødselspapirerne til statsamtet, inden for hvis  

 område fødslen er registreret.
Hvis barnet er død, skal faderskabet kun  

 søges fastslået, såfremt moderen eller nogen, som har  

 retlig interesse i det, anmoder om det, jf. børnelovens § 7, stk. 2.  

 Det afgørende er, om barnet lever på det tidspunkt, hvor sagen  

 kan afsluttes.
En allerede rejst faderskabssag kan således  

 henlægges, hvis barnet dør under behandlingen af sagen.
En retlig interesse - for andre end moderen - i at  

 få faderskabet fastslået i disse tilfælde kan navnlig  

 være begrundet i arveretlige forhold, f.eks. hvor et barn, der ved  

 testamente er indsat som arving, fødes levende, men herefter  

 dør.
I sådanne tilfælde vil det kunne være  

 afgørende for de arveretlige spørgsmål, hvem der er  

 barnets far.
5.2. Moderens oplysningspligt Statsamtet opfordrer moderen til at oplyse, hvem der er  

 eller kan være far til barnet.
Dette sker ved, at statsamtet skriver til moderen og beder  

 hende oplyse, hvem der er eller kan være far til barnet.
Der anvendes  

 en særlig oplysningsblanket, som Civilretsdirektoratet har  

 udarbejdet.
Ved henvendelsen til moderen vedlægger statsamtet en  

 omsorgs- og ansvarserklæring samt en blanket til anerkendelse af  

 faderskabet til brug for de situationer, hvor faderskabssagen ikke er blevet  

 afsluttet på grund af forglemmelse eller lignende fra forældrenes  

 side.
Moderen skal vejledes om, at hun ikke behøver at oplyse, hvem  

 der er eller kan være far til barnet, hvis faderskabet anerkendes ved  

 afgivelse af en omsorgs- og ansvarserklæring i medfør af  

 børnelovens § 14, stk. 1.
Hvis moderen ikke besvarer statsamtets henvendelse, eller  

 hun indsender mangelfulde oplysninger, indkalder statsamtet hende snarest til  

 et møde.
Mødet skal holdes senest fire måneder efter  

 barnets fødsel, medmindre særlige omstændigheder  

 gør sig gældende, jf. faderskabsbekendtgørelsens § 7,  

 stk. 2. Særlige omstændigheder kan i den forbindelse være,  

 at moderen på grund af f.eks. alvorlig sygdom eller lignende er  

 forhindret i at møde.
Statsamtet skal fremskynde mødet mest muligt, hvis  

 det kommer frem, at moderen har været gift med en mand inden for de  

 sidste 10 måneder før barnets fødsel uden at være  

 separeret.
Dette skyldes, at statsamtet snarest muligt skal give den  

 tidligere ægtefælle skriftlig meddelelse om barnets  

 fødsel, jf. børnelovens § 6, stk. 3. Den tidligere  

 ægtefælle har også en særlig ret til at kræve  

 faderskabssagen genoptaget, hvis meddelelse om barnets fødsel ikke er  

 nået frem til ham inden fem måneder efter barnets fødsel,  

 jf. børnelovens § 23, stk. 3.
Bestemmelsen i børnelovens § 8 regulerer, i hvilke  

 tilfælde moderen skal oplyse, hvem der er eller kan være barnets  

 far.
Bestemmelsen er udtømmende.
Pligten er som udgangspunkt ubetinget.
Der er  

 således ikke længere hjemmel for statsamtet til på et  

 skønsmæssigt grundlag at fritage moderen for at afgive  

 oplysning, heller ikke i de tilfælde som er nævnt i  

 børnelovens § 10, hvor afgørende hensyn taler imod, at den  

 pågældende mand bliver barnets far.
 Oplysningspligten gælder også i de  

 tilfælde, hvor moderen ønsker at bortadoptere barnet, jf. afsnit  

 11 om adoption.
 Der gælder to undtagelser til hovedreglen om  

 moderens oplysningspligt:
 1)	Efter børnelovens § 8, stk. 2, 1. pkt., gælder  

 oplysningspligten ikke, hvis anerkendelsen sker ved afgivelse af en omsorgs-  

 og ansvarserklæring efter § 14, stk. 1. Det gælder,  

 uanset om anerkendelsen sker før eller efter barnets  

 fødsel.
 Ønsker moderen og en mand således at anerkende  

 faderskabet efter den nævnte bestemmelse, skal der ikke gives  

 oplysninger om moderens seksuelle forhold i perioden, hvor moderen blev  

 gravid, og statsamtet skal ikke stille spørgsmål herom.
 2)	Efter børnelovens § 8, stk. 2, 2. pkt., er moderen endvidere  

 som udgangspunkt fritaget for pligten til at give oplysninger, hvis der  

 rejses faderskabssag efter, at faderskab er registreret efter  

 børnelovens §§ 1 eller 2 eller efter § 3, jf. § 14,  

 stk. 1, eller faderskabet efter barnets fødsel er anerkendt efter  

 børnelovens § 14, stk. 1.
 Bestemmelsen har til formål at beskytte den mor, der lever i et  

 ægteskab eller samlivsforhold mv., mod at skulle give oplysninger om  

 sine seksuelle forhold til andre mænd.
Fritagelsen for oplysningspligten er imidlertid betinget.  

 Fastslås det således under faderskabssagen, at den mand, der er  

 registreret som far, ikke er barnets far, har moderen oplysningspligt.
I  

 disse tilfælde vil det følge af de retsgenetiske  

 undersøgelser mv., at moderen må have haft seksuelt forhold til  

 andre mænd i perioden, hvor moderen blev gravid.
Tilsvarende  

 gælder fritagelsen ikke, hvis det af andre grunde må anses for  

 væsentligt bestyrket, at den registrerede mand ikke er barnets far.
 Der henvises i øvrigt vedrørende denne undtagelse til  

 afsnit 8 og 9.
 Oplyser moderen ikke, hvem der er eller kan være far  

 til barnet, skal hun vejledes om, hvilken betydning dette vil kunne have for  

 hende og barnet, jf. børnelovens § 8, stk. 3.  

 Civilretsdirektoratet har udsendt en cirkulæreskrivelse om, hvad denne  

 vejledning kan indeholde.
 Endvidere vil statsamtet i den forbindelse kunne vejlede  

 moderen om, at det kan være vigtigt at vide, hvem barnets far er f.eks.  

 i relation til arvelige sygdomme og organdonation.
 Endelig bør statsamtet også vejlede om de  

 retlige konsekvenser ved anerkendelse af faderskab, hvoraf faderens  

 forsørgelsespligt, samværsret og arveretten efter faderen kan  

 være af særlig interesse.
 Hvis moderens oplysninger om, hvem der er eller kan  

 være far til barnet, er usikre, bør statsamtet overveje, om det  

 vil være hensigtsmæssigt at oversende sagen til politiet med  

 henblik på at få bistand til identifikation af den  

 pågældende mand, jf. faderskabsbekendtgørelsens § 6, stk.  

 4. I sådanne situationer bør statsamtet således ikke uden  

 videre indbringe sagen for retten.
Manglende opfyldelse af oplysningspligten er ikke  

 sanktioneret med straf, da samtalen har til formål - gennem en  

 klargøring af, hvilken betydning det senere vil kunne have for moderen  

 og barnet ikke at vide, hvem der er barnets far - at motivere moderen til  

 frivilligt at give oplysning om faderskabsmulighederne.
Statsamtet må  

 efter en konkret vurdering af sagens omstændigheder overveje, hvem der  

 fra statsamtets side skal stå for samtalen, herunder om f.eks. en  

 børnesagkyndig bør vejlede moderen.
 Skønner statsamtet, at moderen tilbageholder  

 oplysninger om faderskabsmulighederne, eller udebliver moderen uden lovlig  

 grund efter indkaldelse til møde(-r) i statsamtet, indbringer  

 statsamtet sagen for retten, jf. børnelovens § 13, nr. 2 og  

 4.
 I disse tilfælde skal statsamtet efter  

 faderskabsbekendtgørelsens § 6, stk. 3, og § 7, stk. 3, vejlede  

 moderen om, at retten kan vælge at gennemtvinge hendes oplysningspligt  

 efter reglerne om vidnetvang i retsplejelovens § 178. Efter denne bestemmelse  

 kan retten, hvis et vidne uden lovligt forfald udebliver fra et  

 retsmøde eller uden lovlig grund vægrer sig ved at svare  

 bl.a.:
1)	pålægge vidnet en bøde, 2)	lade vidnet afhente ved politiet, og 3)	tilpligte vidnet at erstatte de udgifter, som vidnet har  

 forårsaget.
 Det bemærkes, at et flertal i Folketingets  

 Retsudvalg i forbindelse med behandlingen af forslaget til børneloven  

 tilkendegav, at domstolene i disse tilfælde ikke bør anvende  

 strengere sanktioner end bøde.
 Statsamtet bør på den baggrund ikke vejlede  

 moderen om rettens mulighed for at pålægge tvangsbøder  

 eller tage vidnet i forvaring, jf. retsplejelovens § 178, stk. 1, nr. 4 og  

 5.
 Inden sagen indbringes for retten, skal statsamtet give  

 moderen mulighed for at overveje betydningen af, at hun ikke medvirker til at  

 oplyse, hvem der er eller kan være far til barnet, herunder at barnet  

 ikke får udlagt en far.
5.3. Afskæring af faderskab Bestemmelsen i børnelovens § 10 indebærer, at  

 faderskabet i visse tilfælde ikke skal fastslås.
Fremkommer moderen med oplysninger om, at barnet er blevet  

 til ved et strafbart forhold, kan gerningsmanden ikke blive barnets far, hvis  

 afgørende hensyn til barnet taler imod, at hans faderskab  

 fastslås.
Afskæring af faderskab efter bestemmelsen kan finde  

 sted såvel i de tilfælde, hvor moderen efter reglerne om  

 oplysningspligt i børnelovens § 8, stk. 1, har opgivet den  

 pågældende som fadermulighed, som i de tilfælde, hvor den  

 pågældende mand selv måtte ønske sit faderskab  

 fastslået, jf. børnelovens § 6, stk. 1.
 Reglen finder alene anvendelse, hvis barnet er blevet til  

 ved et strafbart forhold fra den pågældendes side, f.eks. ved  

 incest, jf. straffelovens § 210, eller voldtægt, jf. straffelovens  

 § 216. Andre strafbare forhold, der ikke vedrører  

 kønssædeligheden, er uden betydning for spørgsmålet  

 om faderskab.
Anvendelse af bestemmelsen vil normalt forudsætte,  

 at manden er dømt for det pågældende forhold, eller at han  

 selv erkender det.
Verserer der en straffesag, hvor der ikke er afgivet  

 tilståelse, bør statsamtet i almindelighed udsætte  

 faderskabssagen på straffesagens afslutning.
Det er endvidere en betingelse, at "afgørende  

 hensyn" taler imod mandens faderskab.
Der må bl.a. lægges  

 vægt på, hvilken karakter det strafbare forhold har, og hvilken  

 indstilling barnets mor har til spørgsmålet.
Er barnet blevet til ved incest, vil afgørende  

 hensyn formentlig altid tale imod, at den pågældende bliver far  

 til barnet.
Er der derimod tale om voldtægt mv., vil det bero på  

 en samlet vurdering, herunder om moderen selv ønsker faderskabet  

 afskåret.
 Tiltræder manden ikke, at hans faderskab  

 afskæres, må statsamtet - selvom den pågældende ikke  

 selv anmoder om det - indbringe sagen for retten, jf. børnelovens  

 § 13, nr. 2.
Selvom bestemmelsen ikke bringes i anvendelse, og den  

 pågældende mand således bliver retlig far til barnet, er  

 det efter omstændighederne ikke udelukket at begrænse de  

 almindelige retsvirkninger af faderskabet.
F.eks. vil retten til samvær  

 med barnet kunne afslås eller ophæves, hvis det er  

 påkrævet af hensyn til barnet, jf. § 17, stk. 3, i lov  

 om forældremyndighed og samvær.
5.4. Indhentelse af sagkyndig erklæring om den  

 periode, hvor moderen blev gravid Hvis moderen oplyser, at hun i perioden, hvor hun må  

 antages at være blevet gravid, har haft seksuelt forhold til flere  

 mænd, bør statsamtet indhente en sagkyndig erklæring med  

 henblik på at få fastlagt perioden, hvor moderen blev gravid.
I almindelighed vil statsamtet   med moderens samtykke -  

 kunne indhente skema om barnets udviklingsgrad fra det hospital, hvor barnet  

 er født.
Statsamtet sender herefter skemaet til embedslægen med  

 anmodning om en erklæring om fastsættelse af den periode, hvor  

 moderen blev gravid.
Københavns Overpræsidium sender anmodningen  

 til Retslægerådet.
 På baggrund af den indhentede erklæring  

 overvejer statsamtet, om det er nødvendigt at indkalde samtlige de  

 mænd, som efter moderens oplysning er eller kan være far til  

 barnet, til møde, jf. afsnit 5.5 om møde med mulige  

 fædre.
De mænd, som er opgivet som mulige fædre til  

 barnet, er efter børnelovens § 9, stk. 1, nr. 4, parter i sagen og vil  

 således skulle orienteres om deres rettigheder efter reglerne i  

 persondataloven.
Dette gælder også de mænd, som statsamtet  

 ikke indkalder til møde, fordi det seksuelle forhold fandt sted uden  

 for den periode, som er blevet fastlagt ved den sagkyndige udtalelse.
5.5. Møde med den eller de mænd, der er  

 eller kan være far til barnet Statsamtet indkalder den eller de mænd, som efter  

 moderens oplysninger er eller kan være far til barnet, og som det  

 på baggrund af den indhentede erklæring om den periode, i hvilken  

 moderen blev gravid, er relevant at inddrage i sagen, til møde.
I  

 mødeindkaldelsen, som skal være skriftlig, vejleder statsamtet  

 om, at sagen kan indbringes for retten, såfremt en af parterne  

 begærer det.
Samtidig vejleder statsamtet om, at sagen kan blive  

 indbragt for retten i tilfælde af udeblivelse fra mødet, jf.  

 faderskabsbekendtgørelsens § 9.
 Såfremt statsamtet finder det hensigtsmæssigt,  

 kan mødet med moderen og den eller de mænd, som er eller kan  

 være barnets far, holdes som ét og samme møde.
Ved mødet opfordrer statsamtet de  

 pågældende til at medvirke ved retsgenetiske  

 undersøgelser, hvis det kan have betydning for sagen.
Om foretagelse  

 af retsgenetiske undersøgelser, se afsnit 5.6.
 Hvis en mand nægter at have haft seksuelt forhold  

 til moderen, eller hvis en mand nægter at medvirke til retsgenetiske  

 undersøgelser, indbringer statsamtet normalt sagen for retten.
Før sagen indbringes for retten, bør  

 statsamtet dog overveje at indkalde moderen til et nyt møde, hvor hun  

 gøres bekendt med den eller de pågældende mænds  

 udsagn.
Moderen skal herefter have mulighed for at oplyse, om der er andre  

 mænd, som kan være far til barnet.
 Statsamtet kan undlade at indkalde en mand til  

 møde, hvis moderen har oplyst, at kun han kan være far til  

 barnet, og han skriftligt anerkender faderskabet over for statsamtet,  

 jf. faderskabsbekendtgørelsens § 9, stk. 3.
Oplyser moderen, at hun har haft seksuelt forhold til  

 andre mænd i den periode, hvor hun blev gravid, og ønsker en af  

 disse mænd sammen med moderen at varetage omsorgen og ansvaret for  

 barnet, skal moderen og denne mand dog underskrive erklæringen ved et  

 møde i statsamtet, jf. børnelovens § 14, stk. 3 og 4, og afsnit  

 4.3 i denne vejledning.
De mænd, der vil tiltræde, at en anden  

 mand anerkender faderskabet, kan dog gøre dette på skriftligt  

 grundlag og skal ikke indkaldes til møde i statsamtet.
5.6. Retsgenetiske undersøgelser Udviklingen inden for retsgenetikken har medført,  

 at det i dag i stort set alle sager er muligt at opnå en  

 bevismæssig vægt på mindst 10.000 til 1 for eller imod en  

 undersøgt mands faderskab.
Den bevismæssige vægt beregnes  

 sædvanligvis i forhold til andre mænd af etnisk dansk oprindelse.  

 Efter særlig anmodning vil det sædvanligvis også være  

 muligt at beregne den bevismæssige vægt i forhold til en mand af  

 anden, nærmere angivet etnisk oprindelse.
 Det anførte indebærer, at reel bevistvivl om  

 en bestemt mands faderskab til et bestemt barn fremover kun kan opstå,  

 hvor den pågældende ikke kan undersøges, fordi han f.eks.  

 er død eller forsvundet, uden at materiale til retsgenetisk bevis kan  

 fremskaffes, eller hvor moderen har haft seksuelt forhold til hver af to  

 enæggede tvillinger eller til andre nært beslægtede.
Selvom en eller flere mænd ikke har kunnet  

 undersøges, vil retsgenetiske undersøgelser efter det  

 anførte ofte indebære, at faderskabsspørgsmålet  

 alligevel må anses for afgjort.
Det gælder, hvor  

 undersøgelsen positivt udpeger en anden mand (som har kunnet  

 undersøges) som barnets far.
 Statsamtet kan med parternes samtykke  

 iværksætte retsgenetiske undersøgelser med henblik  

 på at fastslå faderskabet, jf. børnelovens § 11, stk.  

 1.
 Statsamtet kan således opfordre moderen og de  

 mænd, som er parter i sagen, til at medvirke ved retsgenetiske  

 undersøgelser, hvis det kan have betydning for sagen.
Statsamtet kan derimod ikke gennemtvinge  

 undersøgelserne.
Medvirker den, der opfordres til retsgenetiske  

 undersøgelser, ikke frivilligt, må statsamtet i almindelighed  

 indbringe sagen for retten, jf. børnelovens § 13, nr. 2 og 4.
 Opfordring til at medvirke ved retsgenetiske  

 undersøgelser bør kun fremsættes, hvis  

 undersøgelserne kan have betydning for sagen.
Dette vil f.eks. være tilfældet i alle  

 sager, hvor der kan være tvivl om, hvem der er barnets far, f.eks.  

 hvor der foreligger oplysninger om flere faderskabsmuligheder, hvor den eneste opgivne faderskabsmulighed ikke uden videre  

 ønsker at anerkende faderskabet, eller hvor det skal efterprøves, om en ægtemand eller  

 samlever, hvis faderskab er registreret efter børnelovens §§ 1-3,  

 er barnets far.
 Særligt bemærkes, at de blodprøver, som  

 er en forudsætning for gennemførelsen af retsgenetiske  

 undersøgelser, sædvanligvis først udtages, når  

 barnet er tre måneder gammelt.
Efter børnelovens § 11, stk. 2, kan statsamtet  

 også opfordre andre end sagens parter til at medvirke ved retsgenetiske  

 undersøgelser, hvis det må antages at være af  

 afgørende betydning for sagen.
Bestemmelsen forudsættes navnlig  

 anvendt, hvor det nødvendige retsgenetiske bevis ikke kan indhentes,  

 f.eks. fordi en eller flere faderskabsmuligheder enten er døde eller  

 forsvundne.
I sådanne tilfælde vil undersøgelser af  

 mandens nære slægtninge - som ikke selv er faderskabsmuligheder -  

 undertiden kunne være egnet til at tilvejebringe retsgenetisk bevis.  

 Statsamtet bør dog i disse tilfælde overveje at indbringe sagen  

 for retten.
 De nærmere regler om de retsgenetiske  

 undersøgelsers gennemførelse findes i Justitsministeriets  

 bekendtgørelse nr. 453 af 13 juni 2002 om retsgenetiske  

 undersøgelser i faderskabssager (herefter blot omtalt som  

 DNA-bekendtgørelsen). Disse regler gælder både for  

 statsamternes og retternes behandling af faderskabssager.
I forbindelse med indhentelse af parternes samtykke til at  

 medvirke ved retsgenetiske undersøgelser bør statsamtet vejlede  

 parterne om, at formålet med undersøgelserne alene er at  

 søge faderskabet til et barn fastslået.
De blodprøver,  

 som udtages for at sikre DNA til undersøgelsen, bliver således  

 ikke undersøgt for arvelige sygdomme.
Resultatet af de retsgenetiske  

 undersøgelser må heller ikke bruges ved efterforskning af  

 straffesager.
 Udgiften ved retsgenetiske undersøgelser, herunder  

 blodprøveudtagning, afholdes af statsamtet.
Parternes samtykke i at medvirke ved retsgenetiske  

 undersøgelser bør normalt indhentes på et møde i  

 statsamtet, men vil efter omstændighederne kunne afgives skriftligt.  

 Statsamtet bør i den forbindelse vejlede parterne om, at  

 undersøgelserne indebærer, at der normalt med en uges mellemrum  

 skal udtages to blodprøver fra henholdsvis moderen, barnet og  

 manden/mændene, jf.
DNA-bekendtgørelsens § 3, og at  

 blodprøverne kun kan udtages på bestemte ambulatorier efter  

 statsamtets bestemmelse, jf.
DNA-bekendtgørelsens § 1.
For at sikre deres identitet vil parterne mv. - bortset  

 fra barnet - i forbindelse med blodprøveudtagningen blive bedt om at  

 forevise billedlegitimation (f.eks. pas, kørekort eller lignende), jf.  

 DNA-bekendtgørelsens § 4, stk. 1, og mænd, der er parter i  

 sagen, vil endvidere blive fotograferet, jf.
DNA-bekendtgørelsens § 4,  

 stk. 2. Billederne følger prøverne.
Når resultatet af de  

 retsgenetiske undersøgelser foreligger, vil billederne sammen med den  

 retsgenetiske erklæring indgå i sagen og kan under den videre  

 sagsbehandling foreholdes sagens parter, jf.
DNA-bekendtgørelsens §  

 5.
 Endvidere vil parterne i forbindelse med  

 blodprøveudtagningen skulle besvare nogle spørgsmål, som  

 kan have betydning for de retsgenetiske undersøgelser, herunder bl.a.  

 om slægtskab, etnisk  baggrund og særlige  

 lægelige behandlinger, som kan ændre  

 forudsætningerne for fortolkningen af undersøgelsesresultaterne  

 ved retsgenetiske undersøgelser.
 Indvilger parterne i at medvirke ved retsgenetiske  

 undersøgelser, sender statsamtet anmodning herom (rekvisition B) til  

 Københavns Universitet, Retsmedicinsk Institut, Retsgenetisk Afdeling,  

 Frederik Vs Vej 11, 2100 København Ø.
 Gennemførelsen af undersøgelserne sker under  

 iagttagelse af en række nødvendige kontrolforanstaltninger, der  

 har til formål at reducere risikoen for personforveksling eller snyd  

 med identiteten af de undersøgte personer, fejl i identiteten af  

 blodprøver, laboratorie- og kontorfejl mv.
Blodprøver kan kun udtages på særlige  

 ambulatorier.
Disse ambulatorier fremgår af en  

 cirkulæreskrivelse, som er udsendt i tilknytning til  

 faderskabsbekendtgørelsen og denne vejledning.
I forbindelse med indhentelse af parternes samtykke  

 bør parterne spørges om, hvilke af de ambulatorier, som er  

 anført i cirkulæreskrivelsen, de ønsker at benytte ved  

 udtagning af blodprøven.
Den enkelte part bør selv have  

 mulighed for at pege på, hvilket ambulatorium der skal forestå  

 blodprøveudtagningen.
 Statsamtet sender anmodning om blodprøveudtagning  

 (rekvisition A) vedrørende hver af parterne samt barnet til det eller  

 de pågældende ambulatorier.
Blodprøverne udtages i almindelighed med en uges  

 mellemrum.
Blodprøverne kan dog i særlige tilfælde udtages  

 samme dag.
I sådanne situationer skal ambulatoriet tilrettelægge  

 proceduren sådan, at en høj grad af sikkerhed sikres, bl.a. ved,  

 at hver af blodprøverne udtages af forskelligt personale, som hver  

 især undersøger, om det er den rigtige person, der afgiver  

 blodprøven.
Ambulatorierne sender blodprøverne til Retsgenetisk  

 Afdeling, som udfører den retsgenetiske undersøgelse.
Når  

 resultatet af undersøgelsen foreligger, modtager det rekvirerende  

 statsamt en retsgenetisk erklæring, som kan lægges til grund for  

 den videre behandling af sagen i statsamtet og eventuelt retten.
 Statsamtet forelægger resultatet af de retsgenetiske  

 undersøgelser for parterne.
 En mand, der med en bevismæssig vægt af 10.000  

 til 1 udpeges som far til barnet, kan anerkende faderskabet i  

 overensstemmelse med reglerne i børnelovens § 14, stk. 2, nr. 2, jf.  

 faderskabsbekendtgørelsens § 11. Anerkendelse af faderskabet sker  

 på samme blanket, som er nævnt i  

 faderskabsbekendtgørelsens § 3, stk. 2, 1. pkt., jf. i øvrigt §  

 11, stk. 2.
 Der er ikke noget til hinder for, at manden og moderen i  

 dette tilfælde kan anerkende faderskabet efter børnelovens § 14,  

 stk. 1, jf. faderskabsbekendtgørelsens § 2, hvis parterne - i lyset af  

 den retsgenetiske undersøgelse - beslutter sammen at ville varetage  

 omsorgen og ansvaret for barnet.
 Har andre mænd været inddraget i sagen,  

 træffer statsamtet samtidig afgørelse om, at de  

 pågældende skal udtræde af sagen, jf. børnelovens §  

 12. Se nærmere herom i afsnit 5.7.
 Selv om retsgenetiske undersøgelser har  

 fastslået, at en mand, der ønsker at anerkende faderskabet, ikke  

 er barnets far, kan han og moderen alligevel vælge at få  

 faderskabet anerkendt i medfør af børnelovens § 14, stk. 3, og  

 faderskabsbekendtgørelsens § 4. Bestemmelsen bygger nemlig på  

 den opfattelse, at det bør overlades til parterne selv at tage  

 stilling til, om de ønsker faderskabssagen afsluttet i mindelighed.  

 Sker der anerkendelse, indtræder det retlige faderskab fuldt ud, uanset  

 om det ligger fast, at en anden mand er barnets genetiske far.
 Hvis en mand, som de retsgenetiske undersøgelser  

 har udpeget som far til barnet med en bevismæssig vægt af 10.000  

 til 1, ikke vil anerkende faderskabet, indbringer statsamtet sagen for  

 retten, jf. børnelovens § 13, nr. 4.
5.7. Bestemmelse om udtræden af sagen Hvis en mands faderskab ved retsgenetiske  

 undersøgelser udelukkes med en sikkerhed på 99,99 % (det vil  

 sige en bevismæssig vægt mod faderskabet på 10.000 til 1),  

 og han således utvivlsomt ikke er barnets far, kan statsamtet beslutte,  

 at han skal udtræde af sagen.
 Det samme gælder, hvis der f.eks. foreligger sikkert  

 bevis for, at den pågældende mand ikke har haft seksuelt forhold  

 til moderen i perioden, hvor hun blev gravid.
 Vil den pågældende mand ikke udtræde  

 frivilligt af sagen, må statsamtet indbringe sagen for retten, jf.  

 nedenfor i afsnit 7.
6. Forskellige bestemmelser 6.1. Statsamtets underretningspligt i forhold til en  

 tidligere ægtemand Efter børnelovens § 6, stk. 3, påhviler det  

 statsamtet at give skriftlig meddelelse om barnets fødsel til en mand,  

 der inden for de sidste 10 måneder før fødslen har  

 været gift med barnets mor uden at være separeret.
Statsamtet  

 skal samtidig vejlede manden om hans ret efter børnelovens § 6,  

 stk. 1, til at få prøvet  

 faderskabsspørgsmålet.
Det gælder dog ikke, hvis han  

 allerede er part i sagen, f.eks. fordi moderen har oplyst ham som  

 faderskabsmulighed.
 Underretningen skal finde sted snarest muligt efter, at  

 det er kommet til statsamtets kendskab, at moderen inden for de sidste ti  

 måneder før barnets fødsel har været gift med den  

 pågældende mand uden at have været separeret.
 Hvis meddelelse til en mand, som efter børnelovens  

 § 6, stk. 3, skal have meddelelse om barnets fødsel fra statsamtet,  

 ikke er kommet frem til manden inden fem måneder efter fødslen,  

 skal sagen genoptages, hvis manden anmoder om det, jf. børnelovens §  

 23, stk. 3, der også indeholder tidsfrister for anmodningens  

 fremsættelse.
 Efter bestemmelsens ordlyd har statsamtet alene  

 underretningspligt over for en tidligere ægtemand.
Også andre, herunder tidligere samlevere, bør  

 i almindelighed ved henvendelse til statsamtet kunne få oplyst, om en  

 bestemt kvinde har født et barn.
Det følger af princippet i  

 børnelovens § 6, stk. 1, om adgangen til at rejse  

 faderskabssag.
Denne adgang begrænses imidlertid af bestemmelsen i  

 børnelovens § 6, stk. 2, 1. pkt.
Hvis en mand efter denne bestemmelse  

 er registreret som barnets far efter børnelovens §§ 1 eller § 2 eller  

 § 3, jf. § 14, stk. 1, kan en anden mand ikke rejse faderskabssag.
En  

 sådan mand kan dog efter bestemmelsens 2. pkt. alligevel rejse  

 faderskabssag, hvis han i den periode, hvor moderen blev gravid, var gift med  

 moderen uden at være separeret eller levede i fast samlivsforhold med  

 hende.
 Statsamtet kan kun oplyse, om kvinden har født,  

 hvis den pågældende mand kan sandsynliggøre, at han har  

 haft et seksuelt forhold til hende.
6.2. En mands ret til at få prøvet, om han  

 er barnets far En mand, som har haft seksuelt forhold til moderen i den  

 periode, hvor hun blev gravid, har ret til at få prøvet, om han  

 er barnets far, jf. børnelovens § 6, stk. 1.
Dette gælder, selvom han kun har haft et  

 enkeltstående forhold til moderen.
Se nedenfor om begrænsninger i  

 denne adgang.
 Bestemmelsen, som er en nyskabelse i forhold til tidligere  

 ret, vil have praktisk betydning for mænd, som ikke allerede er  

 inddraget i faderskabssagen i kraft af reglerne i børnelovens  

 §§ 4 og 5, jf. § 9, stk. 1, nr. 4.
 Den ret, der hjemles i børnelovens § 6, stk. 1, kan  

 anvendes til, at manden selv rejser sag, hvis sag ikke tidligere er rejst for  

 statsamtet, eller til at han indtræder i en verserende sag og endelig  

 til, at han får "genbehandlet" en sag, der allerede har  

 været rejst for statsamtet, uanset om faderskab er fastslået  

 eller ej.
 Retten til at rejse faderskabssag afskæres ikke af,  

 at barnet er bortadopteret.
Anmodningen om, at der rejses sag, skal være  

 skriftlig, og den skal indgives inden seks måneder efter barnets  

 fødsel, jf. børnelovens § 6, stk. 1, 2. pkt.
Verserer der  

 imidlertid på tidspunktet for anmodningen fortsat en faderskabssag, kan  

 manden indtræde i denne sag, selvom fristen er overskredet.
Er fristen i øvrigt overskredet, må  

 anmodningen afvises.
Spørgsmålet vil i så fald kun kunne  

 prøves, såfremt betingelserne for genoptagelse er opfyldt, jf.  

 nærmere nedenfor i afsnit 9.
Retten til at få prøvet  

 spørgsmålet om faderskab tilkommer efter børnelovens § 6,  

 stk. 1, den, der har haft seksuelt forhold til moderen i den periode, hvor  

 hun blev gravid.
Dette gælder, selv om den pågældende mand  

 kun har haft et enkeltstående forhold til moderen.
Bekræfter  

 moderen, at der har været et sådant forhold, må statsamtet  

 i almindelighed lægge oplysningen herom til grund og inddrage den  

 pågældende mand i sagen.
Bestrider moderen derimod, at der har været et  

 seksuelt forhold, og fastholder manden sin påstand, må sagen  

 indbringes for retten, jf. børnelovens § 13, nr. 2 og 4. Der er  

 imidlertid ikke noget til hinder for, at statsamtet efter  

 omstændighederne - med mandens og moderens samtykke -  

 iværksætter retsgenetiske undersøgelser af, om den  

 pågældende mand er barnets far.
Vedgår moderen på  

 baggrund af disse undersøgelser at have haft seksuelt forhold til  

 manden, kan sagen fortsætte i statsamtet.
 En mands adgang til at få prøvet, om han er  

 barnets far, begrænses af bestemmelserne i børnelovens § 6, stk.  

 2, 1. pkt., og § 10.
 Efter børnelovens § 6, stk. 2, 1. pkt. gælder  

 søgsmålsretten ikke i de tilfælde, hvor moderen på  

 fødselstidspunktet var gift, og ægtemanden er registreret som  

 far, eller hvor faderskabet registreres på grundlag af en omsorgs- og  

 ansvarserklæring, jf. børnelovens § 2 og § 3, jf. § 14, stk.  

 1.
 I disse tilfælde har barnet typisk allerede fra  

 fødslen en social far, som har del i forældremyndigheden, og som  

 sammen med moderen varetager omsorgen og ansvaret for barnet.
En mand, der var gift med (uden at være separeret),  

 eller som levede i et fast samlivsforhold med moderen i den periode, hvor hun  

 blev gravid, kan dog altid rejse faderskabssag, jf. børnelovens § 6,  

 stk. 2, 2. pkt.
Det er tilstrækkeligt, at ægteskabet eller det  

 faste samlivsforhold har bestået i en del af den periode, hvor moderen  

 blev gravid.
Kravet om et fast samlivsforhold indebærer, at der  

 skal være tale om et samlivsforhold af ægteskabslignende karakter  

 af en vis varighed, hvor parterne typisk har levet sammen på en  

 fælles bopæl.
Det er dog ikke udelukket, at kravet vil kunne  

 være opfyldt, selvom parterne f.eks. af arbejdsmæssige grunde har  

 opretholdt hver sin bolig, hvis der dog har været tale om et fast  

 parforhold af en længere varighed.
 Adgangen til at rejse faderskabssag begrænses  

 endvidere af bestemmelsen i børnelovens § 10. Faderskabssag kan  

 således ikke rejses, hvis afgørende hensyn til barnet taler  

 imod, at manden kan blive barnets far, jf. nærmere herom oven for i  

 afsnit 5.3 om afskæring af faderskab.
 6.3. Umyndighed mv.
Efter børnelovens § 14, stk. 5, 2. pkt., skal den  

 mindreåriges værge (-r) samtykke i anerkendelsen.
Dette  

 gælder både for den mindreårige mor og for den  

 mindreårige mand.
Børn og unge under 18 år er dog efter §  

 1 i værgemålsloven myndige, hvis de har indgået  

 ægteskab.
Dette gælder dog ikke, hvis statsamtet ved tilladelsen  

 til ægteskabet har fastsat vilkår om umyndighed.
 Værgens (-ernes) samtykke påføres  

 omsorgs- og ansvarserklæringen eller anerkendelsesblanketten, jf.  

 faderskabsbekendtgørelsens § 14, stk. 1.
 Værgen (værgerne) skal på tilsvarende  

 måde give samtykke til, at en mindreårig mand tiltræder, at  

 en anden mand bliver far til barnet, jf. børnelovens § 14, stk. 3.  

 Samtykket påføres tiltrædelsesblanketten.
Personer, der er under værgemål efter  

 værgemålslovens § 5, er efter bestemmelsen i  

 børnelovens § 14, stk. 5, ikke afskåret fra på egen  

 hånd at anerkende faderskabet.
Det er en forudsætning, at den  

 pågældende ikke er i en situation som beskrevet i  

 værgemålslovens § 46. Statsamtet bør dog udvise  

 tilbageholdenhed, således at anerkendelse kun modtages, hvis det  

 utvivlsomt må anses for forsvarligt.
 Finder statsamtet det betænkeligt at modtage  

 anerkendelse fra en person, der er omfattet af værgemålslovens §  

 5, må sagen indbringes for retten, jf. børnelovens § 13,  

 nr. 2. Værgens samtykke kan ikke træde i stedet.
 Efter børnelovens § 14, stk. 5, 1. pkt., kan  

 der ikke ske anerkendelse af faderskab i statsamtet, hvis en af parterne er  

 frataget den retlige handleevne efter værgemålslovens § 6.  

 Sådanne sager skal altid indbringes for retten, jf. § 13, nr.  

 5.
6.4. Anerkendelse af faderskab i udlandet Efter bestemmelsen i børnelovens § 14, stk. 8, kan  

 anerkendelse af faderskab, der er afgivet i udlandet, sidestilles med en  

 anerkendelse af faderskabet for statsamtet.
Efter faderskabsbekendtgørelsens § 15 kan  

 statsamtet anmode en dansk repræsentation i udlandet om at bistå  

 ved behandlingen af en faderskabssag, hvis en eller flere af sagens parter  

 opholder sig i det pågældende land.
Repræsentationen vil i  

 muligt omfang yde bistand ved behandlingen af sagen i overensstemmelse med de  

 af udenrigstjenesten fastsatte regler herom.
En mulig far har ophold i udlandet Kerneområdet for bestemmelsen er den situation, hvor  

 en her i landet boende mor oplyser, at en mand, som er eller kan være  

 far til barnet, opholder sig i udlandet.
Det er en forudsætning, at faderskabssagen har en  

 vis tilknytning til Danmark, for at sagen kan behandles efter dansk ret.
Der  

 skal i den forbindelse lægges vægt på domicilbegrebet.  

 Efter dansk ret forstås domicil som det land eller territoriale  

 retsområde, hvori en person har bopæl eller ophold i den hensigt  

 varigt at forblive der eller i det mindste uden hensigt til, at opholdet kun  

 skal være midlertidigt.
 Hvis der er en formodning om, at en mand, som opholder sig  

 i udlandet på en kendt adresse, vil anerkende faderskabet, og at han  

 utvivlsomt er i stand til at forstå retsvirkningerne af anerkendelse af  

 faderskab efter dansk ret, bør statsamtet skrive direkte til ham og  

 vedlægge relevante blanketter til anerkendelse af faderskabet.
På blanketternes bagside er trykt en vejledning om  

 retsvirkningerne ved anerkendelse af faderskab.
Blanketterne er oversat til  

 de vigtigste sprog.
I disse situationer kan anerkendelse ske på  

 skriftligt grundlag over for statsamtet.
Ved modtagelse af anerkendelsen  

 kontrollerer statsamtet, at blanketten er korrekt udfyldt, og at  

 betingelserne for anerkendelse af faderskabet er opfyldt.
Hvis manden ikke vil anerkende faderskabet skriftligt over  

 for statsamtet, kan statsamtet anmode den danske repræsentation om at  

 indkalde manden til møde i repræsentationen, herunder opfordre  

 manden til at medvirke til retsgenetiske undersøgelser.
Såfremt  

 statsamtet vurderer, at et møde med manden vil være  

 formålsløst, indbringer statsamtet sagen for retten.
Hvis en mand ved mødet i repræsentationen  

 tilkendegiver, at han vil medvirke til retsgenetiske undersøgelser,  

 giver repræsentationen statsamtet besked herom.
Statsamtet kontakter  

 herefter Københavns Universitet, Retsmedicinsk Institut, Retsgenetisk  

 Afdeling, Frederik Vs Vej 11, 2100 København Ø, for at  

 få aftalt, hvorledes blodprøverne skal udtages, herunder hvordan  

 de skal opbevares under forsendelsen til Danmark, jf. § 1, stk. 1, i  

 DNA-bekendtgørelsen.
Udgiften ved en sådan retsgenetisk  

 undersøgelse afholdes af statsamtet.
 De beskrevne retningslinier finder også anvendelse,  

 hvis en mand, som opholder sig i udlandet, skal tiltræde, at en anden  

 mand anerkender faderskabet, jf. faderskabsbekendtgørelsens § 4, stk.  

 3.
Hvis det er tvivlsomt, om en mand vil kunne forstå  

 retsvirkningerne af en anerkendelse af faderskabet efter dansk ret ud fra  

 vejledningen, som er optrykt på bagsiden af de forskellige blanketter,  

 bør statsamtet anmode den danske repræsentation i det land, hvor  

 manden opholder sig, om at indkalde ham til møde i  

 repræsentationen.
Formålet med mødet er at vejlede ham om  

 retsvirkningerne af anerkendelse af faderskab efter dansk ret.
Derudover kan  

 repræsentationen - hvis det efter statsamtets vurdering kan have  

 betydning for sagen - opfordre ham til at medvirke ved retsgenetiske  

 undersøgelser.
 Hvis den udenlandske mand ikke vil anerkende faderskabet,  

 sender statsamtet sagen til retten.
 Kan der ikke tilvejebringes de fornødne oplysninger  

 til at identificere faderen i udlandet, og skønner statsamtet, at  

 faderskabet ikke gennem rettens behandling af sagen vil kunne fastslås,  

 kan statsamtet henlægge sagen.
 En dansk repræsentation i udlandet vil dog ofte  

 kunne være behjælpelig med at finde adressen på en mand,  

 hvis denne ikke er kendt af statsamtet.
 I Instruks for Udenrigsministeriet er der fastsat  

 nærmere retningslinier for, hvordan danske repræsentationer i  

 udlandet skal behandle faderskabssager, herunder opfordre parterne til at  

 medvirke ved retsgenetiske undersøgelser.
 Efter afslutning af faderskabssagen sender  

 repræsentationen sagen til det statsamt, som har anmodet  

 repræsentationen om bistand eller til det statsamt, der efter  

 faderskabsbekendtgørelsens § 23 skulle have behandlet sagen, hvis den  

 var blevet rejst dér.
 Hvis det ikke er muligt at få den  

 pågældende mand til at møde i den danske  

 repræsentation, f.eks. på grund af stor geografisk afstand, vil  

 anerkendelse undtagelsesvist kunne ske over for en udenlandsk myndighed.
 Er anerkendelse af faderskabet sket over for en udenlandsk  

 myndighed, skal anerkendelsen efterfølgende godkendes af  

 Civilretsdirektoratet for at få gyldighed her i landet.
Begge forældre har ophold i udlandet Bestemmelsen i børnelovens § 14, stk. 8, vil  

 også finde anvendelse i forhold til forældre, som er danske  

 statsborgere, og som opholder sig i udlandet uden at have taget varigt ophold  

 i det pågældende land, og som sammen vil varetage omsorgen og  

 ansvaret for barnet.
I denne situation vil forældrene kunne afgive en  

 omsorgs- og ansvarserklæring over for statsamtet med de  

 begrænsninger, der følger af reglerne om umyndighed mv.
 Hvis forældre, som opholder sig i udlandet, vil  

 påtage sig omsorgen og ansvaret for barnet efter børnelovens §  

 14, stk. 3, skal de give personligt møde ved den danske  

 repræsentation i det pågældende land.
Nordisk overenskomst Danmark har indgået aftale med de andre nordiske  

 lande om anerkendelse af faderskab, som er fastslået ved retskraftig  

 dom eller fastsat på anden måde end ved dom i et af disse lande,  

 jf. lov nr. 158 af 6. maj 1980 om anerkendelse af nordiske  

 faderskabsafgørelser og om ændring af lov om anerkendelse og  

 fuldbyrdelse af nordiske afgørelser om privatretlige krav.
 Afsigelse af retskraftig dom om faderskab eller  

 fastsættelse af faderskabet på anden måde end ved dom i et  

 andet nordisk land har bindende virkning i Danmark, jf. lovens §§ 1 og 2. I  

 lovens § 3 er angivet, hvornår dom eller fastsættelse af  

 faderskab i et andet nordisk land ikke har bindende virkning.
Når sag om faderskab rejses ved eller af statsamtet,  

 skal statsamtet påse, om sagen har tilknytning til et andet nordisk  

 land, og om faderskabet evt. er fastslået dér.
Verserer  

 faderskabssagen, eller er den afsluttet i et andet nordisk land, må  

 statsamtet enten udskyde behandlingen af sagen, til sagen bliver afsluttet,  

 eller afvise at behandle sagen.
6.5. Statsamtets vejledningspligt Efter børnelovens § 32 har statsamtet en generel
vejledningspligt om spørgsmål, der vedrører loven.  

 Endvidere fastslår bestemmelsen, at statsamtet skal bistå ved  

 udfyldelse af blanketter.
Vejledningspligten omfatter udover borgerne i  

 almindelighed også myndigheder, der har spørgsmål om  

 børneloven.
Ministerialbogsførerne  

 (personregisterførerne) vil således kunne forelægge  

 tvivlsspørgsmål for statsamtet.
 Statsamtet har endvidere en særlig
vejledningspligt ved behandlingen af de konkrete sager:
 1)	Statsamtet skal snarest muligt underrette en mand, der inden for de  

 sidste 10 måneder før fødslen har været gift med  

 moderen uden at være separeret, om barnets fødsel, jf.  

 børnelovens § 6, stk. 3. Samtidig hermed skal statsamtet vejlede ham  

 om retten til at rejse sag efter børnelovens § 6, stk. 1. Denne  

 vejledning bør som udgangspunkt ske på skriftligt grundlag.
 2)	Efter børnelovens § 14, stk. 6, skal statsamtet, inden en  

 mand anerkender faderskabet, gøre den pågældende mand  

 bekendt med retsvirkningerne af anerkendelsen og med, at han kan kræve  

 sagen afgjort ved retten.
 På bagsiden af omsorgs- og ansvarserklæringen, blanketten  

 til anerkendelse af faderskab og tiltrædelsesblanketten, jf.  

 faderskabsbekendtgørelsens §§ 2   4, er der optrykt en vejledning om  

 retsvirkningerne.
 Hvis parterne har supplerende spørgsmål om  

 retsvirkningerne ved anerkendelse af faderskabet, kan de rette henvendelse  

 til statsamtet.
 Udleverer statsamtet en blanket til en part, som er mødt  

 personligt i statsamtet, bør statsamtet sikre sig, at den  

 pågældende er gjort bekendt med retsvirkningerne ved at anerkende  

 faderskabet, inden faderskabet anerkendes.
Ved anerkendelse af faderskabet indtræder der  

 forsørgelsespligt over for barnet, jf. lov om børns  

 forsørgelse.
Herudover får barnet lov til at bære faderens  

 navn. jf. navneloven, og der indtræder gensidig arveret efter  

 arvelovens regler.
Endvidere kan faderskabet have betydning for barnets  

 indfødsretlige forhold efter reglerne i indfødsretsloven.  

 Endelig kan faderen få overført forældremyndigheden over  

 barnet til sig ved aftale eller dom, og han har ret til samvær med  

 barnet, jf. lov om forældremyndighed og samvær.
 Hvis barnet er blevet til ved et strafbart forhold, og der på  

 trods heraf er sket anerkendelse af faderskabet, jf. børnelovens § 10,  

 kan faderens ret til samvær med barnet afslås eller  

 ophæves, hvis det er påkrævet af hensyn til barnet, jf. §  

 17, stk. 3, i lov om forældremyndighed og samvær.
 3)	Efter børnelovens § 8, stk. 3, skal statsamtet vejlede  

 moderen om, hvilken betydning det vil kunne få for hende og barnet,  

 hvis moderen ikke oplyser, hvem der er eller kan være far til  

 barnet.
7. Sagens afslutning 7.1. Indberetning om sagens afslutning til  

 ministerialbogsføreren mv.
 I de tilfælde, hvor faderskabet er anerkendt  

 før barnets fødsel ved, at forældrene har afgivet en  

 omsorgs- og ansvarserklæring efter børnelovens § 14, stk. 1,  

 eller ved, at en mand har anerkendt faderskabet efter børnelovens §  

 14, stk. 2, nr. 1, udleverer statsamtet en kopi af erklæringen eller  

 anerkendelsesblanketten til forældrene med påtegning om  

 anerkendelse af faderskabet.
 Statsamtet vejleder parterne om, at registrering af  

 faderskabet vil finde sted i forbindelse med registreringen af barnets  

 fødsel, jf. børnelovens § 3. I disse situationer skal  

 statsamtet ikke foretage indberetning til ministerialbogsføreren  

 (personregisterføreren) eller kommunalbestyrelsen.
 Når statsamtet modtager underretning fra  

 ministerialbogsføreren (personregisterføreren) om, at  

 faderskabet ikke er blevet registeret i forbindelse med fødslen, jf.  

 børnelovens §§ 1-3, bør statsamtet undersøge, om  

 faderskabet inden barnets fødsel er blevet anerkendt over for  

 statsamtet efter børnelovens § 14, stk. 1, eller § 14, stk. 2, nr. 1.  

 Hvis dette er tilfældet, sender statsamtet kopi af anerkendelsen til  

 ministerialbogsføreren (personregisterføreren).
 Hvis faderskabet anerkendes over for statsamtet, skal  

 statsamtet snarest og inden to uger foretage indberetning herom til  

 ministerialbogsføreren (personregisterføreren) på det  

 sted, hvor barnet er fødselsregistreret og til kommunalbestyrelsen i  

 den kommune, hvor barnet har bopæl, jf.  

 faderskabsbekendtgørelsens § 17, stk. 1.
 Statsamtet vedlægger faderens fødsels- og  

 navneattest/dåbsattest og oplysning om hans personnummer ved  

 indberetning til ministerialbogsføreren  

 (personregisterføreren).
 Udlændinge, som ikke er i besiddelse af dansk  

 dokumentation, skal fremlægge dokumentation i form af pas,  

 opholdstilladelse eller lignende.
 Herved sikres, at faderens navn og personnummer bliver  

 korrekt indført i ministerialbogen (personregistret) og i Det Centrale  

 Personregister, jf. faderskabsbekendtgørelsens § 17, stk. 1.
Hvis barnet har bopæl i udlandet, men har et dansk  

 personnummer, skal statsamtet give meddelelse til kommunalbestyrelsen  

 på det sted, hvorfra barnet er udrejst.
Hvis barnet er født i  

 Danmark, skal der endvidere ske indberetning til  

 ministerialbogsføreren (personregisterføreren) på det  

 sted, hvor barnet er fødselsregistreret, jf.  

 faderskabsbekendtgørelsens § 17, stk. 2.
7.2. Sager, som skal til retten, og henlæggelse af  

 sager Børnelovens § 13 regulerer, hvornår  

 statsamtet skal indbringe en faderskabssag for retten.
 Det er alene statsamtet, der kan indbringe en sag for  

 retten, jf. børnelovens § 15. Parterne kan således ikke  

 længere selv anlægge faderskabssag ved domstolene.
 Det følger imidlertid af børnelovens  

 § 13, nr. 1, at statsamtet bl.a. skal indbringe sagen for retten, hvis  

 en af parterne anmoder om det.
En sådan anmodning kan fremsættes på  

 ethvert tidspunkt under sagens behandling og behøver ikke at  

 være begrundet.
Når anmodningen af statsamtet er videresendt til  

 retten, kan sagen ikke trækkes tilbage herfra.
Bestemmelsen er en følge af, at alle  

 faderskabssager fremover skal begynde ved statsamtet og aldrig kan indledes  

 ved retten.
Derved forbeholdes retten de sager, hvor der foreligger en  

 egentlig tvist, eller hvor sagen af anden grund ikke kan eller bør  

 sluttes ved statsamtet.
 Hvis en sag ikke kan afsluttes med en anerkendelse over  

 for statsamtet, er hovedreglen, at statsamtet skal sende sagen til retten.  

 Statsamtet bør kun undtagelsesvist henlægge en  

 faderskabssag.
 Er sagen indbragt for retten, skal den  

 færdigbehandles dér.
Efter børnelovens § 13, nr. 2, skal sagen  

 indbringes for retten, hvis statsamtet finder det betænkeligt at  

 fortsætte behandlingen af sagen.
Bestemmelsen skal ses i lyset af  

 princippet om, at statsamtet alene bør behandle sager, som er egnede  

 til at blive afsluttet i "mindelighed" i det administrative  

 system.
 Bestemmelsen vil f.eks. kunne finde anvendelse:
hvor oplysningerne om faderskabsmulighederne er så usikre, at  

 der må antages at være behov for partsforklaringer i retten, hvor moderen må antages at tilbageholde oplysninger om  

 faderskabsmulighederne, hvor en mand ikke accepterer at udtræde af sagen efter  

 børnelovens §§ 10 eller 12, hvor der i øvrigt består en tvist mellem flere mulige  

 fædre, og hvor statsamtet vurderer, at den, der ønsker at anerkende et  

 faderskab, er i en tilstand, som gør det uforsvarligt at modtage  

 anerkendelsen.
 Efter børnelovens § 13, nr. 3, indbringes sagen  

 endvidere for retten, hvis der skal ske indkaldelse ved bekendtgørelse  

 i Statstidende eller udfærdiges retsanmodning efter retsplejelovens  

 § 158.
Statsamtet skal således ikke behandle sager, hvor  

 der efter retsplejelovens § 159 skal ske bekendtgørelse i  

 Statstidende.
Dette er aktuelt, hvis den pågældende mands  

 bopæl, opholdssted eller arbejdssted her i landet ikke er oplyst, eller  

 en fremmed myndighed nægter eller undlader at efterkomme en anmodning  

 om forkyndelse efter retsplejelovens § 158.
Hvis en mand har kendt bopæl eller opholdssted i  

 udlandet, skal statsamtet forsøge at få ham til at anerkende  

 faderskabet på skriftligt grundlag eller få ham til at anerkende  

 faderskabet ved et møde i den danske repræsentation i det  

 pågældende land.
Hvis han ikke reagerer på statsamtets  

 fremsendelse af anerkendelsesblanket eller indkaldelse til møde i den  

 danske repræsentation, skal statsamtet sende sagen til retten.
Se i  

 øvrigt afsnit 6.4 om anerkendelse af faderskab i udlandet.
 Efter børnelovens § 13, nr. 4, skal sagen  

 indbringes for retten, hvis den ikke i øvrigt kan afsluttes ved  

 anerkendelse eller henlæggelse i statsamtet.
Det vil f.eks. i almindelighed gælde, hvis moderen ikke vil give oplysning om faderskabsmulighederne, og  

 disse ikke på anden måde inddrages i sagen, hvis sagens parter ikke frivilligt vil medvirke ved retsgenetiske  

 undersøgelser, hvis en mand - selvom han ved retsgenetiske undersøgelser er  

 udpeget som barnets far - ikke frivilligt vil anerkende faderskabet,  

 eller hvis en part efter flere indkaldelser ikke giver møde i  

 statsamtet.
 Endelig skal sagen efter børnelovens § 13, nr. 5,  

 indbringes for retten, hvis en af parterne (eller begge parter) er frataget  

 den retlige handleevne efter værgemålslovens § 6. Der  

 henvises til børnelovens § 14, stk. 5 og  

 bemærkningerne oven for i afsnit 6 om umyndighed mv.
Når statsamtet har indbragt en sag for retten, skal  

 retten ikke sende sagen tilbage til statsamtet, selvom de grunde, der  

 førte til indbringelsen, ophører med at gælde.
Sagen vil  

 således i alle tilfælde blive færdigbehandlet ved  

 retten.
Der skal ikke udarbejdes stævning i forbindelse med  

 oversendelsen til retten.
Sagen kan således typisk blot oversendes med  

 en kort redegørelse for det hidtidige forløb og baggrunden for,  

 at den nu indbringes for retten.
 Statsamtet modtager fra retten meddelelse om sagens  

 udfald, når ankefristen er udløbet, eller ankesagen er  

 afsluttet.
 Statsamtet giver herefter ministerialbogsføreren  

 (personregisterføreren) og kommunalbestyrelsen besked om, hvem der har  

 anerkendt faderskabet eller er blevet dømt som far til barnet, jf.  

 faderskabsbekendtgørelsens § 18.
 I situationer, hvor det på baggrund af moderens  

 oplysninger om, hvem der er eller kan være far til barnet, må  

 anses for umuligt at finde den pågældende mand, kan statsamtet  

 henlægge sagen.
 Dette vil f. eks. være tilfældet, hvis det  

 undtagelsesvist må antages, at moderen ikke tilbageholder oplysninger,  

 fordi hun simpelthen ikke ved eller ikke kan få oplyst, hvem der kan  

 være faderen.
 Endvidere vil en allerede rejst faderskabssag kunne  

 henlægges, hvis f.eks. barnet dør under sagens behandling, og  

 arveretlige forhold ikke taler imod henlæggelse af sagen.
Statsamtet giver moderen og sagens eventuelle andre parter  

 meddelelse om beslutningen om at henlægge sagen.
Endvidere giver  

 statsamtet meddelelse herom til ministerialbogsføreren  

 (personregisterføreren) og til kommunalbestyrelsen, jf.  

 faderskabsbekendtgørelsens § 19.
8. Indsigelse mod registrering eller anerkendelse af  

 faderskab Bestemmelsen i børnelovens § 5 regulerer adgangen  

 til at rejse faderskabssag i tilfælde, hvor faderskabet er blevet  

 registreret efter bestemmelserne i børnelovens §§ 1-3, eller hvor  

 der efter børnelovens § 14 er sket anerkendelse i statsamtet  

 efter barnets fødsel.
 Bestemmelsen finder derimod ikke anvendelse, hvis  

 faderskabet er anerkendt over for retten efter børnelovens § 19.  

 Sådanne anerkendelser er endelige, men vil dog kunne genoptages efter  

 reglerne i børnelovens kapitel 4.
Registreringer og anerkendelser, der er omfattet af  

 bestemmelsen i børnelovens § 5, stk. 1, er foreløbige i seks  

 måneder efter, at barnet er født.
Inden for denne periode kan  

 moderen, faderen eller en særlig værge for barnet rejse  

 faderskabssag ved statsamtet.
Adgangen er fri og er således bl.a. ikke  

 betinget af, at det sandsynliggøres, at en anden mand er barnets far.  

 Selvom faderen har behandlet barnet som sit, vil han kunne gøre  

 indsigelse mod registreringen eller anerkendelsen.
Fristen regnes efter bestemmelsen fra barnets  

 fødsel og ikke fra registreringen eller anerkendelsen.
Den afbrydes  

 ved statsamtets modtagelse af anmodningen.
Overskrides fristen, kan  

 faderskabssag ikke rejses efter bestemmelsen.
Der må i så fald  

 gås frem efter reglerne om genoptagelse.
Rejses der inden for fristen faderskabssag, anses den  

 mand, der er registreret som far eller har anerkendt faderskabet, som far til  

 barnet, indtil andet måtte følge af statsamtets eller rettens  

 behandling af sagen.
Det er således i de nævnte tilfælde  

 ikke muligt for en mand at frigøre sig fra faderskabet alene ved at  

 rejse faderskabssag, ligesom det ikke er muligt for moderen at fratage manden  

 hans faderskab alene ved at rejse sag.
Efter børnelovens § 5, stk. 2, omfatter retten  

 til at rejse faderskabssag også faderens dødsbo i  

 tilfælde, hvor faderskab er registreret efter børnelovens  

 § 1 om ægtemænds faderskab.
Det vil navnlig kunne være  

 relevant, hvis ægtemanden er død før barnets  

 fødsel.
Bestemmelsen er imidlertid ikke begrænset til disse  

 tilfælde.
Har ægtemanden inden sin død selv rejst sag,  

 indtræder dødsboet i sagen.
Dødsboets adgang til at rejse faderskabssag  

 gælder efter bestemmelsen ikke, hvis den afdøde må anses  

 for at have anerkendt barnet som sit.
Dødsboets adgang til at rejse  

 sag er således mere begrænset end mandens egen.
Den afdøde må anses for at have anerkendt  

 barnet som sit, hvis han udtrykkeligt eller stiltiende over for omverdenen  

 har behandlet barnet som sit eget.
Om dette er tilfældet, må bero  

 på en konkret vurdering af de foreliggende oplysninger.
Dødsboet efter andre fædre end dem, der er  

 nævnt i børnelovens § 5, stk. 2 - herunder mænd, hvis  

 faderskab er registreret på grundlag af en erklæring efter  

 børnelovens § 2 - kan ikke rejse faderskabssag.
Sådanne  

 dødsboer kan indtræde i faderskabssager, som faderen allerede  

 har rejst før sin død, eller rejse sag om genoptagelse efter de  

 nærmere regler herom i børnelovens kapitel 4.
 Udover de parter, som er nævnt i børnelovens  

 § 5, dvs. moderen, faderen, barnets værge og faderens dødsbo,  

 har en mand, som har haft seksuelt forhold til moderen i den periode, hvor  

 hun blev gravid, ret til at få prøvet, om han er barnets far,  

 uanset om en anden mand har anerkendt faderskabet til barnet, jf.  

 børnelovens § 6, stk. 1. Denne adgang er dog undergivet en række  

 begrænsninger, jf. børnelovens § 6, stk. 2, og § 10.
 Statsamtet behandler sagerne i overensstemmelse med de  

 almindelige regler i børnelovens kapitel 2 og 3 samt i  

 faderskabsbekendtgørelsens §§ 2-5, § 7, stk. 1 og 3, § 8, § 9, stk. 1  

 og 2, §§ 10-12, §§ 14-19 og § 23. Faderskabsbekendtgørelsens § 6  

 finder også anvendelse med de begrænsninger, der følger af  

 børnelovens § 8, stk. 2.
Rejses der faderskabssag på baggrund af  

 indsigelsesretten i børnelovens § 5, § 6, stk. 1, eller § 6, stk. 2,  

 2. pkt., og bliver resultatet af faderskabssagen, at den registrerede far  

 ikke længere kan anses for at være far til barnet, bortfalder det  

 registrerede faderskab til barnet.
Statsamtet træffer beslutning om, at  

 den hidtil registrerede far skal udtræde af faderskabssagen, jf.  

 børnelovens § 12.
Hvis moderen er gift eller har en samlever, som ved  

 fødslen blev registreret som barnets far, medfører bortfaldet  

 af faderskabet, at ægtemanden eller samleveren ikke længere er  

 barnets far.
Han vil således ikke længere have del i  

 forældremyndigheden eller have pligt til at forsørge barnet, og  

 barnet vil ikke have legal arveret efter ham.
Hvis moderen er gift, vil barnet kunne få hendes  

 ægtefælles navn, jf. navnelovens § 2, stk. 4. Barnet vil dog ikke  

 kunne få moderens samlevers navn.
Har barnet på det tidspunkt,  

 hvor faderskabssagen bliver afgjort, imidlertid allerede fået  

 samleverens navn, vil barnet dog kunne beholde dette navn.
Hvis moderen og hendes ægtefælle eller  

 samlever ophæver samlivet, vil ægtefællen eller samleveren  

 endvidere ikke have ret til samvær med barnet.
Han vil således  

 være stillet på samme måde som enhver mand, der er gift med  

 eller lever sammen med en kvinde, der har et barn med en anden.
Hvis moderen er gift, vil hun efter § 11 i lov om  

 forældremyndighed og samvær kunne indgå aftale med sin  

 ægtefælle om, at de skal have fælles  

 forældremyndighed.
En sådan aftale skal godkendes af statsamtet,  

 hvilket statsamtet vil gøre, medmindre aftalen strider mod, hvad der  

 er bedst for barnet.
Inden statsamtet træffer afgørelse om  

 godkendelsen, skal statsamtet indhente en erklæring fra faderen.
En  

 sådan aftale om fælles forældremyndighed vil bl.a.  

 medføre, at moderens ægtefælle har  

 forældremyndigheden i tilfælde af moderens død.
Aftalen om  

 fælles forældremyndighed påvirker ikke den biologiske fars  

 ret til samvær og pligt til at betale børnebidrag.
Endelig vil moderens ægtefælle have mulighed  

 for at adoptere barnet efter reglerne om stedbarnsadoption i adoptionsloven.  

 Også i dette tilfælde skal der indhentes en erklæring fra  

 faderen.
Gennemføres en stedbarnsadoption, vil barnet, moderen og  

 hendes ægtefælle i alle henseender blive stillet, som om barnet  

 var deres fælles barn.
Den biologiske fars samvær og bidragspligt  

 vil således bortfalde.
 Hvis en anden mand oplyses at være far til barnet,  

 vil han kunne anerkende faderskabet efter reglerne i  

 faderskabsbekendtgørelsens §§ 2-4.
Vil han ikke anerkende faderskabet, indkalder statsamtet  

 den pågældende mand til møde i statsamtet.
Hvis det kan  

 have betydning for sagen, opfordrer statsamtet moderen og den  

 pågældende mand til at medvirke ved retsgenetiske  

 undersøgelser.
Hvis manden herefter fortsat ikke vil anerkende  

 faderskabet, skal statsamtet indbringe sagen for retten.
 Hvis resultatet af en ny faderskabssag bliver, at en anden  

 mand anerkender faderskabet til barnet, meddeles dette til  

 ministerialbogsføreren (personregisterføreren), jf. afsnit 7.  

 Det samme gælder, hvis faderskabssagen afsluttes med, at den mand, der  

 tidligere er blevet registreret som far til barnet eller har anerkendt  

 faderskabet, ikke længere kan anses som far til barnet, og ingen anden  

 mand udlægges som far til barnet.
9. Genoptagelse Ved genoptagelse forstås, at en sag prøves  

 efter udløbet af seks måneders-fristen i børnelovens §§ 5  

 og 6 eller efter at være afgjort ved retten.
 Der kan blive tale om genoptagelse af sager i  

 følgende situationer:
at en faderskabssag er sluttet ved statsamtet eller retten, uden at  

 barnet har fået en far, efter at faderskab er registreret efter børnelovens  

 §§ 1-3, og seks måneders-fristen i børnelovens § 5 er  

 udløbet, at en sag er afsluttet ved anerkendelse for statsamtet efter  

 børnelovens § 14, og seks måneders-fristen i  

 børnelovens § 5 og § 6, stk. 1, er udløbet, at en sag er afsluttet ved anerkendelse for retten efter  

 børnelovens § 19, eller at en mand er dømt som far ved retten, jf. børnelovens  

 § 20.
Afgørelse af, om en sag skal genoptages,  

 træffes af statsamtet.
Dette gælder, uanset om sagen i sin tid er  

 afsluttet ved statsamtet eller ved retten.
Statsamtet indbringer  

 spørgsmålet om genoptagelse for retten, hvis en part inden fire  

 uger efter statsamtets afgørelse anmoder om det, jf.  

 børnelovens § 26, stk. 2.
 Genoptagelsesreglerne er ens for børn af gifte og  

 ugifte forældre.
At barnet er bortadopteret, er ikke i sig selv til hinder  

 for, at faderskabssagen genoptages.
Dette vil navnlig kunne være  

 relevant ved genoptagelse efter børnelovens § 21 om  

 tilfælde, hvor faderskabet aldrig er blevet registreret eller  

 fastslået.
9.1. Faderskabet ikke registreret eller  

 fastslået Bestemmelsen i børnelovens § 21 regulerer  

 spørgsmålet om genoptagelse i tilfælde, hvor barnet i sin  

 tid ikke har fået en far, dvs. hvor faderskabet ikke er blevet  

 registreret eller fastslået ved anerkendelse eller dom.
 I børnelovens § 21, stk. 1, fastsættes  

 det, at sagen skal genoptages efter anmodning fra moderen eller hendes  

 dødsbo, fra barnet eller dets værge eller dødsbo eller  

 fra en mand, som efter børnelovens § 6, har ret til at få  

 prøvet, om han er barnets far.
Adgangen til at forlange genoptagelse er i de beskrevne  

 tilfælde uden tidsmæssig begrænsning.
En  

 indholdsmæssig begrænsning følger imidlertid af  

 børnelovens § 21, stk. 2, hvorefter genoptagelse kun kan finde  

 sted, hvis det antageliggøres, at en bestemt mand kan blive barnets  

 far.
 En helt uunderbygget anmodning om genoptagelse fra en af  

 de nævnte personer vil således ikke kunne imødekommes.  

 Henvender en mand sig f.eks. år efter barnets fødsel og angiver  

 at være far til barnet, og benægter moderen at have haft et  

 forhold til den pågældende mand, må genoptagelse afvises,  

 medmindre andre særlige forhold taler for mandens påstand.
Er barnet myndigt, følger det af børnelovens  

 § 21, stk. 3, at genoptagelse ikke kan ske mod dets vilje.
Det  

 indebærer, at statsamtet må indhente en udtalelse fra barnet,  

 hvis dette er blevet myndigt.
9.2. Faderskab registreret eller fastslået ved  

 anerkendelse eller dom   enighed om genoptagelse Bestemmelsen i børnelovens § 22 regulerer  

 spørgsmålet om genoptagelse i tilfælde, hvor faderskabet  

 er registreret eller fastslået ved anerkendelse eller dom, men hvor  

 moderen eller hendes dødsbo, barnet eller dets værge eller  

 dødsbo og faderen eller hans dødsbo i enighed anmoder om  

 genoptagelse.
Det er således ikke tilstrækkeligt, at kun  

 én af parterne anmoder om genoptagelse.
I sådanne tilfælde  

 vil sagen eventuelt kunne genoptages efter børnelovens § 24.
Endvidere er det efter børnelovens § 22, stk. 2, en  

 betingelse, at det sandsynliggøres, at en anden mand kan blive barnets  

 far.
Formuleringen indebærer, at der stilles større krav end  

 efter børnelovens § 21. Det skyldes, at barnet i tilfælde  

 som nævnt i børnelovens § 22 allerede har en far.  

 Betingelsen vil f.eks. være opfyldt, hvor tredjemand på  

 forhånd tilkendegiver, at han vil anerkende faderskabet, hvis den  

 hidtidige far udelukkes ved retsgenetisk bevis.
Bestemmelsen indeholder ingen tidsmæssige  

 grænser.
Er betingelserne opfyldt, skal der således ske  

 genoptagelse, uanset på hvilket tidspunkt anmodningen herom  

 fremsættes.
 Efter børnelovens § 36, stk. 3, kan  

 bestemmelsen anvendes, selvom barnet er født før den 1. juli  

 2002.
9.3. Fejl i forbindelse med registrering af  

 faderskabet Bestemmelsen i børnelovens § 23 regulerer  

 spørgsmålet om genoptagelse i tilfælde, hvor der i  

 forbindelse med registrering af faderskabet er sket fejl, der kan have haft  

 betydning for, hvem der er registreret som barnets far.
Der sigtes navnlig  

 til tilfælde, hvor der er sket personforveksling eller skrivefejl mv.,  

 således at en forkert mand er registreret som barnets far.
I så fald skal sagen efter børnelovens § 23,  

 stk. 1, genoptages efter anmodning fra moderen eller hendes dødsbo,  

 barnets værge eller dets dødsbo eller fra den registrerede far  

 eller hans dødsbo.
Genoptagelse vil også kunne kræves af  

 den mand, der som følge af fejlen ikke er blevet registreret som far,  

 eller hans dødsbo.
Hvis statsamtet bliver opmærksom på fejl, der  

 kan have haft betydning for, hvem der er registreret som barnets far, kan  

 statsamtet ikke selv berigtige fejlen.
Statsamtet bør i denne  

 situation straks underrette parterne om fejlen.
Herved overlades det til  

 parterne at tage stilling til, om der skal fremsættes anmodning om  

 genoptagelse af sagen.
Fristen for genoptagelse er efter bestemmelsen tre  

 år regnet fra barnets fødsel.
Efter udløbet af denne  

 frist kan genoptagelse kun ske, hvis der foreligger ganske særlige  

 omstændigheder, jf. børnelovens § 25.
 Opdages fejlen inden udløbet af seks  

 måneders-fristen i børnelovens § 5, stk. 1, og § 6,  

 stk. 1, vil spørgsmålet omvendt altid - og uafhængigt af  

 børnelovens § 23 - kunne prøves efter disse  

 bestemmelser.
I børnelovens § 23, stk. 2, er det som en  

 undtagelse fastsat, at genoptagelsessag ikke kan rejses af den registrerede  

 far eller hans dødsbo, hvis han med kendskab til eller formodning om  

 den skete fejl har anerkendt barnet ved at behandle det som sit.
Det samme  

 gælder for moderen og hendes dødsbo, hvis hun under tilsvarende  

 omstændigheder har ladet den registrerede far behandle barnet som  

 sit.
Bestemmelsen lovfæster den såkaldte  

 anerkendelseslære og indebærer, at hverken moderen eller faderen  

 vilkårligt kan fratage barnets dets hidtidige far.  

 Anerkendelseslæren udvides samtidig til også udtrykkeligt at  

 gælde for ugifte.
Der tilsigtes ikke ændringer i  

 anerkendelseslærens indhold i forhold til gældende ret.
Det  

 indebærer, at der må foretages en samlet vurdering af, om det  

 under de foreliggende omstændigheder kan anses for rimeligt at lade  

 moderen eller den registrerede far anfægte det registrerede  

 faderskab.
 Såfremt de pågældende ikke har haft  

 kendskab til eller formodning om den skete fejl, kan bestemmelsen ikke  

 anvendes.
Børnelovens § 23, stk. 3, indeholder en  

 særlig regel om, at en ægtemand, som efter børnelovens  

 § 6, stk. 3, skal have meddelelse om barnets fødsel, kan  

 forlange sagen genoptaget, hvis meddelelsen ikke inden fem måneder  

 efter barnets fødsel er kommet frem til ham.
Fristen for genoptagelse  

 er også her fastsat til tre år regnet fra barnets fødsel,  

 dog således at anmodningen tillige skal fremsættes uden ugrundet  

 ophold efter, at den pågældende har fået kendskab til  

 barnets fødsel.
9.4. Faderskab registreret eller fastslået ved  

 anerkendelse eller dom   nye oplysninger Bestemmelsen i børnelovens § 24 regulerer  

 spørgsmålet om genoptagelse i tilfælde, hvor faderskabet  

 allerede er registreret eller fastslået ved anerkendelse eller dom, men  

 hvor der efterfølgende er kommet nye oplysninger frem.
 Efter børnelovens § 24, stk. 1, kan moderen eller  

 hendes dødsbo, barnets værge eller dets dødsbo eller  

 faderen eller hans dødsbo anmode om genoptagelse af sagen, hvis der er  

 fremkommet oplysninger om omstændigheder, der kan antages at ville give  

 sagen et andet udfald, eller der i øvrigt er særlig anledning  

 til at antage, at sagen vil få et andet udfald.
Bestemmelsen forudsætter i modsætning til  

 børnelovens § 22 ikke, at der er enighed mellem parterne om  

 genoptagelsesspørgsmålet, men anmodning skal fremsættes  

 inden tre år efter barnets fødsel.
Overskrides denne frist, kan  

 sagen kun genoptages under de helt særlige omstændigheder, som er  

 nævnt i børnelovens § 25.
Det er en betingelse, at der er fremkommet oplysninger om  

 omstændigheder, der kan antages at ville give sagen et andet udfald,  

 eller der i øvrigt er særlig anledning til at antage, at sagen  

 nu vil få et andet udfald.
Der sigtes navnlig til tilfælde, hvor  

 der nu viser sig en anden faderskabsmulighed.
Bestemmelsen hjemler ikke noget krav på  

 genoptagelse, selvom de nævnte betingelser er opfyldt.  

 Afgørelsen om genoptagelse beror således på et samlet  

 skøn, hvor navnlig de forhold, der opregnes i børnelovens § 24,  

 stk. 2, indgår.
Der skal således bl.a. lægges vægt  

 på:
hvor lang tid der er gået siden barnets fødsel (nr.  

 1), om synspunkterne i anerkendelseslæren gør sig  

 gældende (nr. 2 og 3), om der i øvrigt er udvist passivitet fra den  

 pågældendes side (nr. 4), og om det må forventes, at barnet, hvis sagen genoptages, vil  

 få en (anden) far (nr. 5).
 Disse hensyn svarer til, hvad der efter hidtidig  

 retspraksis er blevet lagt vægt på.
9.5 Genoptagelse ved overskridelse af tre  

 års-fristen i børnelovens §§ 23 og 24 Bestemmelsen i børnelovens § 25 regulerer  

 spørgsmålet om genoptagelse i tilfælde som nævnt i  

 børnelovens §§ 23 og 24, hvor tre års-fristen er  

 overskredet.
I disse tilfælde er det - udover at de almindelige  

 betingelser i de nævnte bestemmelser skal være opfyldt - en  

 betingelse, at der kan anføres ganske særlige grunde til, at  

 anmodningen om genoptagelse ikke er fremsat tidligere, at omstændighederne i øvrigt i høj grad taler for  

 genoptagelse, og at det må antages, at en fornyet behandling af faderskabssagen  

 ikke vil medføre væsentlige ulemper for barnet.
Bestemmelsen tager bl.a. sigte på arvesager, hvor  

 spørgsmålet om, hvem der er rette arvinger, bliver rejst.
I  

 sådanne tilfælde, hvor væsentlige hensyn kan tale for, at  

 spørgsmålet om faderskab bringes i orden, må der navnlig  

 lægges vægt på, om barnet nu har en sådan alder, at  

 der ikke på urimelig måde gribes ind i dets opvækst og  

 almindelige forhold.
Endvidere må der bl.a. lægges vægt  

 på baggrunden for, at sagen ikke er rejst tidligere.
I forbindelse med vurderingen af, om genoptagelse vil  

 medføre væsentlige ulemper for barnet, vil det ofte være  

 nødvendigt at inddrage barnet.
Der bør i almindelighed holdes  

 samtale med børn over 12 år, medmindre dette må antages at  

 være til skade for barnet, eller samtalen må antages at  

 være uden betydning for afgørelsen.
Er barnet under 12 år,  

 må det bero på en konkret vurdering af barnets modenhed mv., om  

 samtale bør holdes.
 Det er efter bestemmelsen ikke en betingelse for  

 genoptagelse, at barnet giver samtykke, men barnets eventuelle holdning  

 forudsættes - afhængig af barnets modenhed og  

 omstændighederne i øvrigt - tillagt betydelig vægt.
 Kompetencen til at begære genoptagelse efter den  

 foreslåede bestemmelse tilkommer de personer mv., som er nævnt i  

 børnelovens §§ 23 og 24. Er barnet nu myndigt, vil det på  

 egen hånd kunne anmode om genoptagelse.
9.6. Statsamtets rolle i forbindelse med  

 genoptagelse Bestemmelsen i børnelovens § 26 regulerer  

 spørgsmål om kompetence og procedure mv. i forbindelse med sager  

 om genoptagelse efter børnelovens §§ 21-25.
I børnelovens § 26, stk. 1, fastsættes det,  

 at afgørelse om genoptagelse træffes af statsamtet.
Det  

 gælder, uanset om den faderskabssag, der søges genoptaget, i  

 første omgang er afsluttet i statsamtet eller i retten.
Efter børnelovens § 26, stk. 2, kan en part inden  

 fire uger efter statsamtets afgørelse om genoptagelse forlange  

 spørgsmålet indbragt for retten.
Det indebærer bl.a., at  

 statsamtet i realiteten kun kan træffe afgørelse om  

 genoptagelse, såfremt parterne er enige om det.
Adgangen til at  

 forlange sagen indbragt for retten gælder, uanset om statsamtets  

 afgørelse går ud på, at sagen skal genoptages, eller at  

 den ikke skal genoptages.
Overskrides fristen, er statsamtets afgørelse om  

 genoptagelse endelig.
Der vil efter almindelige principper  

 efterfølgende kunne fremsættes ny begæring om  

 genoptagelse, såfremt der fremkommer nye oplysninger af betydning for  

 sagen.
 Indbringes sagen for retten, skal retten kun tage stilling  

 til genoptagelsesspørgsmålet og ikke til selve  

 faderskabsspørgsmålet.
 Det følger af børnelovens § 26, stk. 3, og  

 af faderskabsbekendtgørelsens § 22, at en faderskabssag, der  

 genoptages, skal behandles efter de almindelige regler i børnelovens  

 kapitel 2 og 3 samt i faderskabsbekendtgørelsens §§ 2-4, § 6, § 7,  

 stk. 1 og 3, § 8, § 9, stk. 1 og 2, §§ 10-12, §§ 14-19 og § 23. Dette  

 indebærer bl.a., at sagen, uanset om den oprindeligt er afsluttet i  

 statsamtet eller i retten, i første omgang skal behandles i  

 statsamtet, og at det her er lovens almindelige regler, der finder  

 anvendelse.
Faderskabssager, hvor der er sket bortadoption af barnet,  

 kan også genoptages.
Statsamtet skal i disse sager tilrettelægge  

 sagsbehandlingen således, at de biologiske forældre og  

 adoptanterne ikke kan få kendskab til hinandens identitet.
Det  

 forudsættes i den forbindelse, at retten til aktindsigt mv. i  

 nødvendigt omfang begrænses efter forvaltningslovens og  

 offentlighedslovens almindelige regler.
Endvidere indeholder persondataloven  

 regler, der begrænser adgangen til at videregive oplysninger.
 Hvis faderskabet er blevet registreret, er der ikke noget  

 til hinder for, at barnet senere - hvis det ønsker det - kan få  

 oplyst, hvem dets genetiske far er.
Bestemmelsen i børnelovens § 26, stk. 4, har til  

 formål i rimeligt omfang at beskytte mænd, der har været  

 inddraget i den første faderskabssag, mod også at blive  

 inddraget i den nye sag.
Det er således fastsat, at den, der tidligere  

 har været part i sagen, men som efter udfaldet af retsgenetiske  

 undersøgelser eller bevis om, hvorvidt han i perioden, hvor moderen  

 blev gravid, har haft seksuelt forhold til moderen, ikke er anset for barnets  

 far, ikke på ny kan inddrages i sagen, medmindre han selv ønsker  

 det.
 Dette gælder dog ikke, hvis den  

 pågældende i forbindelse med den tidligere sag har afgivet falsk  

 forklaring for retten om forhold af betydning om sagen, eller der med hans  

 viden er sket identitetsforveksling, ombytning af genetisk materiale eller  

 anden tilsvarende fejl, der kan have haft betydning for sagen.
10. Kunstig befrugtning 10.1. Faderskab ved kunstig befrugtning Reglerne om faderskab ved kunstig befrugtning er udformet  

 i nær sammenhæng med lov nr. 460 af 10. juni 1997 om kunstig  

 befrugtning i forbindelse med lægelig behandling, diagnostik og  

 forskning mv.
 Bestemmelsen i børnelovens § 27 regulerer den  

 faderskabsretlige stilling for ægtemænd og partnere (samlevere) i  

 tilfælde, hvor moderen er blevet kunstigt befrugtet af en læge  

 eller under en læges ansvar.
Efter børnelovens § 27, stk. 1, skal moderens  

 ægtemand eller partner anses for barnets far, hvis han har givet  

 samtykke til behandlingen, og barnet må antages at være blevet  

 til ved denne.
Udtrykket »partner« skal forstås i overensstemmelse med  

 § 23, stk. 1, 1. pkt., i lov om kunstig befrugtning i forbindelse  

 med lægelig behandling, diagnostik og forskning mv.
Efter denne  

 bestemmelse skal der, før behandling med kunstig befrugtning indledes,  

 indhentes skriftligt samtykke fra kvinden og dennes ægtefælle  

 eller partner.
Det er efter bestemmelsen uden betydning, om befrugtningen  

 af kvinden er sket med ægtemandens eller samleverens sæd, eller  

 om hun i stedet er blevet behandlet med donorsæd.
Det afgørende  

 er alene, om der foreligger det nævnte samtykke fra moderens  

 ægtemand eller partner, og om barnet må antages at være  

 blevet til ved den kunstige befrugtning.
Rejses der - f.eks. fordi tredjemand gør  

 gældende, at han er barnets far, jf. børnelovens § 6,  

 stk. 1 - faderskabssag, vil der normalt ikke opstå vanskeligheder  

 ved fastslåelsen af faderskabet, såfremt moderen er befrugtet med  

 ægtemandens eller partnerens sæd.
Selv i tilfælde, hvor det  

 lægges til grund, at moderen i den periode, hvor hun blev gravid, har  

 haft seksuelt forhold til tredjemand, vil retsgenetiske undersøgelser  

 normalt kunne vise, om det er ægtemanden (partneren) eller tredjemand,  

 der er barnets far.
Er moderen befrugtet med donorsæd, vil det ikke  

 være muligt at undersøge donor, jf. nedenfor om  

 sæddonorens faderskabsretlige stilling.
Det vil imidlertid i  

 sådanne tilfælde normalt gennem retsgenetiske  

 undersøgelser af tredjemand kunne konstateres, om det er ham, som er  

 far til barnet.
 Er de nævnte retsgenetiske undersøgelser i  

 særlige tilfælde ikke mulige, bygger bestemmelsen på en  

 formodning for, at barnet er blevet til ved den kunstige befrugtning.  

 Moderens ægtefælle eller partner skal derfor i sådanne  

 tilfælde anses som far til barnet, medmindre der på anden  

 måde er helt særlige holdepunkter for, at tredjemand er barnets  

 far.
 Under hensyn til den betydning, som samtykke til kunstig  

 befrugtning herefter i faderskabsmæssig henseende har for moderens  

 ægtefælle eller partner, er det i børnelovens § 27, stk.  

 2, fastsat, at samtykket til kunstig befrugtning skal være skriftligt  

 og indeholde en erklæring om, at ægtefællen eller partneren  

 skal være barnets far.
 Civilretsdirektoratet har anmodet Indenrigs- og  

 Sundhedsministeriet om at sørge for, at samtlige fertilitetsklinikker  

 og hospitaler, der foretager kunstig befrugtning, gøres bekendt med de  

 nye regler, og at de udvidede krav til samtykkeerklæringens indhold  

 samt påtagelse af faderskabet med virkning fra den 1. juli 2002 skal  

 være indarbejdet i de eksisterende erklæringer, jf. § 23 i lov om  

 kunstig befrugtning i forbindelse med lægelig behandling, diagnostik og  

 forskning mv.
10.2. Sæddonorens faderskabsretlige stilling Efter børnelovens § 28, stk. 1, kan en  

 sæddonor ikke dømmes som far til et barn, der med hans sæd  

 er blevet til ved kunstig befrugtning af en anden kvinde end hans  

 ægtefælle eller partner, hvis sæden er doneret med henblik  

 på en læges anvendelse ved kunstig befrugtning eller til en  

 offentlig eller privat sædbank, der opfylder sundhedsmyndighedernes  

 krav til formidling af sæd.
 Bestemmelsen skal ses i lyset af det princip om anonymitet  

 for sæddonorer, som ligger til grund for lov om kunstig befrugtning i  

 forbindelse med lægelig behandling, diagnostik og forskning mv.
Bestemmelsen omfatter ikke kunstig befrugtning af  

 sæddonors hustru eller partner.
Dette skal ses i sammenhæng med  

 børnelovens § 27, hvorefter ægtemanden eller partneren til  

 en kvinde, der er blevet kunstigt befrugtet, og som har givet samtykke til  

 behandlingen, anses som barnets far.
Dette gælder også, hvor  

 kvinden er blevet kunstigt befrugtet med ægtefællens eller  

 partnerens sæd.
Bestemmelsen bygger i øvrigt på en sondring  

 mellem, om manden har doneret sin sæd med henblik på en  

 læges anvendelse ved kunstig befrugtning eller til en offentlig eller  

 privat sædbank, som opfylder sundhedsmyndighedernes krav til formidling  

 af sæd, eller dette ikke er tilfældet.
Ved henvisningen til  

 sundhedsmyndighedernes krav til formidling af sæd sigtes til de  

 sundhedsfaglige regler, som Sundhedsstyrelsen efter § 20, stk. 2, i  

 lov om kunstig befrugtning i forbindelse med lægelig behandling,  

 diagnostik og forskning mv. kan fastsætte om donation, anvendelse og  

 opbevaring af sæd.
Det følger af børnelovens § 28, stk. 2, at  

 hvis sæden ikke er blevet doneret som nævnt i børnelovens  

 § 28, stk. 1, skal sæddonor anses for barnets far.
Det  

 gælder dog ikke, hvis sæden er anvendt uden donors vidende eller  

 efter hans død.
10.3. Behandlingen af faderskabssager, hvor der er sket  

 kunstig befrugtning Det følger af børnelovens § 29, at de  

 almindelige regler i lovens kapitel 1-4 - med de ændringer, der  

 følger af børnelovens §§ 28 og 29 - finder tilsvarende  

 anvendelse i sager om faderskab ved kunstig befrugtning.
 Det betyder bl.a., at faderskabet til et barn, som er  

 blevet til ved kunstig befrugtning, kan registreres efter de almindelige  

 regler i børnelovens §§ 1-3, og at der frit kan rejses  

 faderskabssag inden for seks måneder, jf. børnelovens § 5,  

 stk. 1. Den tredjemand, der mener, at han er far til barnet, vil kunne  

 få spørgsmålet prøvet efter reglerne i  

 børnelovens § 6.
 Rejses der faderskabssag, gælder de almindelige  

 regler herom i børnelovens kapitel 2 og 3. Genoptagelse kan ske efter  

 reglerne i børnelovens kapitel 4. Herudover finder  

 faderskabsbekendtgørelsen og nærværende vejledning  

 også anvendelse.
11. Adoption Selvom en moder ønsker at bortadoptere sit barn,  

 skal faderskabet til barnet søges fastslået.
De almindelige  

 regler i faderskabsbekendtgørelsen og denne vejledning finder  

 således tilsvarende anvendelse, når en mor vil bortadoptere sit  

 barn.
Uanset ønsket om bortadoption skal moderen derfor også  

 oplyse, hvem der er eller kan være far til barnet.
Dette skyldes både hensynet til den biologiske fader  

 og barnet.
Faderen får ved fastslåelse af faderskabet mulighed  

 for at udtale sig om den påtænkte bortadoption.
Endvidere  

 får barnet mulighed for på et senere tidspunkt at få  

 kendskab til identiteten af sin biologiske far, hvis barnet måtte  

 ønske det.
 Vægtige hensyn til barnet taler for, at adoptionen  

 gennemføres så hurtigt som muligt efter, at barnet er tre  

 måneder gammelt.
 Det er derfor vigtigt, at statsamtet i disse  

 tilfælde tilrettelægger behandlingen af faderskabssagen på  

 en sådan måde, at sagen kan afsluttes hurtigt.
Dette indebærer bl.a., at statsamtet i  

 tilfælde, hvor det modtager underretning om, at en moder vil  

 bortadoptere sit barn, straks bør indlede behandlingen af  

 faderskabssagen, herunder indkalde moderen til et møde.
Dette  

 møde kan i visse tilfælde afholdes allerede før barnets  

 fødsel.
 For at sikre en smidig og effektiv behandling af denne  

 type sager har Civilretsdirektoratet instrueret amtskommunerne om hurtigst  

 muligt at orientere statsamtet, når et barn ønskes  

 bortadopteret.
11.1. Moderen oplyser, at hun har haft seksuelt forhold  

 til en eller flere mænd Hvis moderen oplyser, at hun har haft seksuelt forhold til  

 en eller flere mænd i den periode, hvor hun blev gravid, bør  

 statsamtet straks indkalde de pågældende til møde i  

 statsamtet.
 Anerkendes faderskabet til barnet, kan faderskabssagen  

 afsluttes på det foreliggende grundlag.
 Anerkendes faderskabet ikke, bør statsamtet  

 opfordre parterne til at medvirke ved retsgenetiske undersøgelser, som  

 bør gennemføres hurtigst muligt.
Statsamtet bør endvidere ved mødet vejlede  

 den eller de pågældende mænd om, at der kan gives samtykke  

 til, at bortadoptionen gennemføres.
Dette kan være aktuelt, hvis  

 faderskabssagen undtagelsesvis måtte trække ud, f.eks. fordi der  

 er problemer med at gennemføre møder med sagens parter.
 Hvis manden (mændene) erklærer sig  

 indforstået hermed, vil adoptionen kunne gennemføres uden at  

 afvente faderskabssagens afslutning.
 Gennemføres bortadoption, uanset at faderskabssagen  

 ikke er afsluttet, vil faderskabssagen i almindelighed blive henlagt,  

 såfremt den eller de mulige fædre er indforstået med  

 det.
Ønskes faderskabssagen gennemført, vil dette  

 ske.
Fastslåelse af faderskabet vil imidlertid ikke berøre  

 adoptionens gyldighed og vil - som følge af adoptionen - ikke have  

 nogen retsvirkning for den pågældende mand, der ikke vil have ret  

 til samvær med eller arveret efter barnet mv.
 Viser retsgenetiske undersøgelser, at ingen af de  

 udpegede faderskabsmuligheder kan være far til barnet, må  

 statsamtet straks indkalde moderen til et nyt møde, hvor hun skal  

 oplyse, hvem der ellers er eller kan være far til barnet.
 Ønsker en mand, som efter moderens oplysning er  

 eller kan være far til barnet, ikke at medvirke ved retsgenetiske  

 undersøgelser, eller vil han på baggrund af gennemførte  

 retsgenetiske undersøgelser ikke anerkende faderskabet til barnet,  

 indbringer statsamtet sagen for retten, jf. børnelovens § 13, nr. 2 og  

 4.
 Oversendes sagen til retten, bør statsamtet  

 gøre retten opmærksom på, at moderen ønsker at  

 bortadoptere barnet, således at retten også kan  

 tilrettelægge en hurtig og effektiv behandling af sagen.
11.2. Ingen mand er oplyst som mulig far I en situation, hvor en mor ønsker at bortadoptere  

 sit barn, og hvor der ikke er oplyst en mulig far, bør statsamtet  

 overveje at lade en særlig børnesagkyndig gennemføre  

 samtalen med moderen.
Dette skal ses i lyset af den tilstand, som moderen  

 befinder sig i.
Hvis moderen oplyser, hvem der er eller kan være far  

 til barnet, indkalder statsamtet den eller de pågældende  

 mænd til møde i statsamtet.
Sagen behandles i øvrigt i  

 overensstemmelse med de almindelige retningslinier, jf. ovenfor.
Vil moderen ikke oplyse, hvem der er eller kan være  

 far til barnet, må sagen indbringes for retten.
Statsamtet vejleder i  

 forbindelse med fremsendelsen til retten om sagens hastende karakter, jf.  

 afsnit 11.1.
 Er moderen ude af stand til at oplyse, hvem der er eller  

 kan være far til barnet, vil faderskabssagen efter  

 omstændighederne kunne henlægges, jf. afsnit 7.2 om sagens  

 afslutning.
12. Klage Efter børnelovens § 35 kan statsamtets  

 afgørelser efter børneloven ikke indbringes for anden  

 administrativ myndighed.
 Baggrunden er, at alle faderskabssager skal indledes ved  

 statsamtet, men at der er en meget let adgang for sagens parter til at  

 indbringe sagen for retten.
Civilretsdirektoratet vil som ressortmyndighed have et  

 almindeligt tilsyn med bl.a. statsamternes virksomhed efter loven.
Det  

 betyder bl.a., at Civilretsdirektoratet - både generelt og i konkrete  

 sager - vil kunne afgive vejledende udtalelser mv. til bl.a.  

 statsamterne.
 Klager over statsamtets passivitet, inhabilitet og  

 aktindsigt vil dog kunne indgives til Civilretsdirektoratet.
 13. Stedlig kompetence mv.
 En faderskabssag skal som hovedregel behandles ved det  

 statsamt, hvor moderen bor eller opholder sig, jf.  

 faderskabsbekendtgørelsens § 23, stk. 1. Kriteriet svarer til  

 retsplejelovens § 456 c, stk. 1.
 Årsagen til, at det er moderens bopæl eller  

 opholdssted, som er afgørende, er hensynet til, at sagen bliver oplyst  

 bedst muligt, og at den bliver fremmet hurtigst muligt.
Hvis moderen ikke bor eller opholder sig her i landet,  

 skal sagen indbringes for det statsamt, hvor den mand, der er part i sagen,  

 bor eller opholder sig.
Er flere mænd parter i sagen, bestemmer  

 Civilretsdirektoratet, hvilket af de kompetente statsamter der skal behandle  

 sagen, jf. faderskabsbekendtgørelsens § 23, stk. 2.
 I andre situationer, f. eks. hvis moderen er død,  

 og der ikke er oplysninger om, hvem der er eller kan være far til  

 barnet, skal sagen behandles ved Københavns Overpræsidium, jf.  

 faderskabsbekendtgørelsens § 23, stk. 3.
I tilfælde, hvor moderen flytter til et andet  

 statsamt, må det statsamt, der behandler faderskabssagen vurdere, om  

 sagen skal sendes videre til moderens nye statsamt.
Hvis moderen f.eks. endnu  

 ikke er blevet indkaldt til møde, og det i øvrigt  

 skønnes hensigtsmæssigt, kan sagen sendes videre til moderens  

 nye statsamt.
Hvis reel sagsbehandling er indledt, bør sagen dog  

 forblive i det statsamt, hvor sagen blev rejst.
 Også i tilfælde, hvor barnet er anbragt uden  

 for hjemmet, er moderens bopæl eller opholdssted som udgangspunkt  

 afgørende for, hvilket statsamt der skal behandle sagen.
 Hvis der i øvrigt opstår tvivl om, hvorvidt  

 statsamtet kan behandle en sag, kan statsamtet forelægge  

 spørgsmålet for Civilretsdirektoratet.
