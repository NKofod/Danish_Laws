Indledning Lov om byfornyelse og boligforbedring, kapital IV, indeholder bestemmelser  

 om erstatningsboliger m.v.
 Reglerne er blevet ændret ved henholdsvis lov nr. 136 af 13. april 1983 om  

 ændring af lov om byfornyelse og boligforbedring og ved lov nr. 246 af 6.  

 juni 1985 om ændring af lov om byfornyelse og boligforbedring.
 Den nugældende lov er optrykt som lovbekendtgørelse nr. 342 af 10. juli  

 1985 om byfornyelse og boligforbedring.
 Ved den seneste lovændring, der trådte i kraft den 1. juli 1985, er disse  

 regler udstrakt til også at omfatte fremskaffelse af erstatningsboliger m.v.  

 efter lov om sanering og lov om boligtilsyn.
 I medfør af § 90, stk. 4, i lov om byfornyelse og boligforbedring, ophæves  

 lov om sanering den 31. december 1984, idet loven dog bevarer sin gyldighed  

 for så vidt angår saneringsplaner, der er vedtaget inden denne dato.
 Tilvejebringelse af boliger til husstande, der bliver husvilde som følge  

 af beslutninger i medfør af den pr. 1. januar 1983 ophævede lov om  

 boligtilsyn, skal ifølge § 29 i lov om boligtilsyn, finde sted efter reglerne  

 om genhusning i lov om sanering.
 Da der stadig en årrække fremover kan forekomme tilfælde, hvor husstande,  

 der bliver husvilde som følge af beslutninger i medfør af lov om sanering og  

 lov om boligtilsyn, har behov for at få anvist en erstatningsbolig, gælder  

 reglerne om erstatningsboliger og støtte hertil i medfør af lov om  

 byfornyelse og boligforbedring også i disse tilfælde.
 Herudover er reglerne udvidet på visse punkter, idet der bl.a. er indført  

 pligt for kommunerne til midlertidigt at anvise erstatningsboliger ikke alene  

 for lejere af beboelseslejligheder, men også for andelshavere og ejere.
 Desuden har ikke bare lejere, men også andelshavere og ejere, der opfylder  

 betingelserne, fået ret til flyttegodtgørelse efter lovens § 45, stk. 1, i  

 det omfang, flytteudgifterne ikke dækkes af en evt. erstatning for  

 bygningsafståelse el. lign.
 Der kan desuden efter lovens § 37 ydes godtgørelse til erhvervslejere til  

 dækning af rimelige udgifter til sagkyndig bistand (advokatsalær m.v.).
 For at harmonisere udbetaling af godtgørelse med skattelovgivningens  

 regler har kommunalbestyrelsen adgang til at nedsætte godtgørelsen efter §  

 37, stk. 5, såfremt modtageren kan foretage fradrag i den skattepligtige  

 indkomst eller har foretaget skattemæssige afskrivninger af aktiver, hvis  

 værdi indgår i beregningsgrundlaget af godtgørelsen.
 Klage over kommunalbestyrelsens afgørelser om godtgørelse efter § 37 kan  

 indbringes for taksationsmyndighederne.
 Bestemmelsen om godtgørelse til lejere af erhvervslokaler, der inden  

 rømningstidspunktet fraflytter lejemålet, er udvidet til at gælde både lejere  

 og andelshavere, jfr. lovens § 40, stk. 2.
Lejerne har fra 1. juli 1985 i henhold til § 60 b altid krav på at få  

 udbetalt individuel boligstøtte efter kapitel 5 i lov om individuel  

 boligstøtte beregnet på grundlag af den leje, lejerne aktuelt er pligtige at  

 betale.
Støtten kan dog kræves tilbagebetalt med renter, hvis det senere  

 viser sig, at lejeren får godtgjort for meget betalt leje.
 Dette cirkulære indeholder følgende afsnit:
1. Indledning 2. Ret til erstatningsbolig (§§ 38-39) 4. Erstatningsboliger (§§ 41-43) 5. Godtgørelse til husstande (§ 40, stk. 1, og § 45,  

 stk. 1) 6. Støtte til betaling af depositum, boligandel,  

 boligindskud, forudbetalt leje eller lån (§ 45, stk. 2, og § 14, stk. 9) 7. Tilskud til forhøjede boligudgifter (§ 46) 8. Godtgørelse til erhvervsdrivende (§ 37, § 40, stk.  

 2, § 47, § 7, stk. 2, 2. pkt., og § 64) 9. Statsrefusion Boligstyrelsen har i medfør af byfornyelseslovens § 38, stk. 1, 3. pkt.,  

 udstedt bekendtgørelse om beregning af nettoboligudgiften, bekendtgørelse nr.  

 541 af 25. oktober 1984. Bekendtgørelsen er optaget som bilag 1 til dette  

 cirkulære.
 Desuden har boligstyrelsen i medfør af byfornyelseslovens § 46, stk. 8,  

 udstedt bekendtgørelse om beregning af boligtilskud til andelshavere m.fl.,  

 bekendtgørelse nr. 540 af 25. oktober 1984. Bekendtgørelsen er optaget som  

 bilag 2.
 Oversigt over støtte i henhold til lov om byfornyelse og boligforbedring  

 er optaget som bilag 3.
 Efter boligministeriets bekendtgørelse nr. 3 af 9. januar 1984 om  

 henlæggelse af opgaver og beføjelser til boligstyrelsen og byggestyrelsen  

 udøves de beføjelser, der efter kapitel IV i lov om byfornyelse og  

 boligforbedring er henlagt til boligministeren, af boligstyrelsen.
Nærværende cirkulære erstatter cirkulære nr. 192 af 17 december 1984 om  

 genhusning og afsnit 3 f-3 g 3.9. i cirkulære nr. 193 af 18. december 1984 om  

 ændringer i saneringsloven m.v., idet de gældende regler er optaget i dette  

 cirkulære.
I enkelte tilfælde gælder særregler i medfør af saneringsloven, og  

 disse regler er indført i slutningen af de pågældende afsnit.
 Det skal bemærkes, at en saneringsplan i medfør af saneringslovens § 9 kan  

 vedtages såvel af kommunalbestyrelsen som af et godkendt saneringsselskab, og  

 som fællesbetegnelse anvendes udtrykket »den sanerende«.  

 Beslutningen om byfornyelse og boligforbedring kan ifølge byfornyelsesloven  

 alene træffes af kommunalbestyrelsen.
Ret til en erstatningsbolig 2.1. Ret til at få anvist en erstatningsbolig Lejere, ejere og andelshavere har efter lovens § 38, stk. 1, 1. pkt., og  

 stk. 5, ret til en erstatningsbolig, såfremt husstanden skal rømme boligen  

 som følge af en byfornyelsesbeslutning efter lovens kapitel II, en  

 boligforbedringsbeslutning efter kapitel III eller en beslutning efter  

 kapitel VIII.
Det samme gælder, hvis boligen skal rømmes som følge af  

 reglerne i lov om sanering eller lov om boligtilsyn.
Er der derimod tale om, at lejeren, ejeren eller andelshaveren skal rømme  

 deres erhvervslokaler som følge af de nævnte beslutninger, er der ikke ret  

 til erstatningslokaler.
Kommunalbestyrelsen kan dog bistå virksomhederne i  

 forsøg på at fremskaffe nye lokaler.
Lejere af enkeltværelser, hvor lejeren er beskyttet mod opsigelse efter  

 lejelovens regler, har samme ret til en erstatningsbolig som lejere, der  

 bebor en lejlighed.
For at være beskyttet imod opsigelse kræves det, at  

 enkeltværelset ikke er en del af udlejerens beboelseslejlighed eller ikke er  

 en del af et en- eller tofamilieshus, som beboes af udlejeren.
 I tilfælde, hvor lejligheden ikke skal rømmes, men hvor lejen som følge af  

 forbedringen vil blive forøget med mere end 80 kr. pr. m2 bruttoetageareal,  

 har lejeren ligeledes ret til en erstatningsbolig, jfr. lovens § 38, stk. 1,  

 2. pkt.
I de 80 kr. pr. m2 bruttoetageareal medregnes lejeforhøjelser for andre  

 forbedringer, som er gennemført inden for de sidste 3 år.
Lejeren kan kræve,  

 dvs. fremsætte krav om at få anvist en erstatningsbolig fra det tidspunkt,  

 hvor kommunalbestyrelsen har godkendt et projekt for ejendommen efter lovens  

 § 22, eller til gennemførelse af et påbud udstedt efter lovens § 72, eller  

 kommunalbestyrelsen har meddelt tilsagn om statsstøtte efter § 52, stk. 2, i  

 lov om sanering, og indtil lejeforhøjelsen som følge af forbedringerne 1.  

 gang skal betales.
Efter dette tidspunkt har lejeren ikke længere ret til at  

 få anvist en erstatningsbolig.
 Det påhviler kommunalbestyrelsen at påse, at betingelserne for ret til en  

 erstatningsbolig som følge af lejeforhøjelse for forbedringsarbejder er  

 opfyldt, idet det samtidig må påses, at lejeforhøjelsen ikke indeholder  

 betaling for andre arbejder end forbedringsarbejder.
 Såfremt husstanden bebor en ejerbolig eller en privat andelsbolig, og  

 netteboligudgiften stiger med mere end 80 kr. pr. m2 bruttoetageareal, har  

 husstanden ligeledes ret til at få anvist en erstatningbolig.
Der henvises i denne forbindelse til bekendtgørelse nr. 541 af 25. oktober  

 1984 om beregning af nettoboligudgiften.
Bekendtgørelsen er optaget som bilag  

 1.
 Ved mindre boligudgiftsforhøjelse end de nævnte 80 kr. pr. m2  

 bruttoetageareal, men hvor forhøjelsen dog medfører, at forholdet mellem  

 boligudgiften og husstandens samlede økonomi forrykkes væsentligt, kan  

 kommunalbestyrelsen anvise en erstatningsbolig jfr. lovens § 38, stk. 2.
 Afgørelsen træffes af kommunalbestyrelsen efter en konkret vurdering af  

 husstandens forhold.
 Kommunalbestyrelsen vil især kunne anvise en erstatningsbolig efter § 38,  

 stk. 2, såfremt boligudgiften overstiger halvdelen af boligtagerens  

 husstandsindkomst, jfr. princippet i § 12 i lov om individuel boligstøtte.
Når en udlejer er blevet gjort bekendt med, at lejligheden skal rømmes,  

 eller at lejen vil blive forhøjet med mere end 80 kr. pr. m2  

 bruttoetageareal, jfr. § 38, stk. 1, 2. pkt., foreskriver loven en særlig  

 oplysningspligt for udlejeren ved genudlejning af en sådan lejlighed.
Udlejes  

 lejligheden efter, at udlejeren er blevet gjort bekendt hermed, har lejeren  

 som udgangspunkt ikke ret til en erstatningsbolig, medmindre gennemførelsen  

 af ombygningen eller nedrivningen trækker ud, så fraflytningen først  

 forlanges eller lejeforhøjelsen først varsles mindst 2 år efter  

 lejeforholdets påbegyndelse jfr. lovens § 39, stk. 1. Der kan således opstå  

 ret til at få anvist en erstatningsbolig, hvis lejemålet bliver af længere  

 varighed.
Inden lejeaftalen indgås, skal udlejeren gøre lejeren skriftligt  

 bekendt hermed.
Opfylder udlejeren ikke denne oplysningspligt, kan lejeren  

 forlange erstatning af udlejeren, jfr. lovens § 39, stk. 2.
 En udlejer anses senest at være gjort bekendt med, at lejligheden skal  

 lusrømmes fra det tidspunkt, hvor udlejeren efter byfornyelsesloven § 10,  

 stk. 2, modtager et eksemplar af byfornyelses- eller  

 boligforbedringsbeslutningen, når dette fremgår af en bekendtgjort  

 saneringsplan, eller når dette fremgår af en beslutning efter  

 boligtilsynsloven, og beslutningen eller den godkendte saneringsplan er  

 bekendtgjort for udlejeren.
 I tilfælde, hvor lejen forhøjes med mere end 80 kr. pr. m2  

 bruttoetageareal, anses udlejeren senest at være bekendt hermed, når denne  

 efter lovens § 19, stk. 3 og 4, skriftligt skal orientere lejerene og  

 beboerrepræsentanterne i ejendommen, eller når udlejeren har modtaget  

 meddelelse om en beslutning i medfør af § 72 eller § 75, eller når udlejeren  

 til kommunalbestyrelsen har fremsendt projekt til ejendommens ombygning i  

 henhold til en godkendt saneringsplan.
2.1.1. Særlige forhold i forbindelse med rømningen For at undgå at ejendomme står tomme, skal det tilstræbes, at ejendomme,  

 der er omfattet af en beslutning efter lov om byfornyelse og boligforbedring,  

 ikke rømmes for tidligt.
 Erfaringen viser, at det for ejendomme, der har stået tomme over en  

 længere periode, har haft uheldige konsekvenser for ejendommenes tilstand,  

 hvorfor det henstilles undgået, at rømningen sker tidligere end nødvendigt.
Det er samtidig en fordel for beboerne, at rømningsperioden, dvs.  

 tidspunktet fra den første husstand anvises en erstatingsbolig, til den  

 sidste husstand fraflytter, gøres så kort som mulig.
Herved reduceres  

 ubehagelighederne ved at bo i halvtomme ejendomme for de tilbageboende  

 husstande.
For at undgå en for tidlig rømning af en ejendom, kan  

 kommunalbestyrelsen udleje lejlighederne midlertidigt, jfr. pkt. 2.3.
 Opmærksomheden henledes på, at en bolig som udgangspunkt ikke må stå tom i  

 mere end 6 uger, jfr. § 48 i lov om midlertidig regulering af  

 boligforholdene.
 Desuden skal opmærksomheden henledes på, at lejere, der anvises  

 erstatningsboliger, inden endelig beslutning i henhold til lov om byfornyelse  

 og boligforbedring i medfør af byfornyelseslovens § 10, stk. 1, er  

 bekendtgjort ikke har ret til byfornyelsesboligsikring i henhold til kapitel  

 5 i lov om individuel boligstøtte, jfr. iøvrigt cirkulærets pkt. 5.1.
2.2. Opsigelse af lejeaftaler vedr. lejligheder, der skal rømmes Ved en »råde-over-ejendom« forstås, at en ejendom efter lovens §  

 14, stk. 1, eller i henhold til en godkendt saneringsplan overtages af  

 kommunalbestyrelsen eller et godkendt byfornyelses- eller saneringsselskab.  

 Beboerne - herunder også andelshavere, ejerlejlighedsindehavere og ejere -  

 kan eventuelt efter aftale med kommunalbestyrelsen eller selskabet blive  

 boende som lejere, indtil nedrivnings- eller ombygningsarbejderne skal  

 gennemføres.
 I tilfælde, hvor en udlejer af en privat udlejningsejendom skal gennemføre  

 en ombygning efter byfornyelsesloven, og ombygningen nødvendiggør rømning,  

 skal udlejeren, inden projektet fremsendes til kommunalbestyrelsen, orientere  

 ejendommens lejere eller beboerrepræsentanter om arbejdernes omfang, herunder  

 et overslag over udgifterne, oplysning om finansiering heraf og den  

 forventede størrelse af den lejeforhøjelse, der er en følge af  

 foranstaltningernes gennemførelse, jfr. lovens § 19, stk. 3 og 4.
 Uanset om der er tale om en privat eller en kommunal udlejningsejendom,  

 skal udlejeren opsige lejeren af den lejlighed eller det lokale, der skal  

 rømmes, jfr. § 36, stk. 1, 1. pkt.
 Tilsvarende skal en ejer af en udlejningsejendom, der skal ombygges efter  

 saneringslovens regler, opsige lejerne af lejligheder og lokaler, der skal  

 rømmes, når kommunalbestyrelsen har godkendt projektet.
Opsigelse kan dog tidligst ske, når endelig beslutning om byfornyelse  

 efter § 7, boligforbedring efter § 32 eller en beslutning i medfør af kapitel  

 VIII, er bekendtgjort efter § 10, eller hvor der er tale om sanering, når en  

 saneringsplan er godkendt af boligstyrelsen.
Opsigelse kan tidligst ske 6  

 måneder før, lejligheden påregnes rømmet.
 Hvorvidt en beboelseslejlighed eller et lokale skal rømmes af hensyn til  

 en sanering kan, bortset fra de tilfælde, der er omfattet af saneringslovens  

 § 16, ikke afgøres, før den saneringsplan, der er tale om, er godkendt af  

 boligstyrelsen i medfør af saneringslovens § 9, stk. 2. Det er således først  

 fra dette tidspunkt, opsigelsen kan afgives.
 Bestemmelsen om opsigelse omfatter alle lejere, uanset om der er tale om  

 lejere af beboelseslejligheder, lejere af enkeltværelser eller lejere af  

 erhvervslokaler.
 Opsigelse kan ske med 3 måneders varsel, uanset om der skulle være aftalt  

 længere varsel.
 Ved nærliggende fare for beboerne, f.eks. hvor der foreligger en  

 kondemnering med kort frist, kan opsigelsesvarslet forkortes yderligere.
Ved opsigelsen skal udlejeren anvende lejelovens regler herom, og det  

 indebærer bl.a., at opsigelsen skal være skriftlig og indeholde oplysning om  

 lejerens adgang til at gøre indsigelse, jfr. pkt. 2.2.1. Udlejerens opsigelse  

 skal endvidere indeholde oplysning om opsigelsesgrunden.
Er det lejede  

 udlejet til andet end beboelse, skal opsigelsen tillige indeholde oplysning  

 om lejerens rettigheder efter §§ 88-90 i lov om leje.
Indeholder opsigelsen  

 ikke disse oplysninger, er den ugyldig, jfr. § 87, stk. 1, i lov om leje.
 Efter de indtil 1. juli 1985 gældende regler var udlejeren forpligtet til  

 i forbindelse med opsigelsen at oplyse lejeren om dennes ret til støtte efter  

 §§ 37 og 45, stk. 1 og 2, og om ret til en erstatningsbolig.
Dette krav er ændret pr. 1. juli 1985, da denne opregning af  

 støttemuligheder efter byfornyelsesloven ikke er udtømmende, samt da  

 udlejeren ikke har mulighed for at vurdere, hvorvidt en lejer har ret til  

 støtte.
Derimod skal kommunalbestyrelsen i henhold til byfornyelseslovens §  

 9, stk. 5, i forbindelse med forslag til beslutning efter byfornyelseslovens  

 § 7, stk. 1, og senere efter vedtagelse af beslutningen orientere både lejere  

 og ejere om reglerne for ret til erstatningsboliger og økonomisk støtte til  

 betaling af husleje, boligtilskud m.v.
Konsekvenserne af, at opsigelsen altid skal ske med mindst 3 måneders  

 varsel, kan imidlertid være, at lejeren har krav på erstatning, f.eks. hvor  

 det længere opsigelsesvarsel har til formål at sikre en rimelig tid til  

 afskrivning af forbedringer, som lejeren har betalt.
Lejerens eventuelle krav  

 på erstatning skulle efter de indtil 1. juli 1985 gældende regler rettes mod  

 udlejeren, der herefter kunne kræve, at den kommune, der havde truffet  

 beslutning efter lov om byfornyelse og boligforbedring, holdt udlejeren  

 skadesløs for det beløb, der skulle betales i erstatning.
 For at forenkle proceduren skal lejerens erstatningskrav fra 1. juli 1985  

 rettes direkte imod kommunalbestyrelsen.
 En sådan erstatning ifølge en egentlig tabsopgørelse, udarbejdet af den  

 pågældende lejer, vil herefter kunne udbetales af kommunen.
 Erstatningen kan medtages til refusion straks efter udbetalingen og  

 refunderes af staten med 50 pct., jfr. § 66.
 Rejses erstatningskravet i forbindelse med gennemførelse af en  

 saneringsplan, vil udgiften være at betragte som en saneringsudgift.
2.2.1. Klageadgang Vil lejeren ikke godkende opsigelsen, skal lejeren senest 6 uger efter, at  

 opsigelsen er kommet frem, fremsætte skriftlig indsigelse herom til  

 udlejeren.
Udlejeren må da indbringe opsigelsen for byfornyelsesnævnet senest  

 6 uger fra modtagelsen af lejerens indsigelse imod opsigelsen, såfremt  

 udlejeren ønsker at opretholde opsigelsen, jfr. § 36, stk. 3.  

 Kommunalbestyrelsens afgørelse om erstatning efter § 36, stk. 2, kan  

 indbringes for taksationsmyndighederne inden 4 uger efter, at klageren har  

 fået meddelelse om afgørelsen.
2.3. Anvisning af erstatningsboliger Erstatningsboliger efter § 38 anvises af kommunalbestyrelsen, jfr. § 41,  

 stk. 1.
Kommunalbestyrelsen kan anvise erstatningsboliger både i almennyttigt  

 boligbyggeri og i private udlejningsejendomme, herunder i kommunens egne  

 udlejningsejendomme.
Se pkt. 4.1. om kommunalbestyrelsens muligheder for at  

 fremskaffe erstatningsboliger.
 Hvor beboelseslejligheder bliver ledige inden rømningstidspunktet, kan  

 kommunalbestyrelsen efter § 42, stk. 6, bestemme, at lejemålet overtages af  

 kommunen, der herefter bl.a. kan stille disse lejligheder til rådighed for  

 lejere, der har behov for midlertidigt at fraflytte boligen, jfr. § 44 og §  

 44 a.
 Boligstyrelsen har den 11. oktober 1985 i medfør af § 5 i lov om leje,  

 autoriseret en lejekontrakt typeformular M 3. udgave - til anvendelse i  

 midlertidige lejemål.
 Autorisationen gælder indtil 1. januar 1988.
 Den autoriserede typeformular kan købes hos Statens Indkøb, Bredgade 20,  

 1260 København K.
 I tilfælde, hvor en lejer af et erhvervslejemål fraflytter lejemålet inden  

 rømningstidspunktet, dvs. inden lejeren opsiges, kan kommunalbestyrelsen  

 bestemme, at lejemålet overtages af kommunen eller saneringsselskabet, jfr. §  

 40, stk. 5.
2.3.1. Særlige forhold vedrørende anvisning af erstatningsboliger Det er forekommet, at husstande er blevet anvist erstatningsboliger i  

 ejendomme, der efter en kortere årrække er blevet omfattet af  

 saneringsplaner, hvorefter det har været nødvendigt påny at anvise de  

 pågældende husstande erstatningsboliger.
 Under henvisning hertil skal det understreges, at kommunerne og  

 byfornyelsesselskaberne bør være meget omhyggelige ved vurderingen af, hvilke  

 ejendomme, der kan anvendes til erstatningsboliger, således at det så vidt  

 muligt søges undgået, at husstande ufrivilligt bliver udsat for at skulle  

 anvises erstatningsboliger mere end en gang.
2.3.2. Finansiering Kommunen afholder udgifterne ved anvisning af erstatningsboliger.
 Udgifterne kan i nærmere bestemt omfang, jfr. cirkulære om offentlig  

 støtte til byfornyelse og boligforbedring m.v., medregnes som  

 byfornyelsesudgifter og kan ifølge byfornyelseslovens § 66, stk. 3,  

 refunderes af staten med 50 pct.
 Afholdes udgiften i forbindelse med gennemførelse af en saneringsplan, vil  

 udgiften for saneringsselskabet være at betragte som en saneringsudgift.
2.4. Krav til en erstatningsbolig Den anviste erstatningsbolig skal være af passende størrelse, beliggenhed,  

 kvalitet og udstyr, jfr. § 38, stk. 1, 4. pkt.
 Det afgørende er ikke antallet af tilbudte erstatningsboliger, men  

 tilbuddenes indhold.
Boligen har en passende størrelse, når den enten 1. har 1 værelse mere end antallet af  

 husstandsmedlemmer.
En enlig har således ret til en lejlighed med 2 værelser,  

 men på den anden side ikke krav på mere, selvom den fraflyttede lejlighed  

 havde flere værelser.
Kommunen kan dog anvise en større bolig efter et  

 konkret skøn, eller 2. samme værelsesantal, som husstandens tidligere  

 bolig under forudsætning af, at den tidligere bolig ikke var beboet af mere  

 end 2 personer pr. beboelsesrum.
En husstand på 5 personer, der rømmer en 2-værelses lejlighed, har  

 herefter ret til en erstatningsbolig på mindst 3 værelser.
Denne husstand kan  

 også, hvis den ønsker det, og det er muligt for kommunen, få anvist en  

 erstatningsbolig på til og med 6 værelser.
 En husstand på 3 personer, der skal rømme en 2-værelses lejlighed, anses i  

 denne forbindelse for at have fået anvist en passende erstatningsbolig, hvis  

 erstatningsboligen har fra 2-4 værelser.
Husstanden kan ikke anvises en bolig, der vil blive overbefolket, selvom  

 husstanden måske måtte ønske dette.
Anvisningen kan derimod efter ønske fra  

 husstanden ske i en større lejlighed, end husstanden har krav på, hvis dette  

 er muligt for kommunen.
 Hvis antallet af værelser i erstatningsboligen overstiger antallet af  

 personer i husstanden med mere end eet, f.eks. hvor en husstand på 2 personer  

 rømmer en 3-værelses lejlighed og anvises erstatningsbolig i en 5-værelses  

 lejlighed, kan dette dog få betydning for beregningen af  

 byfornyelsesboligsikringen efter kapitel 5 i lov om individuel boligstøtte.
 Med hensyn til boligens beliggenhed fremgår det af § 38, stk. 3, at der  

 ved anvisning af erstatningsboliger er fortrinsret for husstande, der  

 fraflytter en bolig i samme boligkvarter eller i et tilstødende kvarter.  

 Anvisningsmyndigheden bør således tilstræbe, at husstande anvises  

 erstatningsboliger i det tidligere bykvarter, og i givet fald bør  

 kommunalbestyrelsen benytte muligheden for efter § 42 at tilvejebringe et  

 passende antal erstatningsboliger.
Det er vanskeligt at pege på forhold, der kan afgrænse de tilfælde, hvor  

 en erstatningsbolig ikke er af passende kvalitet og udstyr.
Skønnet herover  

 må i vidt omfang bero på lokale forhold.
Vejledende for, om  

 erstatningsboligen ikke er af passende kvalitet og udstyr, vil navnlig være,  

 om tilstedeværelsen af usædvanligt udstyr og lignende medfører en særlig høj  

 boligudgift.
Som eksempel på udstyr, der i det enkelte tilfælde kan tænkes  

 karakteriseres som usædvanligt, kan nævnes sauna, swimmingpool, m.m.
2.4.1. Klageadgang Kommunalbestyrelsens afgørelse efter §§ 38 og 41, stk. 1, om ret til en  

 erstatningsbolig kan ikke indbringes for anden administrativ myndighed.
2.5. Fortrinsret Når kommunalbestyrelsen anviser en erstatningsbolig, har husstanden  

 fortrinsret til anvisning af erstatningslejligheder i samme boligkvarter, som  

 den fraflyttede lejlighed.
Hvis en sådan lejlighed ikke kan anvises, gælder  

 fortrinsretten i et tilstødende kvarter, jfr. § 38, stk. 3.
Kommunalbestyrelsen eller den sanerende kan i forbindelse med  

 gennemførelsen af forbedringsarbejderne overtage ejendommen eller ved aftale  

 med ejeren erhverve ejendommen.
I disse tilfælde skal kommunalbestyrelsen  

 eller den sanerende efter ombygningen fortrinsvis udleje ejendommens ledige  

 boliger til tidligere beboere, der har fået anvist en erstatningsbolig i  

 forbindelse med ombygningen.
2.6. Fortrydelsesret En husstand, der tidligere har fået anvist en erstatningsbolig, har i  

 indtil 2 år efter anvisningen, dvs. 2 år efter indflytning i den første  

 erstatningsbolig, ret til at få anvist en anden erstatningsbolig, fortrinsvis  

 i sit tidligere bykvarter, jfr. lovens § 38, stk. 4.
 En husstand, der selv finder en erstatningsbolig, er således ikke anvist  

 en erstatningsbolig, hvilket medfører, at husstanden i dette tilfælde ikke  

 har fortrydelsesret.
Midlertidig rømning 3.1. Krav til midlertidig rømning Forbedringsarbejdet i en beboelseslejlighed, der er udlejet, kan være så  

 omfattende, at lejligheden vil være ubeboelig, mens arbejdet foregår.
Kan  

 arbejdet udføres, og lejligheden påny være beboelig inden for højst 3  

 måneder, kan udlejeren dog ikke opsige lejeaftalen, men kan med 3 måneders  

 varsel forlange, at lejeren midlertidigt overtager en anden bolig, jfr. § 44,  

 stk. 1.
 Er der i samme situation tale om en bolig, der beboes af en ejer eller en  

 andelshaver i en privat andelsboligforening, kan kommunalbestyrelsen  

 ligeledes forlange, at beboerne midlertidigt overtager en anden bolig, jfr. §  

 44 a, stk. 1.
 Husstanden har ved midlertidig rømning ikke ret til støtte efter  

 byfornyelseslovens § 46 eller støtte efter lov om individuel boligstøtte, da  

 en eventuel boligudgiftsforhøjelse betales af kommunen, se pkt. 3.5.
3.2. Administration Kommunalbestyrelsen anviser de midlertidige boliger, jfr. § 44, stk. 2, 1.  

 pkt., og § 44 a, stk. 2, 1. pkt.
Kommunalbestyrelsen kan, når det drejer sig om midlertidige boliger, bl.a.  

 anvende sådanne lejemål, som kommunen overtager i medfør af § 42, stk. 6.  

 Endvidere kan kommunen anvise ophold på hotel eller lignende.
Med beboerens  

 samtykke kan den midlertidige bolig være beliggende uden for kommunen.
3.3. Krav til den midlertidige bolig Ved midlertidig rømning efter lovens §§ 44 og 44 a er kravene til boligen  

 mindre end ved permanent rømning.
Lejligheden skal således blot indeholde  

 mindst 1 værelse for hver 2 personer i husstanden.
3.4. Klageadgang Kommunalbestyrelsens afgørelse om anvisning af en midlertidig bolig kan  

 ikke indbringes for anden administrativ myndighed.
3.5. Støtte til betaling af boligudgiften 3.5.1. Udlejningsejendomme Såfremt lejeren har fået anvist en midlertidig bolig, og lejen for den  

 midlertidige bolig overstiger lejen for den hidtidige bolig, betaler  

 kommunalbestyrelsen forskellen.
Herudover betaler kommunalbestyrelsen  

 udlejeren den manglende lejeindtægt med fradrag af sparede driftsudgifter.  

 Beløbet beskattes efter skattelovgivningens regler.
 Tilskud til dækning af forskellen i lejen efter § 44, stk. 2, er dog  

 ifølge ligningsloven fritaget for beskatning.
 I det tilfælde, hvor en ejerbolig udlejes og således ikke tjener til bolig  

 for ejeren, vil udlejeren, når boligen skal rømmes i mere end 3 måneder, have  

 krav på erstatning for driftstab i lighed med, hvad der gælder for andre  

 udlejningsejendomme.
 Erstatningen er i dette tilfælde skattepligtig efter samme regler som den  

 mistede lejeindtægt, den træder i stedet for.
3.5.2. Ejerboliger eller andelsboliger Efter de indtil 1. juli 1985 gældende regler havde en ejer efter lovens §  

 44 ikke krav på anvisning af en midlertidig bolig og ej heller på betaling af  

 forskelsleje under ombygning af ejerboligen.
 Ejeren havde imidlertid - også ud over 3 måneder - krav på erstatning ved,  

 at den ejerbolig, som beboedes af ejeren selv, var ubeboelig som følge af  

 ombygningen.
 Erstatningen blev opgjort som markedslejen - for en bolig som i kvalitet  

 og stand i øvrigt svarer til ejerboligen - i en på forhånd godkendt byggetid  

 under forudsætning af, at boligen ikke var kondemneret eller i øvrigt  

 ubeboelig på tidspunktet for boligforbedrings- eller  

 byfornyelsesbeslutningen.
 Denne erstatning var fritaget for beskatning.
Reglerne er blevet ændret pr. 1. juli 1985, således at både ejere og  

 andelshavere i private andelsboligforeninger, som ligeledes kan have behov  

 for at kunne fraflytte boligen og finde en midlertidig bolig, nu af  

 kommunalbestyrelsen kan anvises en midlertidig bolig.
I de tilfælde, hvor  

 boligudgiften overstiger den hidtidige nettoboligudgift, betaler kommunen  

 forskellen.
3.6. Finansiering I tilfælde, hvor lejen i den midlertidige bolig overstiger lejen i den  

 hidtidige bolig, eller for ejeres og andelshaveres vedkommende, hvor  

 boligudgiften overstiger den hidtidige nettoboligudgift efter § 38, stk. 1,  

 afholdes udgiften hertil af kommunen.
Staten refunderer kommunens udgifter  

 hertil med 50 pct., jfr. § 66.
 I forbindelse med sanering afholdes udgiften til dækning af forskellen af  

 den sanerende, og udgiften kan medregnes som en saneringsudgift efter  

 saneringslovens § 32, stk. 1.
Erstatningsboliger 4.1. Tilvejebringelse af erstatningsboliger Kommunalbestyrelsen kan efter § 42, stk. 1 og 2, bestemme, at almennyttige  

 boligselskaber, jfr. § 2 i lov om boligbyggeri, med afdelinger i kommunen,  

 samt ejere af private udlejningsejendomme, hvor ejendommen indeholder mindst  

 6 beboelseslejligheder, skal stille indtil hver 3. ledige lejlighed i hver  

 enkelt afdeling/ejendom til rådighed som erstatningsbolig efter § 38.
 Såfremt kommunalbestyrelsen træffer beslutning om, at almennyttige  

 boligselskaber og/eller ejere af private udlejningsejendomme er omfattet af  

 pligten til at anmelde ledige lejligheder, skal kommunalbestyrelsen samtidig  

 bestemme, at halvdelen af de ledige lejligheder i de enkelte af kommunens  

 egne beboelsesejendomme skal stilles til rådighed som erstatningsboliger,  

 jfr. lovens § 42, stk. 3.
Pligten til for ejere af private udlejningsejendomme at stille  

 erstatningsboliger til rådighed, gælder alene i ejendomme, der indeholder  

 mindst 6 beboelseslejligheder.
Pligten gælder også andelsboligforeninger,  

 hvor mindst 6 andelsboliger er udlejede.
Ejendomme, der er opdelt i  

 ejerlejligheder, er ikke omfattet af pligten til at stille erstatningsboliger  

 til rådighed, medmindre ejerlejligheden omfatter mindst 6  

 beboelseslejligheder.
 Beboelseslejligheder, som står i umiddelbar forbindelse med  

 erhvervslokaler og udlejes i forbindelse med disse (blandet beboelses- og  

 erhvervslejemål) anses i denne forbindelse ikke som en beboelseslejlighed,  

 jfr. § 42, stk. 7, 2. pkt.
 Ved opgørelsen af antallet af beboelseslejligheder betragtes ejendomme,  

 der er beliggende på flere matr.nr., som een ejendom, hvis de ejes af samme  

 ejer, er opført kontinuerligt som en samlet bebyggelse og har fælles friareal  

 eller nogen form for driftsfællesskab, jfr. lovens § 42, stk. 12.
 Efter lovens § 42, stk. 1 og 2, kan pligten til at stille  

 erstatningsboliger til rådighed ikke oversige hver 3. ledige  

 beboelseslejlighed.
 Inden for dette maksimum kan kommunalbestyrelsen for almennyttige  

 boligselskaber og for ejere af private udlejningsejendomme, efter § 42, stk.  

 4, begrænse pligten ud fra et skøn over, hvor mange erstatningsboliger, der  

 vil være behov for.
 Kommunalbestyrelsen kan endvidere tidsbegrænse beslutningen, hvis der  

 alene er behov for anvisning i en vis periode.
 Endelig kan kommunalbestyrelsen for at opnå en administrativ lettelse  

 undtage nærmere fastlagte kvarterer eller områder i kommunen for pligten,  

 såfremt kommunalbestyrelsen skønner, at der ikke vil være behov for at  

 anvende lejligheder i sådanne områder som erstatningsboliger.
 I hovedstadsområdet kan hovedstadsrådet til fremskaffelse af  

 erstatningsboliger nedsætte fællesudvalg, hvor flere kommuner i fællesskab  

 skal sikre den nødvendige anvisning.
 Når fællesudvalget er nedsat, kan udvalget træffe de beslutninger, der  

 efter lovens § 42, stk. 1-4, er henlagt til kommunalbestyrelsen, dvs.  

 beslutte, hvem der er omfattet af pligten til at stille erstatningsboliger  

 til rådighed og i hvilket omfang.
 Fællesudvalget kan dog kun træffe beslutning vedrørende de kommuner, der  

 er omfattet af fællesudvalget.
 I udlejningsejendomme, hvor lejerne er blevet opsagt efter lovens § 36,  

 eller hvor husstanden har benyttet retten til at få anvist en  

 erstatningsbolig som følge af stigning i boligudgiften, jfr. § 38, stk. 1, 2.  

 pkt., og hvor beboelseslejlighederne er blevet forbedret, ombygget eller  

 istandsat, skal samtlige lejligheder ved første udlejning stilles til  

 rådighed som erstatningsboliger for kommunalbestyrelsen efter § 38, jfr. §  

 42, stk. 5.
 Byfornyelsesforsøg med henblik på indretning af boliger for unge under  

 uddannelse m.v. er dog undtaget fra pligten.
 Efter de indtil 1. juli 1985 gældende regler kunne de nævnte lejligheder  

 alene anvendes til lejere, der skulle fraflytte lejligheden midlertidigt,  

 mens ombygningerne foregik, men for at smidiggøre anvendelse af ledige  

 lejligheder er denne begrænsning ophævet.
Der er ovenfor redegjort for hvilke ejendomme, der er omfattet af pligten  

 til at stille erstatningsboliger til rådighed.
De pågældende ejendomme og  

 deres ejere vil kunne findes ved hjælp af BBR-registeret.
Kommunalbestyrelsens eller fællesudvalgets beslutning efter § 42  

 bortfalder ikke ved ejerskifte.
Beslutningen skal bekendtgøres i Statstidende  

 og i øvrigt på den måde, der er sædvanlig i kommunen, jfr. § 43, stk. 1, 1.  

 pkt.
De enkelte udlejere vil således ikke modtage individuel underretning om  

 anmeldelsespligten.
4.2. Opgørelse af ledige lejligheder Visse lejlighedsoverdragelser skal ikke medregnes ved opgørelsen af ledige  

 lejligheder, jfr. § 42, stk. 7 og 8. Dette gælder lejligheder, som overdrages  

 til ejendomsfunktionærer og lejligheder, der overdrages ved bytning eller til  

 boligsøgende, der allerede har bolig i samme ejendom.
Endvidere ses der bort  

 fra beboelseslejligheder, som står i umiddelbar forbindelse med et  

 forretningslokale og udlejes sammen med dette, såfremt lejemålets indretning  

 udelukker, at det kan anvendes som en erstatningsbolig.
 For private udlejningsejendomme ses der desuden bort fra lejligheder, der  

 lovligt agtes benyttet af udlejeren, samt fra lejligheder hvor udlejeren  

 iøvrigt har rimelig grund til at modsætte sig, at disse lejligheder stilles  

 til rådighed som erstatningsboliger.
Vedrørende sidstnævnte undtagelse skal det bemærkes, at de ovenfor nævnte  

 udtrykkeligt angivne begrænsninger kun helt undtagelsesvis vil kunne gøres  

 gældende, hvor der foreligger særlige forhold.
Som særlige forhold kan f.eks.  

 nævnes behov for at kunne udleje til nærtstående slægtninge.
 Ved opgørelse af ledige lejligheder betragtes flere ejendomme som een  

 ejendom, hvor de i § 42, stk. 12, angivne betingelser er opfyldt, jfr.  

 nærmere under pkt. 4.1.
4.2.1. Klageadgang Tvistigheder vedrørende anvendelsen af byfornyelseslovens § 42, stk. 7-10,  

 kan efter § 43, stk. 1, 4. pkt., indbringes for byfornyelsesnævnet.
 Der henvises iøvrigt til lovens kapitel IX om byfornyelsesnævnenes virke.  

 Ifølge lovens § 80 skal indbringelse af sager for byfornyelsesnævnet ske  

 skriftligt inden 6 uger efter, at klageren har fået meddelelse om den  

 beslutning, der påklages, og den nødvendige dokumentation skal vedlægges.
 Indbringelsen har som udgangspunkt ikke opsættende virkning, men nævnet  

 kan efter begæring af klageren eller af kommunalbestyrelsen træffer  

 bestemmelse herom, jfr. § 80, stk. 2.
4.3. Anmeldelse af ledige lejligheder Efter at kommunalbestyrelsen eller fællesudvalget har truffet beslutning  

 om pligt til at stille erstatningsboliger til rådighed efter § 42, og efter  

 en frist, der fastsættes af kommunalbestyrelsen på mindst 3 måneder fra  

 bekendtgørelsen i Statstidende, skal udlejeren til kommunalbestyrelsen eller  

 fællesudvalget foretage anmeldelse af indtil hver 3. ledige lejlighed, jfr. §  

 43, der hidtil har været benyttet helt eller delvis til beboelse.
 Det er antallet af beboelseslejligheder på tidspunktet for udløbet af den  

 af kommunalbestyrelsen fastsatte frist, der er afgørende for, om ejere af  

 udlejningsejendomme er omfattet af pligten til at anmelde og stille  

 erstatningsboliger til rådighed.
 Udlejeren kan i stedet for at anmelde ledige lejligheder til  

 kommunalbestyrelsen træffe aftale med et godkendt byfornyelsesselskab.
 Ved indgåelse af aftale med selskabet om, at udlejeren for en vis periode  

 stiller mindst samme antal lejligheder til selskabets rådighed som forlangt  

 af kommunen, har udlejeren opfyldt sin anmeldelsespligt.
 Da udlejerens pligt til at anmelde ledige lejligheder efter § 42, stk. 1  

 og 2, og § 43 til kommunalbestyrelsen eller fællesudvalget herefter  

 bortfalder, skal en sådan aftale med et byfornyelsesselskab af udlejeren  

 anmeldes til kommunalbestyrelsen eller fællesudvalget.
 Byfornyelsesselskabet anviser herefter selv lejlighederne til de  

 husstande, der er berettigede til en erstatningsbolig.
 Ved anmeldelsen af ledige lejligheder til kommunalbestyrelsen eller  

 byfornyelsesselskabet skal udlejeren oplyse:
 1. Lejlighedens beliggenhed.
 2. Lejlighedens størrelse og indretning.
 3. Lejens størrelse.
 Anmeldelsen skal af udlejeren være indgivet senest 2 uger efter, at  

 opsigelsen af lejeaftalen er sket eller efter, at udlejeren på anden måde er  

 blevet vidende om, at lejligheden er eller vil blive ledig, jfr. § 43, stk.  

 1.
Kommunalbestyrelsen eller byfornyelsesselskabet skal efter § 43, stk. 2,  

 senest 2 uger efter, at lejligheden er blevet anmeldt skriftligt, meddele  

 udlejeren, om lejligheden skal benyttes som erstatningsbolig.
Er meddelelsen  

 herom ikke kommet frem til udlejeren inden fristens udløb, kan udlejeren frit  

 udleje den rettidigt anmeldte lejlighed til anden side, jfr. § 43, stk. 3.
Udlejeren kan få dækket dokumenteret lejetab i forbindelse med  

 anvisningen.
Et sådant lejetab vil kunne opstå, hvor udlejeren fra den  

 anvisningsberettigede har fået meddelelse om, at en anmeldt lejlighed skal  

 benyttes som erstatningsbolig, men hvor lejligheden ikke bliver overtaget, og  

 leje ikke betalt fra det tidspunkt, hvor den er klar til indflytning og kunne  

 være udlejet til anden side.
 Tabet kan omfatte manglende normal betaling i lejeforhold, herunder  

 betaling for varme m.v. for lejligheden fra det nævnte tidspunkt, og indtil  

 lejligheden overtages af en anvist lejer eller - hvis kommunalbestyrelse  

 eller byfornyelsesselskabet opgiver at anvise en lejer - det tidspunkt,  

 hvortil udlejeren efter modtagelsen af meddelsen herom kunne have udlejet  

 lejligheden med udfoldelse af sædvanlige bestræbelser herfor.
 I de tilfælde, hvor en udlejer lider et lejetab, og dette bl.a. skyldes  

 lejerens misligholdelse af lejeaftalen, må udlejeren søge tabet dækket hos  

 lejeren efter de almindelige erstatningsretlige regler.
 Da en lejer, der skal anvises erstatningsbolig, har krav på et  

 opsigelsesvarsel på normalt mindst 3 måneder, kan lejetab for indtil 3  

 måneder som udgangspunkt medregnes som en byfornyelsesudgift eller  

 saneringsudgift.
4.4. Udlejning af erstatningsboliger Udlejeren har som udgangspunkt pligt til at udleje til husstande, der  

 anvises og som har ret til en erstatningsbolig.
 Pligten til at stille lejligheder til rådighed som erstatningsboliger  

 gælder uanset modstående bestemmelser i vedtægter eller servitutter, men er i  

 så fald betinget af, at de lejere, der anvises, opfylder de særlige vilkår,  

 der gælder for overtagelse af sådanne lejligheder, jfr. § 42, stk. 9.
 En familie med børn, der har ret til at få anvist en erstatningsbolig, kan  

 således ikke få anvist en erstatningsbolig i en stiftelse, hvor lejlighederne  

 er forbeholdt ældre enkefruer, men stiftelsen skal stille hver 3. ledige  

 lejlighed til rådighed for anvisningsmyndigheden til  

 erstatningsboligberettigede ældre enkefruer.
 Efter at udlejeren har anmeldt lejlighederne som erstatningsboliger til  

 kommunalbestyrelsen, fællesudvalget eller byfornyelsesselskabet, kan  

 udlejeren dog ikke tilpligtes at udleje til en berettiget, hvis der på grund  

 af de anviste lejeres eller dennes husstands forhold eller andre særlige  

 omstændigheder er rimelig grund til at modsætte sig udlejningen, jfr. § 42,  

 stk. 10.
 Der kan f.eks. foreligge rimelig grund for en udlejer til at modsætte sig  

 udlejningen til en anvist husstand, såfremt udlejeren på forhånd kan  

 sandsynliggøre en stærk formodning for misligholdelse af lejeaftalen f.eks.  

 som følge af, at lejeren eller dennes husstand tidligere groft har tilsidesat  

 sine forpligtelser som lejer.
 Ved udlejning af erstatningsboliger i almennyttige boligselskaber skal de  

 almindelige bestemmelser efter lov om boligbyggeri om de boligsøgendes  

 økonomiske forhold samt deres husstandsstørrelse og -sammensætning iagttages.
4.5. Kontrol- og straffebestemmelser Som nævnt i pkt. 4.1. vil de ejendomme, der er omfattet af § 42, kunne  

 findes ved hjælp af BBR-registeret.
 Kommunalbestyrelsen er berettiget til fra folkeregisteret at få meddelelse  

 om flytninger til, fra eller inden for kommunen, og kommunalbestyrelsen kan  

 ved fogedens hjælp lade en lejlighedssøgende, som kommunalbestyrelsen har  

 anvist, indsætte i lejligheden, jfr. byfornyelseslovens § 43, stk. 4 og 5 og  

 retsplejelovens § 609 om umiddelbare fogedforretninger.
Desuden kan kommunalbestyrelsen ved fogedretten lade en lejer, hvis  

 lejeaftale er indgået i strid med anvisningsbestemmelserne i § 43, udsætte af  

 lejligheden.
Det er dog en forudsætning for udsættelsen, at lejeren vidste  

 eller burde vide, at udlejeren havde pligt til at stille lejligheden til  

 rådighed som erstatningsbolig.
 Lovens § 88, stk. 1, nr. 3, foreskriver bødestraf for tilsidesættelse af  

 pligten til at anmelde en ledig eller ubeboet lejlighed efter § 43.
 Endvidere straffes i medfør af lovens § 88, stk. 1, nr. 4 og 5, den  

 udlejer, der i strid med § 43 undlader at udleje til en person, der er anvist  

 af kommunalbestyrelsen, samt i strid med § 43 udlejer til en anden  

 lejlighedssøgende.
 En boligsøgende, som lejer en lejlighed vidende om, at udlejeren efter  

 kommunalbestyrelsens anvisning har pligt til at udleje til en anden  

 lejlighedssøgende, kan straffes med bøde, jfr. § 88, stk. 1, nr. 6.
 Såfremt en udlejer dømmes for ovennævnte forhold, og de udviste forhold  

 begrunder en nærliggende fare for yderligere overtrædelse, kan det i dommen  

 bestemmes, at kommunalbestyrelsen i alle tilfælde af genudlejning bestemmer,  

 til hvem en ledig lejlighed skal udlejes, jfr. § 88, stk. 3.
 Frakendelsen sker på tid fra 1-5 år, regnet fra endelig dom eller indtil  

 videre, i hvilket tilfælde spørgsmålet om fortsat udelukkelse fra den  

 pågældende virksomhed efter 5 års forløb kan indbringes for retten, jfr.  

 straffelovens § 79, stk. 1, 3. pkt., samt stk. 2 og 3.
 Er der sket frakendelse, bestemmer kommunalbestyrelsen til hvem,  

 udlejningen skal ske.
4.6. Finansiering De udgifter, der er forbundet med administration i forbindelse med  

 fremskaffelse af erstatningsboliger, afholdes af kommunen.
Dog afholdes  

 fællesudvalgenes udgifter hertil af hovedstadsrådet, jfr. § 41, stk. 2,  

 sidste pkt.
 Udgifterne til dækning af dokumenteret lejetab i forbindelse med  

 byfornyelse og boligforbedring afholdes af kommunen, jfr. byfornyelsesloven §  

 43, stk. 2, 2. pkt., og kan medregnes som en byfornyelsesudgift.
 Udgifter til eventuelle lejetab i forbindelse med sanering afholdes af den  

 sanerede - og kan medregnes som saneringsudgift efter saneringslovens § 32.
 De udgifter, kommunen har afholdt til dokumenteret lejetab, refunderes af  

 staten med 50 pct. jfr. byfornyelseslovens § 66 og saneringslovens § 32.
Godtgørelse til husstande 5.1. Indledning Finder husstanden en ny bolig, inden saneringsplanen er godkendt, eller  

 kommunalbestyrelsens beslutning om byfornyelse, boligforbedring eller  

 kondemnering er truffet, er der blot tale om en almindelig flytning, hvorfor  

 de særlige regler om erstatningsboliger og godtgørelse ikke finder  

 anvendelse.
 Er der tale om sanering, er det en forudsætning for at yde den nævnte  

 godtgørelse, at der foreligger en godkendt saneringsplan.
5.2. Godtgørelse til hustande, der selv finder en anden bolig (§ 40, stk.  

 1) En husstand, der har ret til en erstatningsbolig, og som selv finder en  

 anden bolig - uanset om dette er en beboelseslejlighed, andelslejlighed eller  

 ejerbolig - kan efter § 40, stk. 1, få godtgørelse fra kommunen, når det  

 dokumenteres, at der er skaffet en passende bolig, jfr. § 38, stk. 1, 4. og  

 5. pkt., og cirkulærets pkt. 2.4.
Hensigten med bestemmelsen er at lette anvisningen af erstatningsboliger  

 ved at tilskynde den anvisningsberettigede til selv at skaffe sig en anden  

 bolig.
Godtgørelsen skal tjene til dækning af husstandens udgifter herved,i  

 det omfang kommunalbestyrelsen skønner, det er rimeligt, at disse udgifter  

 dækkes.
Godtgørelsen kan ydes til en anvisningsberettiget, som selv finder en  

 anden bolig, efter at der er truffet beslutning om  

 byfornyelse/boligforbedring, beslutning efter lovens kapitel VIII, eller  

 efter at en saneringsplan er godkendt, men inden den sanerendes pligt til at  

 anvise en erstatningsbolig indtræder.
Denne pligt indtræder, når f.eks.:
 Husstande, der selv finder en anden bolig efter at anvisningspligten er  

 indtrådt, har således ikke ret til godtgørelse.
 Husstande, der selv finder en bolig, eller anvises en bolig, inden pligten  

 til at anvise en erstatningsbolig indtræder, vil ikke kunne opnå de i lovens  

 § 46 omhandlede tilskud og heller ikke støtte til betaling af depositum,  

 boligandel m.v. efter § 45, stk. 2.
 Godtgørelsen træder i stedet for godtgørelse for flytteudgifter.
 Husstande, der flytter frivilligt inden rømningen og herefter bliver  

 ejere, har alene ret til godtgørelse i det omfang, husstanden efter  

 rømningstidspunktet ville have haft krav på godtgørelse.
 Godtgørelsen kan f.eks. dække husstandens udgifter til flytning, dobbelt  

 leje eller lignende.
 Ved fastsættelsen af godtgørelsen kan der bl.a. tages hensyn til, at  

 husstanden i så fald ikke vil være berettiget til at få tilskud efter § 24 i  

 lov om individuel boligstøtte og § 46 i lov om byfornyelse og boligforbedring  

 til nedsættelse af den fremtidige boligudgift.
 Der kan ved udmålingen af godtgørelsen tages hensyn hertil, f.eks. således  

 at godtgørelsen fastsættes til 1 års maksimal byfornyelseboligsikring, jfr. §  

 24 i lov om individuel boligstøtte.
 Godtgørelsen kan ikke ydes til husstande, der efter anvisning af  

 erstatningsbolig selv finder en anden bolig.
 En husstand, der f.eks. inden opsigelsen er modtaget, selv har fundet en  

 anden bolig, vil dog ikke, såfremt husstanden udnytter fortrydelsesretten i §  

 38, stk. 4, have ret til godtgørelse efter § 40, stk. 1, ved flytning til en  

 anden bolig.
 Tilskud efter § 40, stk. 1, er ifølge ligningsloven fritaget for  

 beskatning.
 5.2.1. Ansøgning, udbetaling m.v.
 Ansøgning om godtgørelse indgives til kommunalbestyrelsen i den kommune,  

 hvori den hidtidige bolig er beliggende.
 Godtgørelsen beregnes og udbetales af den kommune, hvori den hidtidige  

 bolig er beliggende.
 Ved sanering indgives ansøgning til den sanerende, der ligeledes forstår  

 beregning og udbetaling af godtgørelsen.
5.2.2. Klageadgang Kommunalbestyrelsens afgørelse om godtgørelse efter § 40, stk. 1, kan ikke  

 indbringes for anden administrativ myndighed.
 Såfremt boligstyrelsen skønner, at en sag er af principiel betydning, kan  

 en sag dog tages op til behandling, jfr. § 40, stk. 4.
 Såfremt det er et saneringsselskab, der har truffet afgørelse om  

 godtgørelse efter § 40, stk. 1, kan afgørelsen indbringes for  

 kommunalbestyrelsen.
5.2.3. Finansiering Godtgørelsen ydes af kommunalbestyrelsen, jfr. § 41, stk. 1, 1. pkt., og §  

 57, stk. 1. Kommunens udgifter til tilskud efter § 40, stk. 1, refunderes af  

 staten med 50 pct., jfr. § 66.
 Såfremt udgiften afholdes i forbindelse med sanering, afholdes udgiften af  

 den sanerende, og udgiften kan medregnes som saneringsudgift efter  

 saneringslovens § 32, stk. 1.
5.3. Godtgørelse af flytteudgifter (§ 45, stk. 1) Husstande, som har ret til at få anvist en erstatningsbolig, har efter §  

 45, stk. 1, ret til godtgørelse af flytteudgifter.
 Husstande, der midlertidigt overtager en anden bolig, har ligeledes krav  

 på godtgørelse efter § 45, stk. 1.
Såfremt en husstand, der har beboet en ejerbolig eller en privat  

 andelsbolig, og som herefter har fået anvist en erstatningsbolig, må i  

 forbindelse med anvisningen selv sørge for salg af boligen og selv bære evt.  

 dobbelt boligudgift indtil da.
Til ejere af fast ejendom, hvor der ved  

 ekspropriation ydes fuld erstatning, jfr. § 55, indgår udgifter til bl.a.  

 flytning ved udmålingen af erstatningen.
 En ejer, hvis ejendom efter lovens § 73 kondemneres, har, uanset lovens §  

 74, stk. 4, 1. pkt., krav på flyttegodtgørelse efter § 45, stk. 1.
 Godtgørelsen ydes til dækning af flytteudgifter, f.eks. udgifter til  

 flytning af møbler, telefon, dørskilt, inventar, belysning, herunder  

 stikkontakter, antennestik, dyrepension, tilslutning af køleskab,  

 vaskemaskine, stempelgebyr i forbindelse med lejekontraktens indgåelse,  

 møbelopbevaring m.v.
 Flytteudgifterne godtgøres, såfremt de er dokumenterede og er rimelige.
 Tilskud efter § 45, stk. 1, er efter ligningsloven fritaget for  

 beskatning.
 5.3.1. Ansøgning, udbetaling m.v.
 Ansøgning om flyttegodtgørelse indgives til kommunalbestyrelsen i den  

 kommune, hvori den hidtidige, fraflyttede lejlighed er beliggende, jfr. § 45,  

 stk. 5.
 Godtgørelsen beregnes og udbetales af den kommune, hvori den fraflyttede  

 lejlighed er beliggende.
 Ved sanering indgives ansøgning til den sanerende, der ligeledes forstår  

 beregning og udbetaling af godtgørelsen.
5.3.2. Klageadgang Kommunalbestyrelsens afgørelse om godtgørelse af flytteudgifter efter §  

 45, stk. 1, kan ikke indbringes for anden administrativ myndighed.
Såfremt  

 boligstyrelsen skønner, at en sag er af principiel betydning, kan sagen dog  

 tages op til behandling, jfr. § 45, stk. 4.
5.3.3. Finansiering Udgifterne til godtgørelse af flytteudgifter afholdes af kommunen, jfr. §  

 41, stk. 1. I tilfælde, hvor lejeren flytter til en anden kommune, afholdes  

 udgifterne af den hidtidige opholdskommune, jfr. byfornyelsesloven § 45, stk.  

 5.
 Kommunens udgifter til flyttegodtgørelse efter § 45, stk. 1, refunderes af  

 staten med 50 pct., jfr. § 66.
 Udgiften til flyttegodtgørelse i forbindelse med sanering afholdes af den  

 sanerende og kan medregnes som en saneringsudgift efter saneringslovens § 32,  

 stk. 1.
Støtte til betaling af depositum,  

 boligandel, boligindskud eller 6.1. Betingelser for at opnå støtte Kommunalbestyrelsen kan yde tilskud eller lån til hel eller delvis  

 betaling af depositum, boligandel, boligindskud eller forudbetalt leje, jfr.  

 § 45, stk. 2. En sådan støtte til indflytning i en passende bolig, se pkt.  

 2.4., ydes til husstande, der efter kommunalbestyrelsens skøn har behov  

 herfor.
 Reglerne i § 45, stk. 2, om støtte supplerer bestemmelserne i kapitel 11 i  

 lov om individuel boligstøtte, se pkt. 6.2.
 Den nævnte støtte kan ydes både til husstande, hvor boligen skal rømmes  

 efter lov om byfornyelse og boligforbedring, lov om sanering og lov om  

 boligtilsyn, samt til husstande, der skal rømme deres lejlighed som følge af  

 gennemførelse af gade- og vejanlæg og andre offentlige anlæg.
 Støtten kan ydes både til lejere og andelshavere, men kan dog ikke ydes i  

 forbindelse med erhvervelse af en ejerbolig, se pkt. 5.2. Endvidere kan  

 støtten ydes til husstande, der jfr. § 38, stk. 4, fortryder anvisning af  

 erstatningsbolig og får tilbudt eller selv finder en anden erstatningsbolig,  

 jfr. § 45, stk. 2, 2. pkt.
 Efter § 14, stk. 9, kan kommunalbestyrelsen til andelshavere, der har haft  

 ret til at få anvist en erstatningsbolig, yde lån til erhvervelse af  

 boligandelen, såfremt husstanden efter kommunalbestyrelsens vurdering skønnes  

 at have behov derfor.
 Til andelshavere, der efter § 20 a i lov om sanering indtræder som  

 andelshaver, og som har haft ret til at få anvist en erstatningsbolig efter  

 byfornyelseslovens § 38, kan kommunalbestyrelsen under samme betingelser yde  

 lån til erhvervelse af boligandelen, jfr. byfornyelseslovens § 90, stk. 6.
 Kommunalbestyrelsen kan ved långivningen stille som vilkår, at tidligere  

 ydede lån indfries.
 Har en husstand modtaget godtgørelse efter § 40, kan der ikke ydes støtte  

 til hel eller delvis betaling af depositum, boligandel, boligindskud eller  

 forudbetalt leje, jfr. § 45, stk. 3, nr. 1.
 Endelig gælder det, at hverken lejere, der har indgået en tidsbestemt  

 lejeaftale, og som ikke opsiges til fraflytning inden udløbet af den aftalte  

 lejetid, eller ejere har ret til støtte jfr. § 45, stk. 3, nr. 2 og 3.
 6.1.1. Ansøgning, udbetaling m.v.
 Ansøgning om støtte efter § 45, stk. 2, og lån efter § 14, stk. 9,  

 indgives til kommunalbestyrelsen i den kommune, hvori den midlertidige,  

 fraflyttede lejlighed eller andelsbolig er beliggende.
 Støtte efter § 45 stk. 2, og lån efter § 14, stk. 9, beregnes og udbetales  

 af den kommune, hvortil ansøgning er indgivet.
6.1.2. Klageadgang Kommunalbestyrelsens afgørelse om støtte til betaling af depositum,  

 boligandel, boligindskud eller leje efter § 45, stk. 2, eller lån efter § 14,  

 stk. 9, kan efter § 45, stk. 4, § 14, stk. 10 og § 90, stk. 6, ikke  

 indbringes for anden administrativ myndighed.
Såfremt boligstyrelsen skønner,  

 at en sag er af principiel betydning, kan sagen dog tages op til behandling.
6.1.3. Finansiering Udgifterne til den i pkt. 6.1. nævnte støtte afholdes af den kommune,  

 hvori lejligheden eller andelsboligen er beliggende, jfr. § 41, stk. 1. I  

 tilfælde, hvor husstanden flytter til en anden kommune, afholdes udgifterne  

 til støtte efter § 45, stk. 2, dog af den hidtidige opholdskommune, jfr. §  

 45, stk. 5.
 Udgifterne er ikke refusionsberettigede.
6.2. Lov om individuel boligstøtte (beboerindskudslån) Lov om individuel boligstøtte (boligsikring, boligydelse og lån til  

 beboerindskud) indeholder i kapitel 11, bestemmelser om lån til betaling af  

 beboerindskud i almennyttigt byggeri.
En sådan støtte ydes dog alene til  

 husstande med begrænset indkomst.
For såvidt angår de nærmere regler herom  

 henvises til boligstyrelsens cirkulære af 30. august 1982 om individuel  

 boligstøtte, afsnit 15.
 Støtte efter § 45, stk. 2, i lov om byfornyelse og boligforbedring kan  

 alene ydes i det omfang støttemulighederne efter kapitel 11 i lov om  

 individuel boligstøtte er udtømte.
Tilskud til forhøjede boligudgifter (§ 46) 7.1. Formål Gennemførelse af en saneringsplan eller en byfornyelses- eller  

 boligforbedringsbeslutning vil ofte medføre, at boligudgifterne forhøjes både  

 for dem, der bliver boende i den ombyggede bolig, og for dem, der må  

 fraflytte.
7.2. Personkreds Ifølge lov om individuel boligstøtte ydes sanerings- eller  

 byfornyelsesboligsikring til husstande, der før og efter saneringen,  

 byfornyelsen eller boligforbedringen er lejere af en beboelseslejlighed.
Som supplement hertil ydes efter § 46 i lov om byfornyelse og  

 boligforbedring tilskud til visse andre husstande, der ikke er omfattet af  

 reglerne om sanerings- og byfornyelsesboligsikring.
Det er efter § 46 uden  

 betydning, om husstanden før saneringen, byfornyelsen eller boligforbedringen  

 har beboet en ejerbolig, en andelsbolig eller beboelseslejlighed.
Der ydes således tilskud efter § 46 til ejere, der anvises en  

 erstatningsbolig.
Dette gælder såvel ejere af ejerlejligheder som ejere af  

 en- eller tofamilieshuse eller flerfamilieshuse.
En husstand, der bor i et  

 en- eller tofamilieshus eller flerfamilieshus, som ejes af et aktieselskab,  

 anpartselskab eller lignende, hvori ansøgeren ejer aktier, anparter eller  

 lignende, sidestilles med andelshavere.
 En ejer af en ejerbolig eller en indehaver af en andelsbolig, som efter  

 ekspropriation bliver boende i boligen som lejer, anses som lejer ved senere  

 anvisning af en erstatningbolig.
 Det er et vilkår for at få tilskud efter § 46, at husstanden efter  

 byfornyelsen eller boligforbedringen bebor en udlejnings- eller andelsbolig.  

 Anvisning i en ejerbolig giver derimod ikke ret til tilskud efter § 46.
En boligtager, der har fået anvist en erstatningsbolig, har efter lovens §  

 38, stk. 4, i indtil 2 år efter anvisningen ret til at få anvist en anden  

 erstatningsbolig, fortrinvis i sit tidligere bykvarter, jfr. pkt. 2.7. Den  

 pågældende er fortsat berettiget til tilskud efter § 46 til den nye bolig.  

 Det er dog en forudsætning for ret til tilskud, at lejligheden på det  

 oprindelige anvisningstidspunkt kunne anses for passende, jfr. § 38, stk. 1  

 og cirkulærets pkt. 2.4. Det er således f.eks. husstandens størrelse på dette  

 tidspunkt, der er afgørende.
Tilskuddet beregnes, som om der ved anvisningen  

 var sket direkte indflytning i den sidste lejlighed, idet dog den forløbne  

 tid medregnes i aftrapningsperioden.
 Berettigede efter § 46, stk. 2, 2. pkt. er endvidere en ejendoms lejere og  

 tidligere beboere herunder tidligere andelshavere og ejere af ejerlejligheder  

 - der udnytter deres fortrinsret til medlemsskab af en andelsboligforening,  

 der bliver stiftet i den pågældende ejendom i overensstemmelse med reglerne i  

 byfornyelseslovens § 14, stk. 2 og 3 og saneringslovens § 20 a.
 Endelig kan støtte efter § 46 ydes til lejere, der er berettiget til  

 tilskud til lejligheden efter § 24 i lov om individuel boligstøtte, og som  

 herefter overtager ejendommen på andelsbassis.
 I modsætning til lov om individuel boligstøtte stilles der ikke krav til  

 den nye boligkvalitet, f.eks. at boligen består af eet eller flere  

 beboelsesrum med køkken, der udelukkende bruges af boligtageren og dennes  

 husstand.
Der kan således udbetales tilskud efter § 46 til en boligtager, der  

 anvises erstatningsbolig i et enkeltværelse, når boligtageren er beskyttet  

 imod opsigelse efter lejelovens regler.
Dette gælder f.eks. for en enlig, der  

 anvises erstatningsbolig i et klubværelse, som ikke er forsynet med eget  

 køkken.
Opmærksomheden henledes samtidig på, at husstanden dog har krav på,  

 at anvisningen sker i en passende bolig, jfr. § 38, stk. 1.
7.3. Beregning af tilskud 7.3.1. Andelshavere Tilskud i henhold til § 46, stk. 1, til andelshavere i en privat  

 andelsboligforening ydes til delvis dækning af den stigning i boligafgiften,  

 som skyldes ombygning, forbedring eller istandsættelse i forbindelse med en  

 af kommunalbestyrelsen truffen beslutning efter lov om byfornyelse og  

 boligforbedring.
Det samme gælder, hvis arbejderne er udført efter påbud  

 efter § 21, stk. 1, i lov om sanering.
 Tilskuddet udgør det første år efter arbejdernes færdiggørelse 75 pct. af  

 den stigning i boligafgiften, der skyldes andelshaverenes udgifter til  

 finansiering af de pågældende arbejder, dvs. forskellen i boligafgiften før  

 og efter ombygningen, forbedringen eller istandsættelsen, jfr. lovens § 46,  

 stk. 3.
 Tilskuddet udgør i de følgende 4 år henholdsvis 60 pct., 45 pct., 30 pct.  

 og 15 pct. af finansieringsudgifterne i de pågældende år, hvorefter  

 tilskuddet bortfalder.
 Tilskuddet kan således højst ydes i 5 år.
 Stigninger i boligafgiften, der ikke hidrører fra ombygningen, kan ikke  

 medtages ved beregningen af tilskuddet.
 Eksempel:
Den årlige boligafgift udgør før beslutningen 8.000 kr. og efter  

 beslutningen 30.000 kr.
Byfornyelsesarbejderne er finansieret med indekslån,  

 som er rentefri for andelshaverne, men som skal afdrages.
Stigningen i  

 boligafgiften udgør 22.000 kr., hvoraf 20.000 kr. er afdrag på indekslån,  

 mens resten er driftsudgifter.
Tilskuddet udgør således det første år 75 pct.  

 af 20.000 kr., eller i alt 15.000 kr.
Det andet år kan ydelsen på indekslånet være steget, således at afdraget  

 udgør 21.000 kr.
Tilskuddet udgør herefter 60 pct. af 21.000 kr., i alt  

 12.600 kr.
 En boligtager, der overtager en andelslejlighed i en andelsboligforening,  

 efter at kommunalbestyrelsen efter byfornyelseslovens § 19 har opfordret  

 andelsboligforeningen til inden for en given frist at fremkomme med et  

 projekt, men inden ombygningsarbejdernes færdiggørelse, er efter  

 boligafgiftsforhøjelsens ikrafttræden berettiget til tilskud efter § 46, stk.  

 1, under forudsætning af, at andelshaveren både har beboet andelsboligen og  

 afholdt den hidtidige boligafgift i mindst 1 måned inden  

 boligafgiftsstigningen.
 Er der tale om sanering, er en boligtager, der overtager en  

 andelslejlighed, efter at der er meddelt påbud om ombygning som led i en  

 sanering, berettiget til tilskud efter boligafgiftsforhøjelsens ikrafttræden  

 under forudsætning af, at andelslejligheden overtages inden  

 saneringsarbejdernes færdiggørelse, samt at andelshaveren har beboet  

 andelslejligheden og afholdt den hidtidige boligafgift i mindst 1 måned inden  

 boligafgiftsstigningen.
 Overtages andelslejligheden derimod først efter skæringsdatoen for  

 arbejdernes færdiggørelsen, er andelshaveren ikke berettiget til tilskud -  

 heller ikke i tilfælde, hvor andelshaveren har beboet lejligheden og afholdt  

 den hidtidige boligafgift i mindst 1 måned inden boligafgiftsstigningen.
7.3.2. Andre husstande Tilskud i henhold til § 46, stk. 2, nr. 1, til husstande, der i henhold  

 til § 38 anvises en lejlighed i en udlejningsejendom eller en andelslejlighed  

 i en privat andelsboligforening, og som ikke er omfattet af bestemmelserne om  

 byfornyelsesboligsikring i kapitel 5 i lov om individuel boligstøtte, jfr.  

 pkt. 7.2., beregnes det 1. år ud fra forskellen mellem den hidtidige  

 boligudgift og den nuværende boligudgift, dvs. den sidste måneds boligudgift  

 i den hidtidige bolig i forhold til den første måneds boligudgift i den  

 nuværende bolig.
 Tilskud til husstande, der udnytter fortrinsretten til medlemsskab af en  

 andelsboligforening, jfr. byfornyelseslovens § 14, stk. 2 og 3, eller  

 saneringslovens § 20 a, stk. 1 og 2, og til lejere, der er berettiget til  

 tilskud til lejligheden efter § 24 i lov om individuel boligstøtte, og som  

 herefter overtager ejendommen på andelsbasis, beregnes på samme måde.
Tilskuddet efter § 46, stk. 4, udgør det første år 75 pct. af forskellen  

 mellem den hidtidige boligudgift og den forhøjede boligudgift på  

 anvisningstidspunktet.
Hvis der ved indflytningen er varslet forhøjelse af  

 boligudgiften, skal den forhøjelse boligudgift lægges til grund ved  

 beregningen, men dog først fra det tidspunkt, hvor betalingen skal ske.  

 Tilskuddet udgør de følgende 4 år henholdsvis 60 pct., 45 pct., 30 pct. og 15  

 pct. af forskellen mellem den hidtidige boligudgift på anvisningstidspunktet  

 og den til enhver tid gældende boligudgift.
 Tilskuddet kan således højst ydes i 5 år.
Aftrapning af tilskud efter § 46, stk. 1, sker fra tidspunktet for  

 arbejdernes færdiggørelse, dog tidligst fra det tidspunkt, hvor boligafgiften  

 stiger.
Aftrapning af tilskud efter § 46, stk. 2, sker fra  

 anvisningstidspunktet, dvs. lejeaftalens ikrafttræden, og ikke fra det  

 tidspunktet, hvor der evt. senere måtte blive ansøgt om tilskud.
 Såfremt husstanden, der er omfattet af bestemmelserne i byfornyelseslovens  

 § 14, stk. 2 og 3, eller saneringslovens § 20 a, stk. 1 og 2, om fortrinsret  

 til medlemsskab af en andelsboligforening, har modtaget  

 byfornyelsesboligsikring efter kapitel 5 i lov om individuel boligstøtte  

 eller tilskud til anden lejlighed, før fortrinsretten udnyttes, beregnes  

 tilskuddet, som om husstanden i denne periode havde modtaget tilskud til den  

 bolig, som overtages som andelslejlighed, jfr. § 46, stk. 4.
 Tilsvarende regler for lejere, der er berettiget til tilskud til  

 lejligheden efter § 24 i lov om individuel boligstøtte, og som herefter  

 overtager ejendommen.
Dette indebærer, at tilskuddet til andelsboligen beregnes, som om der ved  

 anvisningen var sket direkte indflytning heri.
Det er således boligudgiften i  

 den oprindelige bolig, de skal sammenlignes med boligudgiften i den nu  

 ønskede bolig, og den forløbne tid medregnes i aftrapningsperioden.
Er der  

 således forløbet 2 år siden anvisningen, vil der kunne udbetales et aftrappet  

 tilskud efter § 46 i yderligere 3 år.
 Samme beregningsmåde skal anvendes for en boligtager, der har fået anvist  

 en erstatningsbolig, og som inden 2 år efter anvisningen udnytter sin ret  

 efter § 38, stk. 4, til at få anvist en anden erstatningsbolig, jfr. pkt.  

 2.6.
Tilskud efter § 46 er som byfornyelsesboligsikring efter kapitel 5 i lov  

 om individuel boligstøtte uafhængig af indkomstens størrelse.
Beregningslejen  

 kan reduceres, hvis lejligheden er for stor.
For byfornyelsesboligsikring  

 gælder, jfr. § 24 i lov om individuel boligstøtte, iøvrigt samme regler som  

 for boligstøtte i almindelighed, herunder bestemmelserne om maksimum for den  

 årlige leje, hvoraf boligstøtten beregnes.
 For tilskud efter § 46 er der fastsat maksimum for tilskuddets størrelse,  

 jfr. § 46, stk. 8, og bestemmelsen i § 46 suppleres derudover med  

 bestemmelsen i § 38, stk. 1, 4. pkt., om, at den tilbudte bolig skal være af  

 en passende størrelse, beliggenhed, kvalitet og udstyr.
Den årlige nedsættelse af tilskuddet skal ske ud fra det faktisk beregnede  

 beløb, selv om dette overskrider maksimumsbeløbet.
Dette medfører, at der i  

 givet fald kan ske udbetaling af maksimumsbeløbet over en længere periode  

 under aftrapningen.
 Ifølge § 46, stk. 8, kan boligministeren fastsætte nærmere bestemmelser om  

 beregningen af tilskuddene, der ikke kan overstige det maksimale beløb for  

 boligstøtte.
De nærmere regler er fastsat i bekendtgørelse nr. 540 af 25. oktober 1984  

 om boligtilskud til andelshavere m.fl.
Bekendtgørelsen er optaget som bilag 2  

 til dette cirkulære.
 Bekendtgørelsens § 11 foreskriver, at det årlige tilskud ikke kan være  

 større end det maksimale beløb for boligstøtte (boligsikring), jfr. §§ 22 og  

 34 a i lov om individuel boligstøtte, der i 1985 18.636 kr. og i 1986 19.008  

 kr.
Tilskuddet kan ikke udbetales, hvis det beregnede tilskud er mindre end  

 det minimale beløb for boligstøtte (boligsikring), jfr. §§ 29 og 34 a i lov  

 om individuel boligstøtte.
Dette beløb udgør årligt i 1985 636 kr. og i 1986  

 646 kr.
 Tilskuddet afrundes til nærmeste kronebeløb, der er deleligt med 12, jfr.  

 § 46, stk. 8, 2. pkt.
7.4. Opgørelse af boligudgiften Da tilskud beregnes på grundlag af forskellen mellem den hidtidige og det  

 pågældende års boligudgift, skal det nærmere belyses, hvorledes boligudgiften  

 opgøres.
Der henvises i denne forbindelse til boligstyrelsens bekendtgørelse  

 nr. 540 af 25. oktober 1984 om boligtilskud til andelshavere m.fl., der er  

 optaget som bilag 2 til dette cirkulære.
 Det fremgår bl.a. af bekendtgørelsen, at i de tilfælde, hvor  

 erstatningsboligen indeholder flere værelser end den hidtidige bolig, og  

 såfremt erstatningsboligens værelsesantal samtidig overstiger antallet af  

 personer i husstanden med mere end eet, kan kommunalbestyrelsen nedsætte  

 boligudgiften med et fradrag for de overskydende værelser efter antallet af  

 værelser.
7.4.1. Opgørelse af boligudgift for andelshavere og lejere I bekendtgørelsens § 2 er der fastsat regler om opgørelse af boligudgiften  

 for andelshavere i private andelsboligforeninger og lejere.
Boligafgiften  

 eller lejen opgøres i det væsentlige efter samme regler, som er fastlagt i §§  

 11 og 13 i lov om individuel boligstøtte, jfr. lovbekendtgørelse nr. 44 af  

 28. januar 1983.
Ved opgørelsen af boligudgiften lægges den kontraktlige boligafgift eller  

 leje til grund, som andelshaveren eller lejeren betaler for boligen med  

 tilhørende sædvanlige udenomsrum.
Tilskuddet ydes til betaling af den løbende  

 boligafgift eller leje, og der kan således ikke ydes tilskud i tilfælde, hvor  

 en udgift er dækket ved kontant indbetaling af et engangsbeløb.
Har boligtageren pligt til istandsættelse med hvidtning, maling og tapet  

 (indvendig vedligeholdelse), forhøjes boligafgiften eller lejen ved  

 beregningen med 10 pct., og såfremt boligtageren kun delvis har denne pligt  

 forhøjes med 5 pct.
Dette er f.eks. tilfældet, hvor der i medfør af  

 boligbyggerilovens § 8 a betales til en fraflytningsfond.
 Påhviler pligten til anden vedligeholdelse (udvendig vedligeholdelse)  

 boligtageren helt eller delvis, forhøjes den boligafgift eller leje, der  

 lægges til grund, yderligere med henholdsvis 10 eller 5 pct.
Der ydes ikke tilskud til udgifter til boligens opvarmning eller  

 boligtagerens forbrug af varmt vand, el eller gas.
I lejeforhold kan udgifter  

 til varme og varmt vand ikke indeholdes i lejen, jfr. § 36, stk. 1, i lov om  

 leje.
Er udgifter til varme og varmt vand i andelsboligforeninger indeholdt i  

 boligafgiften, må der ske et passende fradrag herfor i det beløb, hvoraf  

 tilskud beregnes.
Fradraget må skønsmæssigt ansættes til sædvanlige udgifter  

 til leverancer af nævnte art i tilsvarende boliger i kommunen.
Efter lejeloven kan der på varme- og varmtvandsregnskabet kun medtages  

 udgifter til egentligt brændselsforbrug.
Udgifter af anden art f.eks.  

 varmemesterløn o.lign. indgår i lejen og vil således danne grundlag for  

 beregning af tilskud.
 I ejendomme, der forsynes med fjernvarme eller udelukkende opvarmes med el  

 eller gas, og hvor boligtageren ud over boligafgiften eller lejen betaler den  

 fulde udgift hertil, forhøjes det beløb, hvoraf tilskud beregnes, med 5 pct.
 Til andre udgifter, der betales udover boligafgiften eller lejen, f.eks.  

 til glasforsikring eller el-forbrug for boligen, ydes ikke tilskud.  

 Forudbetalt boligafgift eller leje, indskud eller lignende eller afdrag på  

 sådanne ydelser, medtages ikke ved beregningen.
 Såfremt boligafgiften eller lejen omfatter betaling for erhverv, finder  

 reglerne i bekendtgørelsens § 2, stk. 6, anvendelse.
Såfremt den endelige boligafgift eller leje ikke kan oplyses ved boligens  

 ibrugtagelse, skal tilskud beregnes på grundlag af den foreløbige boligafgift  

 eller leje, hvis den skønnes rimelig.
Når den endelige boligafgift eller leje  

 foreligger, skal der foretages en regulering.
Den enkelte tilskudsmodtager  

 skal af kommunen i forbindelse med udbetalingen gøres opmærksom på, at der er  

 tale om a-conto udbetaling, og at regulering vil finde sted.
Ved fremleje, fremlån eller udlejning af en del af boligen skal beløbet,  

 der lægges til grund for tilskuddets beregning, reduceres med indkomsten ved  

 fremleje, fremlån eller udlejning ekskl. et af kommunalbestyrelsen skønnet  

 beløb til lys, varme, møblering osv.
Fradraget i boligafgiften eller lejen  

 skal dog udgøre mindst et forholdsmæssigt beløb efter antallet af værelser.  

 Hvis f.eks. boligafgiften eller lejen for en 3-værelses lejlighed udgør 2.100  

 kr. om måneden, og der fremlejes 1 værelse, skal der således mindst fradrages  

 700 kr., jfr. bekendtgørelsens § 2, stk. 5.
7.4.2. Opgørelse af boligudgift for ejere Reglerne om opgørelse af boligudgiften for ejere af en- eller  

 tofamilieshuse og ejerlejligheder, der udelukkende anvendes til beboelse,  

 findes i bekendtgørelsens § 3.
 Boligudgiften opgøres som summen af en række udgifter fratrukket  

 indtægter/skattefordele.
 De udgifter, der medregnes, er:
 1. Ejendomsskatter.
 2. Drifts- og vedligeholdelsesudgifter.
 3. Beregnet skat af overskud på ejendommen.
 4. 50 pct. af udgifter til renter og afdrag på lån i  

 ejendommen.
 5. Vej- og kloakbidrag o.lign., der hviler på  

 ejendommen.
 De indtægter/skattefordele, der fratrækkes, er:
 6. Beregnet skat af underskud på ejendommen.
 7. Lejeindtægter.
Boligudgiften for ejere opgøres i det væsentlige efter samme regler som er  

 fastlagt i §§ 14-17 i lov om individuel boligstøtte.
Om den nærmere opgørelse  

 af de enkelte poster henvises til cirkulære af 30. august 1982 om individuel  

 boligstøtte, afsnit 7. Opgørelsen af post nr. 2 (drifts- og  

 vedligeholdelsesudgifter) og post nr. 4 (50 pct. af udgifter til renter og  

 afdrag på lån i ejendommen) afviger dog fra boligstøttelovens regler herom.
Post 2. Drifts- og vedligeholdelsesudgifter medregnes med et beløb  

 svarende til standardfradraget for ejendommen for det indkomstår, hvori  

 anvisningen finder sted.
Reglerne om beregning af standardfradrag findes i  

 ligningslovens § 15 J, jfr. ministeriet for skatter og afgifters  

 lovbekendtgørelse nr. 405 af 2. september 1985, hvortil der iøvrigt henvises.
Standardfradrag udgør som udgangspunkt 1 pct. af den senest forud for  

 indkomstårets begyndelse ansatte kontantejendomsværdi, reguleret efter  

 vurderingslovens § 2 A.
Fradraget beregnes særskilt for hver ejendom og udgør  

 mindst 400 kr. pr. selvstændig lejlighed og kan ikke overstige 2.000 kr. pr.  

 selvstændig lejlighed.
 For ejerlejligheder indrømmes ikke standardfradrag, og der medregnes  

 derfor ikke noget beløb for drifts- og vedligeholdelsesudgifter ved  

 boligudgiftsopgørelsen for ejerlejligheder.
 For bygninger, der er undergivet fredning i henhold til  

 bygningsfredningsloven, kan der efter ligningslovens § 15 K foretages fradrag  

 for de faktiske driftsudgifter vedrørende ejendommen, og der ydes ikke  

 standardfradrag.
 Post 4. Vedrørende udgifter til renter og afdrag på lån i ejendommen skal  

 der ved beregning af tilskud efter § 46 alene medregnes 50 pct. af udgifter  

 til renter og afdrag på lån i ejendommen.
Endvidere kan der efter bekendtgørelsens § 3, stk. 3, ses bort fra visse  

 udgifter til renter og afdrag på lån.
Der kan således borses fra lån, der er  

 optaget efter erhvervelsen af ejendommen, og som hverken er anvendt til  

 forbedringer eller vedligeholdelse af ejendommen, eller til nedbringelse  

 eller indfrielse af lån i ejendommen.
 Det vil kunne forekomme, at et lånebeløb kun delvis er anvendt til formål,  

 der opfylder betingelserne.
 Det vil dog være tilstrækkeligt, at lånet hovedsageligt anvendes til  

 formål, der opfylder betingelserne.
 Ved afgørelsen af, om der kan ses bort fra, at en mindre del af lånet er  

 benyttet til formål, der ikke opfylder betingelserne, kan det være  

 vejledende, om det vil få væsentlig betydning for beregning af tilskuddet, at  

 50 pct. af udgifterne til en sådan mindre del medregnes ved  

 udgiftsopgørelsen.
 Vil medregning af låneudgifterne til en sådan mindre lånedel ikke få  

 væsentlig betydning, kan 50 pct. af udgifterne til lånedelen medregnes.
 I andre tilfælde medregnes 50 pct. af den del af låneudgifterne, der  

 svarer til den del af lånet, der er anvendt til formål, som opfylder  

 betingelserne.
 Det kan i visse tilfælde være vanskeligt at skønne over, om lånet er  

 anvendt til formål, der opfylder betingelserne.
Dette vil især kunne forekomme, når låneoptagelsen ligger flere år tilbage  

 i tiden.
Der stilles derfor kun krav om, at ejeren skal sandsynliggøre, at et  

 lån er anvendt til de formål, der opfylder betingelserne.
Boligudgiften for ejere af tofamilieshuse opgøres på samme måde som for  

 ejere af enfamilieshuse og ejerlejligheder, idet ejendomsskatter (post 1) dog  

 opgøres forholdsmæssigt mellem ejerboligværdien og ejendomsværdien.
Derudover  

 skal indkomst ved udlejning af en del af ejendommen (post 7) alene  

 fratrækkes, såfremt der sker udlejning af en del af ejerboligen.
 Såfremt tofamilieshuset alene ejes af een ejer, opgøres udgifter til  

 renter og afdrag på lån i ejendommen forholdsmæssigt mellem ejerboligværdien  

 og ejendomsværdien.
Ejes tofamilieshuset af mere end een ejer, og hæfter alle ejere for lånet  

 (lånene), medregnes renter og afdrag på lån forholdsmæssigt mellem  

 ejerboligværdien og ejendomsværdien.
I tilfælde, hvor ansøgeren alene har  

 belånt sin ejerbolig, medregnes renter og afdrag på hele lånet.
 Renter af boligydelseslån i henhold til lov om individuel boligstøtte og  

 renter af lån i henhold til lov om lån til betaling af ejendomsskatter  

 medregnes ikke ved opgørelsen af boligudgiften, jfr. bekendtgørelsens § 3,  

 stk. 4.
 Boligudgiften kan, for visse boligformers vedkommende, ikke umiddelbart  

 opgøres efter de ovenfor nævnte regler.
 Bekendtgørelsens § 4 fastsætter derfor særlige regler om opgørelse af  

 boligudgift for ejere af flerfamilieshuse, hvor ejeren bor i en af boligerne.
Endvidere er der i bekendtgørelsens § 5 fastsat særlige regler om  

 opgørelse af boligudgiften for personer, hvis bolig delvis anvendes til  

 erhverv.
Disse regler gælder både for delvis erhvervsbenyttelse af  

 ejerlejligheder og en-familieshuse og af boliger i to- eller  

 flerfamilieshuse, som den pågældende ejer.
 Udgangspunktet for opgørelse af boligudgiften er den af  

 skattemyndighederne senest fastsatte lejeværdi for boligen eller  

 beboelsesdelen.
I bekendtgørelsen § 6 er der fastsat regler om opgørelse af boligudgiften  

 i tilfælde dels, hvor der i forbindelse med anvendelse af erhverv ikke  

 foreligger en opgørelse fra skattemyndighederne dels, hvor der er sket  

 væsentlige ændringer i benyttelsen af boligen.
I disse tilfælde fastsætter  

 kommunalbestyrelsen boligudgiften efter et skøn.
 Om de nærmere regler henvises til boligestyrelsens cirkulære af 30. august  

 1982 om individuel boligstøtte, afsnit 7.
7.5. Kommunalbestyrelsens adgang til at nedsætte boligudgiften I overensstemmelse med § 24, stk. 2, i lov om individuel boligstøtte kan  

 kommunalbestyrelsen ved beregningen nedsætte boligudgiften, såfremt boligen  

 er for stor, jfr. bekendtgørelsens § 7, stk. 1.
 Overstiger boligudgiften i væsentlig grad den normale boligudgift for  

 sædvanlige boliger af tilsvarende størrelse, værelsesantal og areal, eller må  

 boligudgiften anses for delvis betaling for luksusøst udstyr eller  

 beliggenhed, kan kommunalbestyrelsen i overensstemmelse med § 11, stk. 5, i  

 lov om individuel boligstøtte ved beregning af tilskuddet, ligeledes nedsætte  

 boligudgiften med et beløb, der svarer til forskellen, jfr. bekendtgørelsen §  

 7, stk. 1 og 2.
 Bestemmelsen tager sigte dels på tilfælde, hvor boligudgiften er større  

 end normalt for tilsvarende boliger, dels på tilfælde, hvor boligudgiften vel  

 er rimelig, men hvor boligen er af en sådan kvalitet og standard, at det ikke  

 vil være rimeligt, om der skulle ydes fuldt tilskud hertil.
 Om den nærmere anvendelse af bestemmelsen henvises til boligstyrelsens  

 cirkulære af 30. august 1982 om individuel boligstøtte, pkt. 6.8-6.11.
7.6. Overgang til individuel boligstøtte (boligsikring eller boligydelse) Hvis husstanden, inden aftrapningen er fuldt afviklet, vil kunne opnå  

 tilsvarende eller større støtte efter lov om individuel boligstøtte, end  

 støtte efter § 46, stk. 1 og 2, og herefter modtager støtte efter lov om  

 individuel boligstøtte, kan husstanden ikke senere kræve den tidligere  

 udbetalt støtte efter § 46 i lov om byfornyelse og boligforbedring  

 genoptaget.
Inden der foretages bevilling af støtte efter § 46, skal det - i lighed  

 med udbetaling af boligsikring og boligydelse i relation til sanerings-,  

 byfornyelses- eller forbedringsboligsikring i henhold til lov om individuel  

 boligstøtte - sikres, at den enkelte husstand har ansøgt herom.
I forbindelse  

 med denne ansøgning må det konstateres, om støtte efter § 46 er mere  

 fordelagtig end støtte efter lov om individuel boligstøtte, og såfremt dette  

 er tilfældet, udbetales støtte efter § 46.
 Viser det sig derimod, at boligsikring eller boligydelse i henhold til lov  

 om individuel boligstøtte vil medføre udbetaling af et tilsvarende eller et  

 højere beløb end støtte efter § 46, bør den enkelte husstand vejledes af  

 kommunen om, hvilke konsekvenser et valg mellem disse 2 støtteformer vil  

 medføre for fremtiden.
Kommunalbestyrelsen bør hvert år pr. 1. januar ved den almindelige  

 omberegning af boligstøtten, ved aftrapning eller ved ændringer i øvrigt  

 undersøge, hvilken ydelse der er gunstigst for modtageren.
I forbindelse  

 hermed forudsættes de oplysninger, som er nødvendige til brug for  

 undersøgelsen, indhentet hos tilskudsmodtageren.
 Har en tilskudsmodtager 2 gange valgt at modtage ydelse i henhold til §  

 46, stk. 2, i tilfælde, hvor boligstøtte i henhold til lov om individuel  

 boligstøtte ville være gunstigst, skal der kun foretages en ny beregning af  

 støtte, såfremt tilskudsmodtageren anmoder herom.
 I byfornyelseslovens § 60 b er der fastsat nærmere regler om beregning af  

 boligstøtte efter kapitel 5 i lov om individuel boligstøtte fra  

 lejeforhøjelsens ikrafttræden efter § 60 a til den endelige godkendelse af  

 lejen efter § 60, stk. 2, eller § 60, stk. 5. Reglerne finder alene  

 anvendelse for lejeforhøjelser i medfør af lov om byfornyelse og  

 boligforbedring.
 Bestemmelsen har til formål at sikre, at lejerne i forbindelse med  

 færdiggørelse af byfornyelsesarbejder altid har krav på at få udbetalt støtte  

 efter § 24 i lov om individuel boligstøtte beregnet på grundlag af den leje,  

 som lejerne aktuelt er pligtige til at betale, jfr. § 60 b, stk. 1.
 Når den endelige godkendelse af lejen foreligger, kan kommunalbestyrelsen  

 kræve for meget udbetalt individuel boligstøtte tilbagebetalt, uanset om  

 lejeren er i god tro med hensyn til modtagelse af for meget udbetalt støtte,  

 jfr. § 60 b, stk. 2.
 Tilbagebetalingskravet tillægges en årlig rente, der fra  

 udbetalingstidspunktet, dvs. hver måned, udgør den til enhver tid fastsatte  

 officielle diskonto med et tillæg på 6 pct., jfr. § 5, stk. 1 og 2, i lov om  

 renter ved forsinket betaling.
 7.7. Ansøgning, udbetaling m.v.
Ansøgning om tilskud indgives til kommunalbestyrelsen i den kommune, hvori  

 boligen er beliggende, jfr. § 9, stk. 1, i bekendtgørelse nr. 540 af 25.  

 oktober 1984 om boligtilskud til andelshavere m.fl.
Kommunalbestyrelsen kan  

 bestemme, at ansøgning om tilskud skal fremsættes på en særlige blanket, jfr.  

 bekendtgørelsen § 10, stk. 1.
Til brug ved ansøgningens behandling kan kommunalbestyrelsen af ansøgeren  

 forlange de nødvendige oplysninger, herunder f.eks. oplysning om økonomiske  

 forhold.
Endvidere kan kommunalbestyrelsen forlange, at ansøgeren fremlægger  

 dokumenter, der har betydning for beregning af tilskuddet, jfr.  

 bekendtgørelsen § 10, stk. 2.
 Kommunalbestyrelsen kan afkræve ejere og brugere af fast ejendom  

 oplysninger til brug for behandling af spørgsmål om bl.a. ydelse af tilskud  

 efter § 46 og lade sådanne ejendomme besigtige, jfr. lovens § 86.
Boligoverenskomst eller lejekontrakt kan forlanges forevist.
Er  

 boligafgiften, lejen eller andre vilkår ændret efter kontraktens  

 udfærdigelse, må ændringerne dokumenteres ved forevisning af andet skriftligt  

 materiale herom, f.eks. huslejekvitteringer eller erklæringer fra  

 andelsboligforeningen eller udlejeren.
Det samme gælder, hvor der kun  

 foreligger en mundtlig lejeaftale.
 Tilskud efter § 46 er ifølge ligningsloven fritaget for beskatning.
 Tilskud beregnes og udbetales af den kommune, hvori boligen er beliggende.
 Tilskuddet udbetales til boligtageren.
 Tilskud ydes med virkning fra begyndelsen af måneden efter ansøgningens  

 indgivelse, jfr. bekendtgørelsen § 9, stk. 3 og tidligst fra tidspunktet for  

 arbejdernes færdiggørelse.
 Aftrapning af tilskud i forbindelse med anvisning af en erstatningsbolig  

 sker fra lejeaftalens ikrafttræden, og ikke fra det tidspunkt, hvor der evt.  

 senere måtte blive ansøgt om tilskud.
Såfremt tilskudsmodtageren på fraflytningstidspunktet har til hensigt  

 varigt at fraflytte lejligheden, hvortil der ydes tilskud, mistes retten til  

 dette tilskud fra fraflytningstidspunktet.
Tilskuddet kan ikke senere ydes  

 påny, medmindre der foreligger en situation, der selvstændigt udløser ret til  

 tilskud.
 Flytter tilskudsmodtageren midlertidigt, f.eks. i forbindelse med fremleje  

 af lejligheden, bortfalder tilskuddet fra fraflytningsdagen, jfr.  

 bekendtgørelsens § 9, stk. 5. Såfremt boligtageren f.eks. efter at have  

 modtaget tilskud i 1 år, fremlejer lejligheden i 2 år, og herefter flytter  

 tilbage til lejligheden, vil der kunne udbetales et aftrappet tilskud i 2 år.
 Såfremt en fremlejetager bebor lejligheden på tidspunktet for  

 boligudgiftens forhøjelse, har fremlejetageren ret til tilskud efter § 46.
 Når en andelshaver ved internt bytte overtager en andelslejlighed i samme  

 forening efter saneringsarbejdernes afslutning og boligafgiftsstigningen,  

 bortfalder tilskuddet.
 Søges tilskuddet i forbindelse med flytning, kan kommunalbestyrelsen lade  

 tilskuddet udbetale med virkning fra indflytningsdagen, når denne ikke ligger  

 mere end 1 måned fra ansøgningens indgivelse, jfr. bekendtgørelsen § 9, stk.  

 4.
 Såfremt det er kommunalbestyrelsen bekendt, at en boligtager, der ikke har  

 ansøgt om tilskud, dog opfylder betingelserne herfor, bør kommunalbestyrelsen  

 henlede opmærksomheden på adgang til at opnå tilskud.
 Den løbende udbetaling sker - som ved individuel boligstøtte - månedsvis  

 forud, jfr. bekendtgørelsens § 9, stk. 2.
Kan kommunalbestyrelsen ikke nå at færdigbehandle ansøgningen endeligt,  

 inden tilskud skal udbetales, bør der udbetales et midlertidigt beløb, der  

 senere reguleres.
Kommunalebestyrelsen bør gøre ansøgeren bekendt med, at  

 tilskuddet er udbetalt a conto, og at der senere vil ske regulering af det  

 udbetalte tilskud.
Når sagen er færdigbehandlet, må tilskuddet reguleres med  

 virkning fra den 1. i den måned, der følger efter ansøgningens indgivelse,  

 dog tidligst fra indflytningsdagen.
7.8. Klageadgang Kommunalbestyrelsens afgørelse kan ikke indbringes for anden administrativ  

 myndighed.
Såfremt boligstyrelsen skønner, at en sag er af principiel  

 betydning, kan sagen dog optages til behandling, jfr. § 46, stk. 6.
7.9. Finansiering Kommunens udgifter til tilskud efter § 46 refunderes af staten med 50  

 pct., jfr. § 46, stk. 7, 2. pkt.
 De udgifter, der er forbundet med administration af reglerne om tilskud  

 efter § 46, afholdes af kommunen.
Godtgørelse til erhvervsdrivende 8.1. Indledning Opsigelse af erhvervslejere, hvis lokaler skal rømmes som følge af en  

 godkendt saneringsplan eller beslutning efter lov om byfornyelse og  

 boligforbedring, sker efter lovens § 36, jfr. pkt. 2.2.
Lejeren kan ifølge lejelovens § 36, stk. 4, opsiges med 3 måneders varsel,  

 når udlejeren dokumenterer, at nedrivning eller ombygning af ejendommen  

 medfører, at det lejede må fraflyttes.
Er der nærliggende fare for  

 ejendommens beboere, jfr. byfornyelseslovens § 73, kan opsigelsesvarslet være  

 kortere end 3 måneder.
Opsigelse kan dog ikke ske, når udlejeren efter en  

 ombygning selv ønsker at benytte det lejede, med mindre beslutningen om  

 byfornyelse eller boligforbedring indeholder bestemmelser herom.
 Er lejeren erhvervsbeskyttet, dvs. driver en erhvervsvirksomhed, hvis  

 stedlige forebliven i ejendommen er af væsentlig betydning og værdi for  

 virksomheden, nyder lejeren en særlig retsbeskyttelse i den forstand, at  

 lejeren lovligt kan opsiges, men kun imod erstatning, jfr. § 89 i lov om  

 leje.
Ved vurderingen af hvorvidt den stedlige forbliven i ejendommen er af  

 væsentlig betydning og værdi for virksomheden, lægges bl.a. vægt på, om der  

 er oparbejdet en lokal kundekreds, som vil forsvinde ved flytningen af  

 virksomheden.
Erhvervsbeskyttelsen vil således typisk omfatte f.eks. butikker  

 med dagligvarer og visse udvalgsvarer, hvor kvarterets befolkning gør daglige  

 indkøb, samt reparationsvirksomheder og mindre fremstillingsvirksomheder, som  

 fungerer som underleverandør til en større lokal virksomhed, hvorimod  

 egentlige produktionsvirksomheder typisk ikke vil være erhvervsbeskyttede.
En lejer, der måtte have en ganske særlig interesse i at forblive i det  

 lejede udover sædvanligt kontraktligt varsel, f.eks. en erhvervslejer, der  

 har bekostet udgifter til installation af maskiner eller lignende, vil ofte  

 sikre sig over for udlejeren ved en kontraktlig uopsigelighedsperiode af  

 kortere eller længere varighed.
Uden for byfornyelsestilfælde nyder lejeren  

 fuld beskyttelse (kan ikke opsiges), og i tilfælde af byfornyelse er lejeren  

 beskyttet i den forstand, at den således erhvervede uopsigelighed i givet  

 fald må eksproprieres med den heraf følgende pligt for den eksproprierende  

 til at betale erstatning.
En erhvervslejer har - uanset om han kan opsiges, eller ejendommen må  

 eksproprieres - ikke ret til anvisning af erstatningslokaler.
Det samme  

 gælder erhvervsdrivende, der driver erhverv i ejendomme, de selv ejer.  

 Kommunalbestyrelsen kan dog bistå virksomhederne i forsøg på at fremskaffe  

 nye lokaler.
 Med henblik på at lette de erhvervsdrivendes muligheder for at finde  

 egnede erstatningslokaler kan kommunen eventuelt anvise ledige lokaler i  

 ejendomme, der er omfattet af en byfornyelsesbeslutning, jfr. pkt. 8.6.  

 Desuden kan kommunalbestyrelsen for disse lokaler fastsætte en leje, der  

 muliggør en sådan anvisning, jfr. § 64 og pkt. 8.6.
8.2. Godtgørelse for tab m.v. (§ 37) En erhvervslejer har ret til godtgørelse for tab på inventar og  

 installation, driftstab i flytteperioden, flytteudgifter og rimelige udgifter  

 til sagkyndig bistand.
 Bestemmelsen i § 37 om godtgørelse til disse erhvervslejere sigter på at  

 gøre det muligt for erhvervsdrivende - typisk mindre baggårdserhverv - at  

 kunne føre virksomheden videre efter flytningen.
 Godtgørelsen kan kun udbetales i det omfang, virksomheden videreføres, og  

 det dokumenteres, at der er lidt et tab, der ikke med rimelighed kunne være  

 undgået.
Ved fastsættelse af godtgørelsens størrelse må det således tages i  

 betragtning, om inventar og installationer er genbrugt i rimeligt omfang, og  

 om eventuelle fornyelser i forbindelse med flytningen tilfører virksomheden  

 driftsmæssige fordele, som evt. bør fragå i godtgørelsen.
I beregningen skal  

 indgå eventuel driftstabsgodtgørelse, sparede omkostninger, og godtgørelse  

 skal medtages i virksomhedens regnskab.
 I det omfang der er ydet lejeren erstatning i forbindelse med  

 ekspropriation eller erstatning efter lejelovgivningens regler, nedsættes  

 godtgørelsen tilsvarende.
 For at harmonisere udbetaling af godtgørelse med skattelovgivningens  

 regler om erstatning, således at den, der har et egentligt erstatningskrav,  

 ikke stilles ringere end den, der har ret til godtgørelse efter § 37, som i  

 medfør af ligningsloven ikke er skattepligtig, kan kommunalbestyrelsen efter  

 § 37, stk. 5, nedsætte godtgørelsen, såfremt modtageren kan foretage fradrag  

 i sin skattepligtige indkomst eller har foretaget skattemæssige afskrivninger  

 af aktiver, hvis værdi indgår i beregningsgrundlaget for godtgørelsen.
 En erhvervslejer, som selv skaffer sig andre lokaler, og overtager disse  

 inden rømningstidspunktet, har endvidere, udover muligheden for at få  

 godtgørelse efter § 37, ret til godtgørelse efter § 40, stk. 2., og  

 godtgørelse efter § 47. Se pkt. 8.3. om godtgørelse efter § 40, stk. 2, og  

 pkt. 8.4. om godtgørelse efter § 47.
 8.2.1. Ansøgning, udbetaling m.v.
 Ansøgning om godtgørelse efter § 37 indgives til kommunalbestyrelsen i den  

 kommune, hvori lokalerne er beliggende.
 Godtgørelse beregnes og udbetales af den kommune, hvori lokalerne er  

 beliggende.
 Ved sanering indgives ansøgning til den sanerende, der ligeledes forestår  

 beregning og udbetaling af godtgørelsen.
8.2.2. Klageadgang Kommunalbestyrelsens afgørelse om godtgørelse efter § 37 kan indbringes  

 for taksationsmyndighederne inden 4 uger efter, at klageren har fået  

 meddelelse om afgørelsen.
 Da det i medfør af loven om offentlige veje er vejbestyrelsen, der kan  

 indbringe afgørelser for taksationskommissionen, må lejeren derfor anmode  

 vejbestyrelsen - og det vil i sanerings- og byfornyelsessammenhæng sige  

 kommunalbestyrelsen - om inden fristens udløb at indbringe afgørelsen for  

 taksationskommissionen.
8.2.3. Finansiering Staten refunderer kommunernes udgifter til godtgørelse efter § 37 med 50  

 pct., jfr. § 66.
 Godtgørelse kan medtages til refusion straks efter afholdelsen, og  

 refunderes med 50 pct.
 I forbindelse med sanering afholdes udgifterne til godtgørelse af den  

 sanerende, og udgiften kan medregnes som en saneringsudgift efter  

 saneringslovens § 32, stk. 1.
8.3. Godtgørelse til erhvervslejere og andelshavere, der flytter inden  

 rømningstidspunktet (§ 40, stk. 2) Såfremt en erhvervslejer eller en andelshaver i en privat  

 andelsboligforening, der driver erhverv fra andelen, selv skaffer sig andre  

 lokaler, der kan overtages inden det fastsatte tidspunkt for rømningen af de  

 hidtidige lokaler, kan kommunalbestyrelsen, eller ved sanering den sanerende,  

 yde en rimelig godtgørelse, der maksimalt kan udgør lejen af de hidtidige  

 lejede lokaler for en periode fra fraflytningstidspunktet til  

 rømningstidspunktet.
 Godtgørelsen kan tidligst ydes på det i § 9, stk. 3 (byfornyelse), eller §  

 33, stk. 2 (boligforbedring), nævnte tidspunkt for offentliggørelse, dvs.  

 tidspunktet for offentliggørelse af forslag til beslutning efter § 7, stk. 1,  

 eller efter § 32, stk. 1. Sker flytning som følge af en beslutning i medfør  

 af kapitel VIII i byfornyelsesloven, kan godtgørelsen tidligst ydes fra  

 beslutningstidspunktet.
Ved sanering er det i saneringslovens § 9 a nævnte tidspunkt for  

 offentliggørelse af forslag til saneringsplan, og den sanerende bør, inden  

 der gives løfte om en sådan godtgørelse, indhente en tilkendegivelse fra  

 boligstyrelsen om, at saneringsplanens bestemmelser om den pågældende ejendom  

 kan ventes godkendt.
Hvis en sådan tilkendegivelse foreligger, kan  

 godtgørelsen udbetales, når det er dokumenteret, at lejeren har skaffet sig  

 andre lokaler.
 8.3.1. Ansøgning, udbetaling m.v.
 Ansøgning om godtgørelse efter byfornyelseslovens § 40, stk. 2, indgives  

 til kommunalbestyrelsen i den kommune, hvori lokalerne er beliggende.
 Godtgørelsen kan tidligst udbetales, når det er dokumenteret, at lejeren  

 har skaffet sig andre lokaler.
 Godtgørelsen beregnes og udbetales af den kommune, hvori lokalerne er  

 beliggende.
Ved sanering indgives ansøgning til den sanerende, der ligeledes forestår  

 beregning og udbetaling af godtgørelsen.
Godtgørelsen kan tidligst udbetales,  

 når det er dokumenteret, at lejeren har skaffet sig andre lokaler.
8.3.2. Klageadgang I forbindelse med sanering kan et saneringsselskabs afgørelse efter  

 byfornyelseslovens § 40, stk. 2, indbringes for kommunalbestyrelsen.
 Kommunalbestyrelsens afgørelse kan ikke indbringes for anden administrativ  

 myndighed.
 Såfremt boligstyrelsen skønner, at en sag er af principiel betydning, kan  

 sagen dog optages til behandling, jfr. lovens § 40, stk. 4.
8.3.3. Finansiering Godtgørelsen ydes af kommunalbestyrelsen, jfr. § 41, stk. 1 og § 57, stk.  

 1.
 Kommunens udgifter til godtgørelse efter § 40, stk. 2 og 3, refunderes af  

 staten med 50 pct., jfr. § 66.
 I forbindelse med sanering afholdes udgiften til godtgørelse af den  

 sanerende, og udgiften kan medregnes som en saneringsudgift efter  

 saneringslovens § 32, stk. 1.
 Godtgørelsen er ifølge ligningsloven fritaget for beskatning.
8.4. Tilskud til dækning af eventuelle lejestigninger ved flytning af  

 erhvervslokaler (§ 47) Da gennemførelse af en saneringsplan eller en beslutning i medfør af lov  

 om byfornyelse og boligforbedring som udgangspunkt påfører en lejer ved  

 flytning af et erhvervslejemål forøgede udgifter i forbindelse med rømningen,  

 har en lejer af et erhvervslejemål i henhold til § 47 efter flytningen ret  

 til økonomisk støtte til afhjælpning af den forøgede lejeudgift.
 Tilskuddet svarer til 75 pct. af forskellen mellem en rimelig leje af de  

 lokaler, hvortil virksomheden flytter, og lejen i de hidtidige lokaler.
 Ved beregningen af den hidtidige leje skal der foretages fradrag i det  

 omfang, de nye lokaler ved størrelse eller udformning indeholder en væsentlig  

 forbedring for virksomheden i forhold til de hidtidige lokaler, f.eks. på en  

 sådan måde, at der åbnes mulighed for driftsmæssige forbedringer i  

 virksomheden gennem en mere rationel arbejdsgang.
 Tilskuddet kan tidligst ydes fra det tidspunkt, hvor beslutningen om enten  

 byfornyelse eller boligforbedring er offentliggjort, jfr. §§ 9, stk. 3, og  

 33, stk. 2.
 I forbindelse med en sanering er det tidspunkt fra vedtagelse af  

 saneringsplanen, jfr. saneringslovens § 9 a.
Tilskuddet nedsættes gradvis efter 1 års forløb hvert år med 20 pct. af  

 det første års tilskud.
Tilskuddet bortfalder således helt efter 5 år.
 Tilskuddet er ifølge ligningsloven fritaget for beskatning.
 8.4.1. Ansøgning, udbetaling m.v.
 Ansøgning om godtgørelse indgives til kommunalbestyrelsen i den kommune,  

 hvori lokalerne er beliggende.
 Godtgørelsen beregnes og udbetales af den kommune, hvori lokalerne er  

 beliggende.
 Tilskuddet afrundes til nærmeste kronebeløb, der er deleligt med 12.
8.4.2. Klageadgang Kommunalbestyrelsens afgørelse om godtgørelse kan ikke indbringes for  

 anden administrativ myndighed.
 Såfremt boligstyrelsen skønner, at en sag er af principiel betydning, kan  

 sagen dog optages til behandling.
8.4.3. Finansiering Godtgørelsen udbetales af kommunalbestyrelsen i den kommune, hvori lokalet  

 er beliggende.
 Kommunens udgifter til godtgørelse refunderes af staten med 50 pct.
8.5. Fremskaffelse af egnede erhvervslokaler (§ 7, stk. 2, 2. pkt.) For at lette lokal anvisning af erstatningslokaler til  

 erhvervsvirksomheder er der i byfornyelseslovens § 7, stk. 2, 2. pkt., åbnet  

 mulighed for, at kommunalbestyrelsen kan tilvejebringe et udbud af egnede  

 lokaler til en passende lav leje, jfr. pkt. 8.6.
8.6. Lejefastsættelse (§ 64) Kommunalbestyrelsen kan for lokaler, der er omfattet af  

 byfornyelsesbeslutning, og som anvendes til eller efter kommunalbestyrelsens  

 skøn er egnede til anvendelse for erhvervsvirksomheder, der skal tilgodese  

 bydelens forsyning med servicefunktioner, fastsætte en leje, der muliggør en  

 sådan anvendelse.
Kommunalbestyrelsen foretager anvisning af sådanne ledige  

 lokaler, jfr. byfornyelseslovens § 64, stk. 1.
Statsrefusion Den refusion, der tilfalder kommunerne, vil efter ansøgning fra kommunerne  

 blive anvist af Kongeriget Danmarks Hypotekbank og Finansforvaltning,  

 Landgreven 4, 1301 København K.
 Finansministeren fastsætter nærmere regler herom, jfr. byfornyelseslovens  

 § 85, stk. 2 og saneringslovens § 65, stk. 4.
