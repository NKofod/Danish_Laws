Vejledning om lov om retssikkerhed og  

 administration på det sociale område Kapitel 1 Indledning 1. Vejledningen afløser Socialministeriets  

 vejledning af 6. marts 1998 om lov om retssikkerhed og administration  

 på det sociale område.
 I vejledningen uddybes reglerne i lov om retssikkerhed og  

 administration på det sociale område - i kort form kaldet  

 retssikkerhedsloven og forkortet til RTL.
 Retssikkerhedsloven trådte i kraft den 1. juli 1998,  

 og der er siden sket følgende ændringer i loven:
·  

 	nye regler om handlekommune og mellemkommunal refusion ·  

 	ændring af det sociale nævns sammensætning,  

 således at nævnet sammensættes ud fra de enkelte former for  

 ydelser og ikke udelukkende ud fra de enkelte love ·  

 	nye regler om koordinationsudvalgene ·  

 	præcisering af adgangen til at indhente oplysninger i en anden  

 kommune eller amtskommune.
·  

 	medlemmer af et socialt nævn skal have bopæl i amtet eller  

 tilknytning til amtet, dog således at socialministeren i ganske  

 særlige tilfælde kan fravige disse krav ·  

 	habilitetsregel om, at man ikke kan være medlem både i det  

 sociale nævn og Ankestyrelsen samtidig ·  

 	Rådet for den sociale indsats på det rummelige arbejdsmarked  

 er blevet lovfæstet ·  

 	Det Rådgivende Praksisudvalg erstatter Det Centrale  

 Koordinationsudvalg Disse ændringer beskrives i denne vejledning.
 Følgende ændringer beskrives i Ankestyrelsens  

 klagevejledning og i Socialministeriets vejledning om magtanvendelse og andre  

 indgreb i selvbestemmelsesretten over for voksne:
Regler om sagsbehandling i det sociale nævn i sager  

 om magtanvendelse Den sociale Sikringsstyrelses afgørelser om  

 efterlevelseshjælp indbringes for Ankestyrelsen I Ankestyrelsens klagevejledning beskrives også  

 reglerne om behandling af klagesager.
 Der er også medtaget en kort beskrivelse af reglerne  

 om klagerådene, som trådte i kraft den 1. juli 1998.
 Fra kommuner, amtskommuner og de sociale nævn er der  

 kommet forslag til forbedringer og ændringer i den tidligere  

 vejledning.
 Det er bl.a. foreslået, at vejledningen  

 følger retssikkerhedslovens opbygning, og at der indføjes et  

 afsnit om de almindelige forvaltningsretlige regler, som ikke står i  

 forvaltningsloven, offentlighedsloven  og retssikkerhedsloven.
Vejledningen følger derfor nu i et vist omfang  

 retssikkerhedslovens opbygning, dog således at myndighedstrukturen  

 på det sociale område, dvs. kommunernes, amtskommunernes,  

 nævnenes og Den Sociale Ankestyrelses kompetence -  

 myndighedsområde - samles mest muligt.
Se senere i dette kapitel om  

 vejledningens indhold.
 I bilag 1 er retssikkerhedsloven optaget.
 I bilag 2 er medtaget bekendtgørelse nr. 312 af 4.  

 maj 2000 om retssikkerhed og administration på det sociale  

 område.
 I bilag 3 er medtaget eksempler på mellemkommunal  

 refusion(§ 9 a).
 I bilag 4 er der medtaget en liste over litteratur, der  

 knytter sig til forvaltningsretten, forvaltningslovene og  

 retssikkerhedsloven.
Hvor gælder retssikkerhedsloven? 2. Socialministeriet har udsendt en  

 bekendtgørelse om retssikkerhed og administration på det sociale  

 område.
Se bilag 2.
I bekendtgørelsens § 1 er det fastsat, for  

 hvilke love retssikkerhedsloven gælder.
Det er følgende  

 love:
 ·  

 	Lov om social pension.
 ·  

 	Lov om dagpenge ved sygdom eller fødsel.
 ·  

 	Lov om aktiv socialpolitik.
 ·  

 	Lov om social service.
 ·  

 	Lov om børnetilskud og forskudsvis udbetaling af  

 børnebidrag.
 ·  

 	Lov om delpension.
 ·  

 	Lov om tilbageholdelse af stofmisbrugere i behandling.
Retssikkerhedsloven gælder også for lov om  

 forebyggende hjemmebesøg til ældre m.v.
Efter denne lov er det  

 kun bopælskommunen, der skal tilbyde forebyggende hjemmebesøg.  

 Derfor gælder § 9 i retssikkerhedsloven om handlekommune ikke.
 EF-forordning nr. 1408/71.
Efter lovvalgsafsnittet i EF-forordning nr. 1408/71 er  

 erhvervsaktive som hovedregel omfattet af det lands lovgivning om social  

 sikring, hvor de faktisk udfører deres arbejde.
Retssikkerhedsloven  

 omfatter derfor også sager om sociale sikringsydelser i form af social  

 pension, dagpenge ved sygdom eller fødsel, børnetilskud og  

 delpension.
Desuden er en række ydelser efter  lov om aktiv  

 socialpolitik omfattet.
Det gælder fx revalidering, forskellige  

 aktiveringsydelser, flexjob og ledighedsydelse.
Område, hvor klagereglerne også gælder Retssikkerhedslovens kapitel 9 og §§ 68 og 70  

 gælder, når Den Sociale Ankestyrelse behandler og afgør  

 sager efter lov om forsikring mod følger af arbejdsskade.
Dog kun,  

 hvis andet ikke følger af lov om forsikring mod følger af  

 arbejdsskade.
Lovens kapitel 9 samt §§ 67-70, § 72, stk. 1 og  

 5, og § 74 gælder, når Den Sociale Ankestyrelse behandler og  

 afgør sager efter § 24, stk. 5 og 6, i lov om offentlig  

 sygesikring og efter § 9 i lov om sygehusvæsenet.
Når det  

 drejer sig om en klage over en afgørelse truffet af  

 kommunalbestyrelsen i medfør af § 8, stk. 2, i lov om  

 sygehusvæsenet, skal Ankestyrelsen indhente en udtalelse fra  

 vedkommende amtsråd.
Endvidere gælder retssikkerhedsloven ved klage over  

 afgørelser i, Boliglovgivningen I boliglovgivningen er der regler om, at det sociale  

 nævn er klageinstans for visse afgørelser om navnlig  

 boligsikring, boligydelse og beboerindskudslån.
Klagesager efter boligstøttelovgivningen indbringes  

 for nævnene med hjemmel i § 73 i lov om individuel  

 boligstøtte, jf.
Boligministeriets bekendtgørelse nr. 296 af  

 20. maj 1998 om indsendelse og behandling af klager over afgørelser  

 truffet af kommunerne i medfør af § 73 i lov om individuel  

 boligstøtte.
Nævnenes afgørelser i  

 boligstøttesager kan ikke indbringes for Ankestyrelsen.
 Endvidere er det sociale nævn og Den Sociale  

 Ankestyrelse klageinstans for kommunalbestyrelsens og amtsrådets  

 afgørelser om anvisning af ledige boliger i henhold til §§ 54, 57  

 og 58 i lov om almene boliger samt støttede andelsboliger m.v.
Grundprincipper 3. Retssikkerhedsloven indgik som et led i reformen  

 af bistandsloven, hvor de to andre love er lov om aktiv socialpolitik  

 (aktivloven) og lov om social service (serviceloven).
De grundlæggende principper i den sociale lovgivning  

 er, ·  

 	at borgerne har et ansvar for deres egen situation, således at den  

 enkelte, eventuelt med særlig støtte, aktivt skal medvirke til  

 at løse egne problemer, ·  

 	at borgerne og brugerne skal medvirke og have indflydelse, ·  

 	at mulighederne for hjælp skal ses bredt og ikke kun i forhold til  

 den sociale lovgivning, ·  

 	at indsatsen tidligt i et hjælpeforløb skal målrettes,  

 for at hjælpen i højere grad kan virke forebyggende, ·  

 	at fremme et rummeligt arbejdsmarked for at fastholde personer i  

 beskæftigelse og forbedre mulighederne for at få en aktiv  

 tilværelse, og ·  

 	at øge fleksibiliteten og inddrage andre i forebyggelse og  

 løsning af sociale opgaver, fx de faglige organisationer, de  

 frivillige m.fl.
Aktivloven 4. Disse principper indgår i Lov om aktiv  

 socialpolitik, der samler reglerne om hjælp til forsørgelse,  

 dvs. reglerne i bistandsloven og reglerne i lov om kommunal aktivering.
Der  

 er derfor nu kun en lov om kontanthjælp, aktivering, hjælp til  

 enkeltudgifter, revalidering, fleksjob, skånejob med løntilskud  

 m.v.
Aktivloven sætter yderligere fokus på aktive  

 hjælpeformer frem for passiv forsørgelse.
Det  

 grundlæggende sigte er, at hjælpen skal gøre modtageren i  

 stand til at klare sig selv, og modtageren og ægtefællen har  

 pligt til efter evne at udvikle og udnytte deres arbejdsevne, fx ved at tage  

 imod tilbud om aktivering.
Serviceloven 5. Lov om social service samler regler om  

 hjælp til forskellige sociale formål, som hidtil har været  

 i bistandsloven.
Serviceloven tager udgangspunkt i de enkelte ydelser, og for  

 at understrege forskellen i indsatsen er ydelserne opdelt i tre niveauer.
Det første niveau repræsenterer gratis tilbud  

 om rådgivning, der retter sig generelt til borgere med sociale  

 problemer i bred forstand.
Formålet med disse tilbud er at forebygge og  

 hjælpe borgere over øjeblikkelige vanskeligheder og på  

 længere sigt at sætte dem i stand til at løse problemer,  

 der opstår, ved egen hjælp.
Det andet niveau omfatter en række servicetilbud.  

 Fælles for disse tilbud er, at de retter sig bredt til fx  

 børnefamilier og andre grupper med behov for almene serviceydelser.  

 Disse tilbud har ofte et forebyggende aspekt, men har ikke til formål  

 at afhjælpe mere omfattende sociale problemer.
Som udgangspunkt skal  

 der betales for disse tilbud.
Det første og andet niveau udgør et  

 sammenhængende ydelsessystem af forebyggende karakter.
Dvs. at der skal  

 være mulighed for at sætte ind med støtte, før  

 situationen for den enkelte er blevet rigtig alvorlig.
Det tredje niveau er særlige tilbud og  

 hjælpeforanstaltninger.
Det drejer sig om ydelser, der skal tilgodese  

 borgere med nedsat fysisk eller psykisk funktionsevne eller med særlige  

 sociale problemer.
Disse tilbud forudsætter som udgangspunkt en  

 individuel behovsvurdering, og de omfatter en bred vifte af tilbud, der  

 både kan have midlertidig og mere permanent karakter.
Disse tre niveauer giver mange muligheder for tilbud med  

 fleksibel og individuel støtte.
Opdelingen i tre niveauer markerer, at  

 intensiteten i indsatsen er forskellig, og som udgangspunkt har forskellige  

 målgrupper.
Opdelingen er imidlertid ikke udtryk for en statisk eller  

 permanent placering af den enkelte borger.
Tværtimod forudsættes  

 ydelserne i de tre niveauer at indgå i et samspil, hvor ydelserne  

 supplerer eller understøtter hinanden.
Retssikkerhedsloven 6. Formålet med retssikkerhedsloven er,  

 at ·  

 	sikre borgernes rettigheder og indflydelse, når de sociale  

 myndigheder behandler sager, ·  

 	fremhæve, at de sociale myndigheder har pligt til at  

 tilrettelægge en tidlig, helhedsorienteret hjælp, ·  

 	forbygge, at personer, der har eller kan få vanskeligheder ved at  

 fastholde et arbejde, får behov for hjælp til forsørgelse,  

 og ·  

 	fastlægge struktur og grundlæggende principper for  

 administration af sociale sager.
Lov om retssikkerhed og administration på det  

 sociale område indholder en række regler om, hvordan  

 myndighederne skal behandle sagerne.
Der er lagt vægt på  

 borgernes retssikkerhed, og at de får muligheder for aktivt at medvirke  

 og få indflydelse, når myndighederne behandler deres sag.
Hidtil  

 har der ikke været formuleret sådanne tværgående  

 lovregler for behandling af sociale sager, men de har i et vist omfang  

 været gældende som uskreven ret.
 Retssikkerhedsloven samler også en række  

 regler, som gælder for de sociale love, fx om hvilken myndighed der har  

 pligt til at give hjælpen (handlekommune), myndighedernes adgang til at  

 indhente oplysninger, muligheder for at klage, regler om børn og  

 unge-udvalg, ældreråd og klageråd.
Retssikkerhedsloven erstatter en række regler, som  

 hidtil har stået i bistandsloven og i forskellige andre sociale love -  

 det gælder navnlig reglerne om administration, klage og oplysningspligt  

 - den sociale styrelseslov og lov om Den Sociale Ankestyrelse.
Videre  

 indgår også regler, som tidligere fandtes spredt i forskellige  

 love, cirkulærer, forretningsordener og regler, som kunne udledes af de  

 sociale nævns, Ankestyrelsens og domstolenes praksis, udtalelser fra  

 Folketingets Ombudsmand, Justitsministeriet, Indenrigsministeriet,  

 Socialministeriet m. fl.
Hvordan vejledningen er opbygget 7. Vejledningen er udarbejdet på grundlag af  

 lovteksten, bemærkningerne til lovforslaget og de  

 spørgsmål og svar, der har været i forbindelse med, at  

 lovforslaget blev behandlet i Folketinget.
En række regler fra  

 tidligere lovgivning - eventuelt med sproglige moderniseringer - er  

 videreført i retssikkerhedsloven.
Den praksis, som var knyttet til  

 disse regler, bruges derfor på de tilsvarende regler i  

 retssikkerhedsloven.
 Retssikkerhedsloven indførte også nye regler.  

 På disse områder er der endnu ikke en fuldt udbygget praksis, der  

 kan henvises til.
 I kapitel 2 er emnet det retlige grundlag for kommunernes  

 og amtskommunernes behandling af sociale sager og god forvaltningsskik.
 Kapitel 3 er nyt og handler efter ønske fra  

 kommunerne om de mest anvendte forvaltningsretlige regler.
Kapitel 4 uddyber reglerne om, hvordan de sociale  

 myndigheder skal behandle sagerne i forhold til borgerne.
Det er reglerne om,  

 at der skal være frister for, hvornår afgørelser skal  

 træffes, at borgeren skal medvirke, at sagerne skal behandles bredt  

 (helhedsbehandling), og at kommunen senest efter 8 uger skal vurdere sagen,  

 hvis det er tale om hjælp til løbende forsørgelse.
Kapitel 5 beskriver regler om, hvilken kommune der har  

 pligt til at give hjælp (handlekommunen) og reglerne om mellemkommunal  

 refusion.
Kapitlet er udbygget  bl.a. som følge af de nye bestemmelser  

 i § 9 a.
 Kapitel 6 behandler reglerne i retssikkerhedsloven om  

 borgerens pligt til at medvirke og give oplysninger i deres egen sag.  

 Endvidere beskrives og uddybes reglerne om myndigheders og andres pligt til  

 at give oplysninger i sociale sager.
Kapitel 7 beskriver regler i forvaltningsloven om  

 tavshedspligt og myndigheders adgang til at indhente eller give oplysninger  

 videre m.v.
I et særligt afsnit er der en sammenfattende beskrivelse af  

 forvaltningslovens regler om at indhente og videregive oplysninger i sociale  

 sager.
Forvaltningslovens regler er medtaget i vejledningen, fordi disse  

 regler har betydning i stort set alle sociale sager, som typisk indeholder  

 følsomme personlige oplysninger.
Forvaltningslovens regler skal  

 således virke sammen med de særlige regler i retssikkerhedsloven.  

 Samspillet mellem retssikkerhedslovens §§ 10-12 og forvaltningslovens  

 §§ 27-29 beskrives også.
 Som nyt er medtaget et afsnit om den kommunale og  

 amtskommunale énhedsforvaltning og reglerne for videregivelse og  

 indhentning af oplysninger inden for forvaltningen.
Kapitel 8 oplister de udvalg, der skal være under  

 kommunerne.
Afsnittet om koordinationsudvalget er nyt.
 Kapitel 9 beskriver udvalg m.v. under amtskommunen.
Kapitel 10 indeholder bl.a. en redegørelse for  

 kommuner og amtskommuners muligheder for at overlade sociale opgaver til  

 organisationer m.v. uden for myndighedens eget regi.
I dette kapitel er der  

 også en uddybende beskrivelse af reglen om, at kommuner og amtskommuner  

 skal være opmærksomme på, at der kan ske en offentlig  

 betalt formuedannelse, når de indgår aftaler om at overlade  

 opgaver til private m.fl.
Afsnittet om offentligt-privat samspil er nyt.
 I kapitel 11  beskrives og uddybes reglerne om kommuners  

 og amtskommuners pligt til at føre tilsyn.
Kapitel 12 giver korte beskrivelse af de instanser, som  

 fører tilsyn med kommunerne, dvs. tilsynsrådene og Folketingets  

 Ombudsmand.
Hertil kommer, at Socialministeriet har et ressorttilsyn og et  

 finansielt tilsyn.
 Kapitel 13 handler om centrale emner med relation til  

 ankeinstanserne, bl.a. om klagemyndighedernes adgang til at efterprøve  

 den del af en afgørelse, der bygger på et skøn, deres  

 opgaver med at koordinere praksis og give vejledning til kommuner og  

 amtskommuner.
Kapitel 14 beskriver straffebestemmelserne.
Der er  

 også en beskrivelse af en række generelle forhold, som  

 myndighederne bør være opmærksom på i forbindelse  

 med inddrivelse af beløb, som skal betales tilbage.
Kapitel 15 beskriver det Sociale Informations- og  

 Analysesystem.
Afsnittet er nyt.
 Hvor intet andet er anført i denne vejledning,  

 henviser §§- angivelser til retssikkerhedsloven.
Kapitel 2 Det retlige grundlag for kommunernes og amtskommunernes  

 behandling af sociale sager og god forvaltningsskik 8. Reglerne om, hvordan kommuner skal behandle  

 sager, findes i forvaltningsloven, offentlighedsloven, den almindelige  

 forvaltningsret og retssikkerhedsloven, som særligt regulerer, hvordan  

 sociale sager skal behandles.
Men disse regler giver ikke en  

 udtømmende beskrivelse.
Der skal også tages hensyn til »god  

 forvaltningsskik«.
Det er et samlebegreb for en række normer for de  

 hensyn, som en offentlig myndighed skal tage over for borgerne.
Disse normer  

 kommer bl.a. til udtryk gennem udtalelser fra Folketingets Ombudsmand, og de  

 bygger også på sædvaner, der over tid er udviklet i  

 forbindelse med offentlig forvaltning.
 Dette juridiske grundlag udgør således -  

 sammen med de regler, som følger af de enkelte love og lovbestemmelser  

 - rammerne for behandlingen af sager hos myndigheder, nævn og  

 råd, kommuner, amtskommuner, de sociale nævn, Den Sociale  

 Ankestyrelse, børn og unge-udvalg, klageråd m. fl.
 Foruden nationale regler findes der også på  

 mellemstatsligt niveau regelsæt, hvorved borgeren tillægges  

 rettigheder, som fx Den Europæiske Menneskerettighedskonvention.
Lokale beslutninger om administrationen Disse regler kan ikke stå alene.
Det er fortsat  

 således, at kommunalbestyrelsen og amtsrådet skal supplere og  

 udfylde disse regler med beslutninger om, hvordan administrationen konkret  

 skal tilrettelægges og udføres lokalt.
God forvaltningsskik 9. Inden der i de følgende kapitler knyttes  

 bemærkninger til reglerne om sagsbehandling i bl.a. forvaltningsloven  

 og retssikkerhedsloven, følger her en kortfattet, men ikke  

 udtømmende oversigt over nogle af de principper, som indgår i  

 »god forvaltningsskik«, og som er indgået i forarbejderne til  

 retssikkerhedsloven.
Ved »god forvaltningsskik« forstås bl.a., Skaffe oplysninger ·  

 	at oplysninger om faktiske forhold tilvejebringes på en måde,  

 så borgeren forstår formålet med oplysningerne og får  

 mulighed for konstruktivt at bidrage med oplysninger.
Indsamling af  

 oplysninger må myndigheden således ikke tilrettelægge ud  

 fra en mere eller mindre skjult dagsorden, som kun myndigheden har kendskab  

 til, ·  

 	at forvaltningen frem for at ulejlige borgeren så vidt muligt skal  

 anvende de oplysninger, som den har i forvejen, Sammenhæng i tilbud ·  

 	at myndigheden så vidt muligt tilrettelægger hjælpen  

 som et sammenhængende tilbud ud fra en samlet vurdering af borgerens  

 situation, og at man undervejs i processen vurderer, hvorvidt målene er  

 nået, og om der er brug for justeringer af indsatsen, samt at disse  

 forhold fremgår af myndighedens skriftlige  

 journalføring, Borgeren skal inddrages ·  

 	at faglige vurderinger fremlægges og vurderes i samarbejde med  

 borgeren med det formål at få en sammenhæng mellem  

 borgerens livsverden og selvforståelse og den faglige vurdering af de  

 foreliggende oplysninger og handlemuligheder, Oplysning om praksis ·  

 	at oplysninger om myndighedens praksis altid er tilgængelig for  

 borgeren, og at sagsbehandleren kan give en korrekt begrundelse for den  

 praksis, myndigheden anvender, Samvirke med borgeren ·  

 	at valg og beslutninger altid træffes i samarbejde med borgeren,  

 herunder at det i forbindelse med faglige vurderinger tydeligt meddeles, at  

 man er villig til drøfte disse, og at myndigheden også er parat  

 til yderligere overvejelser, hvis det er nødvendigt, ·  

 	at grundlaget og begrundelsen for en afgørelse, der ikke  

 imødekommer borgerens ønsker, formidles på en klar og  

 forståelig måde, ·  

 	at man ikke ubegrundet fraviger faglige vurderinger for at  

 imødekomme borgerens synspunkter og dermed medvirker til at skabe  

 uklarhed og usikkerhed, Generel vejledning ·  

 	at myndigheden giver borgeren alle oplysninger om handlemuligheder.
Det  

 gælder de muligheder, der fremgår af den sociale lovgivning  

 generelt og anden relevant lovgivning.
Det gælder også borgerens  

 handlemuligheder i forhold til sagsbehandlingen og forvaltningsprocessen, fx  

 oplysninger om muligheden for at tage sagen op til fornyet vurdering efter et  

 bestemt tidsrum, oplysninger om adgang til at få skriftlige  

 begrundelser for afgørelserne, oplysninger om klagemuligheder m.v.,  

 og ·  

 	at myndigheden så vidt muligt også oplyser borgeren om de  

 muligheder for hjælp, der findes uden for eller i tilknytning til den  

 offentlige hjælp, fx hjælp fra frivillige sociale organisationer,  

 foreninger, faglige organisationer og andre, som forvaltningen  

 skønner, at borgeren kan modtage hjælp fra i den konkrete  

 situation.
Kapitel 3 De forvaltningsretlige regler (forvaltningsretten og  

 forvaltningsloven) 10. Den almindelige forvaltningsret indeholder  

 regler og retsgrundsætninger, der er fælles for det meste af den  

 offentlige forvaltning, dvs. også for kommunerne, amtskommunerne og  

 ankeinstanserne.
Der er bl.a. tale om vigtige principper for myndighedernes  

 konkrete virksomhed og retsanvendelse.
 Den almindelige forvaltningsret omfatter en række  

 offentretlige retsgrundsætninger, som fx  

 magtfordrejningsgrundsætningen og lighedsgrundsætningen.
 Den almindelige forvaltningsret omfatter også  

 forvaltningsloven og offentlighedsloven, som regulerer en række  

 centrale forhold i myndighedernes sagsbehandling i forhold til borgeren.
I det følgende vil centrale områder af  

 forvaltningsretten blive gennemgået.
Der er ikke tale om en  

 udtømmende gennemgang af området, men alene en introduktion til  

 regelsættet af hensyn til at øge  myndighedernes  

 opmærksomhed på, hvilke forvaltningsretlige forhold der  

 gælder ved behandlingen og afgørelsen af sociale sager.
3.1. Hjemmel Hjemmel 11. Afgørelser, der pålægger  

 borgerne byrder eller tillægger dem rettigheder, skal have hjemmel,  

 typisk i lov eller bekendtgørelse.
Afgørelsen må  

 endvidere ikke stride mod regler, der er fastsat i loven.
Det er myndigheden, dvs. kommunerne og amtskommunerne og  

 ankeinstanserne, der ved administrationen af en lov må afgøre,  

 hvordan loven og de regler, der knytter sig til loven, bekendtgørelser  

 m.v., skal bruges.
Når den daglige administration planlægges og  

 gennemføres er det vigtigt at holde sig lovens intentioner for  

 øje.
De væsentligste elementer ved fortolkningen er ordlyden af  

 selve loven, Folketingets drøftelser, eventuelle rapporter,  

 betænkninger og lign., hidtidig domspraksis og administrativ praksis,  

 fx afgørelser fra Den Sociale Ankestyrelse.
Hvis den konkrete  

 afgørelse ikke kan træffes alene på grundlag af den  

 sociale lovgivning, skal myndigheden inddrage almindelige ulovbestemte  

 forvaltningsretlige synspunkter og almene formueretlige synspunkter, som fx  

 reglerne om tilbagebetaling af fejlagtigt udbetalte ydelser eller  

 modregningsregler.
Det er domstolene, der i sidste ende træffer den  

 endelige afgørelse af, om en afgørelse har tilstrækkelig  

 hjemmel.
 Hvis en afgørelse ikke har hjemmel i loven er den  

 ugyldig, og der skal tages stilling til, om der skal ske annullation (dvs.  

 bortfald af afgørelsen) eller tilbagekaldelse af  

 afgørelsen.
Det falder uden for denne vejledning at redegøre  

 for virkningen af ugyldige afgørelser.
Der henvises til den  

 forvaltningsretlige litteratur og praksis fra bl.a. de sociale klageinstanser  

 om tilbagekaldelse af begunstigende afgørelser og tilbagebetaling af  

 fejlagtigt udbetalte ydelser (condictio indebiti) m.v.
3.2. Genoptagelse Genoptagelse 12. Hvis en administrativ praksis ændres, af  

 ankeinstansen eller domstolen, opstår spørgsmålet, om  

 myndigheden af egen drift har pligt til at genoptage tidligere afgjorte  

 sager, der er afgjort efter den gamle praksis.
Der er genoptagelsespligt, hvis der er  

 omgørelsespligt.
En eventuel pligt til at genoptage sagen må  

 bero på, om forvaltningen af tidligere retspraksis eller praksis har  

 været udtryk for en mere eller mindre klar ulovlighed, og på om  

 genoptagelse vil volde større eller mindre administrative  

 vanskeligheder.
Hvis der er administrative vanskeligheder ved at finde de  

 pågældende sager, må det imidlertid antages, at myndigheden  

 har pligt til at informere offentligt om muligheden for at begære  

 genoptagelse, jf. princippet om vejledningspligt efter forvaltningslovens  

 § 7.
3.3. Forvaltningsretlige retsgrundsætninger Forvaltningsretlige retsgrundsætninger 13. Ved behandlingen af de sociale sager er  

 myndigheden ud over reglerne i forvaltningsloven m.v., omfattet af de  

 forvaltningsretlige retsgrundsætninger, retsgrundsætningen om  

 saglighed i forvaltningen (magtfordrejningslæren),  

 lighedsgrundsætningen og proportionalitets-princippet.
Sagsbehandlingen  

 og afgørelsen af sagerne må derfor ikke være i strid med  

 disse retsgrundsætninger.
Det er klageinstanserne, tilsynsmyndighederne  

 eller  domstolene, der påser, at forvaltningen af sagerne ikke er i  

 strid med retsgrundsætningerne.
I punkterne  14 til  16 er der en  

 uddybning af retsgrundsætningerne.
Magtfordrejning 14. Den forvaltningsretlige grundsætning om  

 saglighed i forvaltningen - magtfordrejningslæren -  

 indebærer, at offentlige myndigheder ikke må forfølge  

 usaglige eller uvedkommende hensyn.  Når kommunerne, amtskommunerne og  

 de sociale ankeinstanser skal træffe afgørelse i en sag efter  

 den sociale lovgivning, må der fx ikke tages hensyn til private  

 interesser, der ikke kommer sagen ved.
Det kan fx være  

 familiemæssige interessser.
Der må heller ikke forfølges  

 ulovlige formål.
Der kan fx være tale om at forfølge et  

 ulovligt formål, hvis en kommune af hensyn til kommunens økonomi  

 ikke bevilliger en skønsmæssig ydelse, som fx hjælp efter  

 aktivloven til enkeltudgifter eller sygebehandling.
Hensynet til kommunens  

 økonomi er i en sådan situation ikke  et lovligt kriterium.
Lighedsgrundsætning 15. Efter den forvaltningsretlige  

lighedsgrundsætning er myndigheden forpligtet til at behandle  

 ensartede tilfælde ens.  Der skal derfor være saglige grunde for  

 at gøre forskel.
Lighedsgrundsætningen har således  

 tæt sammenhæng med magtfordrejningslæren som udgangspunkt  

 for en vurdering af, om en forskelsbehandling er sagligt begrundet.
Hvis fx  

 to borgere har de samme helbredsmæssige problemer, vil det som  

 udgangspunkt være i strid med lighedsgrundsætningen kun at  

 tilkende den ene fx førtidspension.
Der kan dog være saglige  

 grunde til forskelsbehandling, fx at kun den ene opfylder de andre  

 betingelser i loven for retten til førtidspension.
Proportionalitetsprincippet 16. Proportionalitetsprincippet betyder,  at  

 forvaltningsmyndigheden er forpligtet til at vælge den mindst  

 indgribende reaktion eller foranstaltning i de tilfælde, hvor  

 forvaltningen har et valg mellem flere reaktioner eller foranstaltninger til  

 at opnå det ønskede resultat.
Princippet har fx betydning i  

 sager efter servicelovens regler om særlig støtte til  

 børn og unge.
Som eksempel kan nævnes,  at  en kommune ikke skal  

 indstille til anbringelse af et  barn uden for hjemmet uden samtykke fra  

 forældremyndighedens indehaver - en meget indgribende foranstaltning -  

 hvis en mindre indgribende foranstaltning, fx støtte i hjemmet, er den  

 rette foranstaltning til at løse problemerne.
Regler om behandlingen af sociale sager 17. Retssikkerhedsloven indeholder en række  

 særlige regler om behandlingen af sociale sager.
Reglerne følger  

 og supplerer forvaltningsloven og offentlighedsloven, der giver borgeren en  

 række forvaltningsprocessuelle rettigheder og beføjelser.
Lovene bygger på "god forvaltningsskik",  

 som dækker over de krav, som borgerne kan stille til, hvordan  

 forvaltningen bør optræde.
I de følgende afsnit beskrives  

 regler i forvaltningsloven og offentlighedsloven, og hvordan de hænger  

 sammen med regler i retssikkerhedsloven om behandling af sager.
3.4. Forvaltningsloven og offentlighedsloven Forvaltningsloven og offentlighedsloven 18. Det er et grundlæggende  

 forvaltningsretligt princip, at borgeren ikke må pålægges  

 pligter - fx med hensyn til at få en sag oplyst eller egentlige  

 formkrav - der forudsætter, at borgeren har en særlig uddannelse,  

 eller at borgeren skal have bistand af særligt kyndige.
Det er også et grundlæggende princip i dansk  

 forvaltningsret, at den enkelte borger i videst muligt omfang uden at opfylde  

 særlige formkrav skal kunne henvende sig til en offentlig myndighed om  

 sin sag.
Myndigheden skal sørge for, at borgeren får de  

 rettigheder, som lovgivningen giver ret til.
Minimumsregler Forvaltningsloven og offentlighedsloven har en række  

 forskellige regler, som myndighederne skal efterleve.
Forvaltningsloven og  

 offentlighedsloven er minimumslove, dvs. at myndigheden kan give yderligere  

 rettigheder efter loven.
Reglerne er beskrevet i Justitsministeriets  

 vejledninger om forvaltningsloven og om offentlighedsloven fra december  

 1986.
Reglerne om sagsbehandling i retssikkerhedsloven skal ses  

 i sammenhæng med reglerne i forvaltningsloven og offentlighedsloven.  

 Det gælder reglerne om tavshedspligt, -  som behandles i kapitel 7  -  

 og de andre forvaltningsretlige regler, som kommuner og amtskommuner skal  

 være opmærksomme på og respektere.
Derfor følger her  

 en kort opremsning af reglerne i forvaltningsloven og offentlighedsloven.  

 Reglerne er uddybet nedenfor i punkterne 19 - 26, bortset fra  

 forvaltningslovens regler om tavshedspligt og om indhentning og videregivelse  

 af oplysninger, der er beskrevet i kapitel 7.
Inhabilitet Regler om inhabilitet er med til at sikre, at borgerens  

 sag afgøres upartisk.
Vejledning og repræsentation Regler om, at borgeren har ret til vejledning og  

 repræsentation bidrager til at sikre, at sagen afgøres af den  

 rigtige myndighed, og at borgeren får mulighed for at forstå  

 sagsbehandlingen og få sine egne synspunkter og oplysninger frem.
Aktindsigt Adgangen til aktindsigt giver borgeren mulighed for at  

 sikre sig, at de rigtige oplysninger er i sagen, og giver borgeren mulighed  

 for at følge sagen samt for at komme med nye oplysninger.
Partshøring Pligten til partshøring sikrer, at borgeren og  

 andre har mulighed for at kontrollere og kommentere, eventuelt  

 imødegå oplysninger, som myndighederne har indhentet..
Begrundelse Pligten til at begrunde en afgørelse giver  

 myndigheden pligt til at forklare, hvad afgørelsen går ud  

 på, og hvad myndigheden har lagt vægt på.
Kravet om, at en  

 afgørelse, som ikke fuldt ud imødekommer en ansøgning,  

 skal begrundes, stiller også krav til myndighederne og dermed til  

 sagsbehandlerne om at være omhyggelige med afgørelserne.
Klagevejledning Pligten til klagevejledning i forbindelse med skriftlige  

 afgørelser, som kan indbringes for en anden forvaltningsmyndighed,  

 sikrer, at borgeren får viden om sin mulighed for at klage.
 Forvaltningslovens regler om tavshedspligt og om  

 indhentning og videregivelse af oplysninger er beskrevet i kapitel 7.
Notatpligt En central regel i offentlighedsloven er, at  

 forvaltningsmyndigheder har notatpligt.
Dvs. at der er pligt til i sagen at  

 skrive faktiske oplysninger, som modtages mundtligt eller på anden  

 måde, fx telefonisk eller som elektronisk post.
Det er en  

 forudsætning, at oplysningerne kan have betydning for den  

 afgørelse, som myndigheden skal træffe.
 Det er klageinstanserne, tilsynsmyndighederne eller  

 domstolene, der påser, at reglerne er overholdt ved  

 sagsbehandlingen.
Klageinstanserne, de sociale nævn og Den Sociale  

 Ankestyrelse, kan behandle en klage over myndighedens tilsidesættelse  

 af regler for sagsbehandling (formalitetsklage) efter de klageregler, der  

 gælder for den tilgrundliggende sag.
Om betingelserne for klage over  

 formaliteten, herunder klage over aktindsigtsspørgsmål, henvises  

 i øvrigt til Ankestyrelsens klagevejledning.
Forvaltningslovens § 3 Inhabilitet § 3. Den, der virker inden for den offentlige  

 forvaltning, er inhabil i forhold til en bestemt sag, hvis Stk. 2. Inhabilitet foreligger dog ikke, hvis der  

 som følge af interessens karakter eller styrke, sagens karakter eller  

 den pågældendes funktioner i forbindelse med sagsbehandlingen  

 ikke kan antages at være fare for, at afgørelsen i sagen vil  

 kunne blive påvirket af uvedkommende hensyn.
 Stk. 3. Den, der er inhabil i forhold til en sag,  

 må ikke træffe afgørelse, deltage i afgørelsen  

 eller i øvrigt medvirke ved behandlingen af den pågældende  

 sag.
19. Regler om inhabilitet er med til at sikre, at  

 borgerens sag afgøres upartisk og til at styrke tilliden til  

 myndighedens afgørelse.
Reglerne skal sikre, at usaglige hensyn ikke  

 påvirker afgørelsen.
Der kan være tale om  

 personinhabilitet i form af generel inhabilitet, dvs. at personen slet ikke  

 kan virke indenfor myndigheden, eller i form af speciel inhabilitet, hvor  

 personen ikke kan deltage ved behandlingen af en bestemt sag, fordi personen  

 har en særlig interessse i eller tilknytning til den  

 pågældende sag.
Fx kan en praktiserende læge ikke deltage  

 som kommunens lægekonsulent ved behandlingen af egne patienters sociale  

 sager.
 Kollegiale nævn og råd er som udgangspunkt  

 ikke inhabile ved behandling af et tidligere medlems sag, men de konkrete  

 forhold kan gøre, at der er tale om speciel inhabilitet.
Det samme gør sig gældende ved en myndigheds  

 behandling af sager, der vedrører tidligere ansatte i myndigheden, fx  

 ved en kommunes behandling af en ansøgning om førtidspension  

 fra en tidligere ansat.
Det er vigtigt, at myndigheden er opmærksom  

 på inhabilitetsspørgsmålet, og myndigheden bør i  

 afgørelsen oplyse borgeren om, at spørgsmålet om  

 inhabilitet har været overvejet.
Der kan også være tale om,  

 at myndigheden selv er inhabil (myndigheds-inhabilitet), fx hvis  

 myndigheden er part eller på anden måde har en særlig  

 interesse i en sag.
Myndighedsinhabilitet er ikke reguleret i  

 forvaltningsloven.
Fx er der tale om myndighedsinhabilitet, hvis Den Sociale  

 Ankestyrelse skal tage stilling til spørgsmålet om  

 arbejdsskadeerstatning til egne ansatte, der er kommet til skade under  

 arbejde for styrelsen.
Hvis myndigheden er inhabil og ikke kan overlade sagen til  

 en anden myndighed - som fx Den Sociale Ankestyrelse ikke kan - skal  

 myndigheden beholde sagen.
Går afgørelsen borgeren imod, skal  

 myndigheden være særlig omhyggelig med at påvise i  

 begrundelsen, at afgørelsen stemmer fuldt overens med sædvanlig  

 praksis på området.
 Myndighedsinhabilitet bevirker ligesom personinhabilitet,  

 at afgørelsen normalt bliver ugyldig.
Forvaltningslovens § 7 Vejledning og repræsentation § 7. En forvaltningsmyndighed skal i  

 fornødent omfang yde vejledning og bistand til personer, der retter  

 henvendelse om spørgsmål inden for myndighedens  

 sagsområde.
 Stk. 2. Modtager en forvaltningsmyndighed en  

 skriftlig henvendelse, som ikke vedrører dens sagsområde,  

 videresendes henvendelsen så vidt muligt til rette myndighed.
Forvaltningslovens § 8, stk. 1 § 8. Den, der er part i en sag, kan på  

 ethvert tidspunkt af sagens behandling lade sig repræsentere eller  

 bistå af andre.
Myndigheden kan dog kræve, at parten medvirker  

 personligt, når det er af betydning for sagens afgørelse.
 Stk. 2. ...
20. Reglerne i forvaltningsloven om vejledning og  

 repræsentation suppleres af reglerne i retssikkerhedslovens §§ 4 og 5, jf. kapitel 4. Reglerne skal bidrage til at sikre,  

 at sagen afgøres af den rigtige myndighed og til, at borgeren  

 forstår sagsbehandlingen.
Myndigheden skal vejlede om eventuelle  

 muligheder for hjælp hos anden myndighed eller efter anden lovgivning,  

 og myndigheden skal så vidt muligt videresende skriftlige henvendelser,  

 der ikke hører under myndighedens område, til rette myndighed.  

 Dette skal man også være opmærksom på i  

 administrativt opdelte kommuner, fx med bydelsråd.
Borgeren skal have  

 mulighed for at medvirke ved behandlingen af sin sag.
Dette indebærer  

 ikke, at borgeren nødvendigvis personligt skal medvirke, idet borgeren  

 som udgangspunkt har ret til at lade sig repræsentere eller bistå  

 af  andre.
Myndigheden skal sikre, at borgeren kan udnytte muligheden for  

 medvirken og må derfor fx vejlede om muligheden for, at borgeren kan  

 lade sig repræsentere eller bistå af andre, hvis der er konkrete  

 forhold, der gør, at borgeren vanskeligt er i stand hertil.
Retten til  

 at lade sig repræsentere eller bistå af andre gælder  

 også ved eventuel klage.
Der er som udgangspunkt ikke mulighed for at  

 få dækket udgifter til advokat, revisor eller anden  

 repræsentant eller bisidder.
Hvis der er en partsrepræsentant, skal  

 partsrepræsentanten have besked (meddelelse) om de enkelte dele af  

 sagsbehandlingen (processuelle beslutninger). En beslutning om at  

 iværksætte en undersøgelse og om at genoptage en sag, og  

 meddelelse om selve afgørelsen i sagen skal altid meddeles  

 partsrepræsentanten.
Dette gælder ikke, hvis der er alene er tale  

 om en bisidder, hvor det er borgeren selv, der skal have besked, med mindre  

 andet er aftalt.
En eventuel klagefrist regnes først fra  

 partsrepræsentantens modtagelse af afgørelsen.
Forvaltningslovens § 9, stk. 1 Aktindsigt § 9. Den, der er part i en sag, hvori der er  

 eller vil blive truffet afgørelse af en forvaltningsmyndighed, kan  

 forlange at blive gjort bekendt med sagens dokumenter.
Begæringen skal  

 angive den sag, hvis dokumenter den pågældende ønsker at  

 blive gjort bekendt med.
 Stk. 2. ....
21. Forvaltningslovens regler om aktindsigt  

 betyder, at borgeren eller dennes repræsentant har ret til at få  

 kopi af de dokumenter, der indgår i sagen, hvis de beder om det.
Det er  

 ikke alle dokumenter i sagen, der er omfattet af retten til aktindsigt, fx  

 omfatter retten normalt ikke myndighedens interne arbejdsdokumenter.  

 Myndigheden bør dog altid overveje at give aktindsigt i videre omfang  

 efter princippet om meroffentlighed.
Formålet med retten til aktindsigt  

 er, at borgeren skal have mulighed for at gøre sig bekendt med alle de  

 oplysninger, der ligger til grund for den afgørelse, der skal  

 træffes eller er truffet.
Borgeren har så mulighed for at  

 kommentere oplysningerne, komme med eventuelle rettelser eller gøre  

 opmærksom på, om der mangler oplysninger, som kan have betydning  

 for sagen.  Når der er bedt om aktindsigt, og borgeren har ret til  

 denne, skal myndigheden efter forvaltningslovens § 11, stk. 1,  

 udsætte sagens afgørelse, indtil borgeren har fået adgang  

 til at gøre sig bekendt med akterne.
Offentlighedslovens § 4 § 4. Enhver kan med de undtagelser, der er  

 nævnt i §§ 7-14, forlange at blive gjort bekendt med dokumenter,  

 der er indgået til eller oprettet af en forvaltningsmyndighed som led i  

 administrativ sagsbehandling i forbindelse med dens virksomhed.
En  

 forvaltningsmyndighed kan give aktindsigt i videre omfang, medmindre andet  

 følger af regler om tavshedspligt m.v.
Stk. 2. Den, hvis personlige forhold er omtalt i et  

 dokument, kan med de undtagelser, der er nævnt i §§ 7-11 og  

 § 14, forlange at blive gjort bekendt med oplysningerne herom.
Det  

 gælder dog ikke i det omfang de hensyn, der er nævnt i § 13,  

 eller hensynet til den pågældende selv eller andre med  

 afgørende vægt taler imod.
 Stk. 3. Begæring efter stk. 1 og 2 skal  

 angive de dokumenter eller den sag, som den pågældende  

 ønsker at blive gjort bekendt med.
Aktindsigt efter offentlighedsloven kan forlanges af  

 enhver, men det er ikke alle dokumenter og oplysninger, der er omfattet af  

 retten til aktindsigt.
Fx er der ikke ret til aktindsigt efter  

 offentlighedsloven i oplysninger om enkeltpersoners private, herunder  

 økonomiske forhold.
Dette betyder, at sociale sager som udgangspunkt  

 er undtaget fra aktindsigt efter offentlighedsloven.
En person, hvis egne  

 personlige forhold er omtalt i sagen, har dog ret til aktindsigt efter  

 offentlighedsloven i  oplysninger om sig selv  (reglen om egenaccess).
Anmodning om aktindsigt Der stilles ingen formkrav til anmodning om  

 aktindsigt.
En anmodning om aktindsigt efter forvaltningsloven eller  

 offentlighedsloven skal besvares inden 10 dage efter anmodningen.
Besvarelsen  

 skal normalt ske ved at give borgeren kopi af akterne.
Hvis fx dokumenternes  

 antal, karakter eller form taler herimod, kan aktindsigten i stedet  

 gennemføres ved at give adgang til gennemsyn på stedet.
Hvis det  

 ikke er muligt at sende kopi af akterne i den konkrete sag inden 10 dage,  

 skal myndigheden indenfor denne frist give besked om årsagen til  

 forsinkelsen og om, hvornår borgeren kan forvente at få  kopi af  

 sagens akter, eller hvornår gennemsyn af akterne kan finde sted.
 Afgørelser om aktindsigtsspørgsmål  

 påklages særskilt til den myndighed, som er klageinstans i  

 forhold til afgørelsen af den sag, begæringen om aktindsigt  

 vedrører.  Der er ingen klagefrist.
I sociale sager kan der således normalt klages til  

 det sociale nævn over en kommunes eller amtskommunes afgørelse  

 om aktindsigt og til Den Sociale Ankestyrelse over det sociale nævns  

 afgørelse om aktindsigt, selv om sagen ikke er principiel eller  

 generel.
Hvis der ikke kan klages over selve afgørelsen i sagen, fx  

 sager om tildeling af daginstitutionsplads, vil afgørelsen om  

 aktindsigt kunne indbringes for tilsynsmyndighederne, der herefter vil  

 vurdere, hvorvidt der er anledning til at foretage en nærmere  

 undersøgelse af, om offentlighedsloven eller forvaltningslovens regler  

 om aktindsigt er overtrådt.
Hvis begæringen om aktindsigt er fremsat før  

 sagen er afgjort, vil et uberettiget afslag på aktindsigt kunne  

 føre til, at afgørelsen bliver ugyldig.
Hvis begæringen  

 om aktindsigt først fremsættes efter, at der er truffet  

 afgørelse i sagen, får et uberettiget afslag ikke betydning for  

 afgørelsens gyldighed, men vil kunne få betydning for  

 beregningen af en eventuel klagefrist, således at denne udskydes.
Forvaltningslovens § 19, stk. 1 Partshøring.
§ 19. Kan en part i en sag ikke antages at  

 være bekendt med, at myndigheden er i besiddelse af bestemte  

 oplysninger vedrørende sagens faktiske omstændigheder, må  

 der ikke træffes afgørelse, før myndigheden har gjort  

 parten bekendt med oplysningerne og givet denne lejlighed til at fremkomme  

 med en udtalelse.
Det gælder dog kun, hvis oplysningerne er til ugunst  

 for den pågældende part og er af væsentlig betydning for  

 sagens afgørelse.
Myndigheden kan fastsætte en frist for  

 afgivelsen af den nævnte udtalelse.
 Stk. 2. ...
22. Pligten til partshøring sikrer, at  

 borgeren og andre har mulighed for at kontrollere, at de oplysninger som  

 myndigheden har indhentet er rigtige.
Partshøringen giver borgeren og  

 andre mulighed for at komme med egne oplysninger.
Myndigheden har som  udgangspunkt altid pligt til at  

 partshøre over væsentlige nye oplysninger, som kan give borgeren  

 afslag på hjælpen, og borgeren skal have lejlighed til at komme  

 med en udtalelse.
Der bør i sager, hvor helbredsmæssige forhold  

 har betydning, altid partshøres over nye  

 speciallægeerklæringer, også selv om konklusionen i  

 erklæringen støtter borgerens sag.
Dette skyldes, at en  

 speciallægeerklæring normalt er af så væsentlig  

 betydning for sagen, at borgeren bør gøres bekendt med  

 erklæringen og have mulighed for at kommentere den.
Reglerne om  

 partshøring er minimumsregler og er derfor ikke til hinder for, at der  

 partshøres i videre omfang.
Der bør derfor også  

 partshøres over andre oplysninger, som borgeren kan have en interesse  

 i at se og kommentere.
Selv om borgeren i forvejen kender de oplysninger, der  

 skal partshøres over, skal der foretages partshøring, hvis  

 borgeren ikke er bekendt med, at de indgår i den sag, der er under  

 behandling, fx hvis kommunen indhenter lægelige oplysninger fra en  

 arbejdsskadesag til brug for en førtidspensionsag.
Dette vil  

 også være tilfældet, selv om myndigheden som udgangspunkt  

 skal have samtykke fra borgeren til at indhente oplysninger, da samtykket  

 normalt vedrører typen af oplysninger og ikke de enkelte  

 dokumenter.
Myndigheden kan sætte en frist for kommentarer til  

 partshøringen.
Fristens længde vil afhænge af arten og  

 omfanget af de nye oplysninger.
Borgeren skal have rimelig tid til at  

 sætte sig ind i oplysningerne og kommentere disse.
 ./.
 Eksempel på situation, hvor der skal ske  

 partshøring:
I en sygedagpengesag modtager kommunen resultatet af en  

 lægeundersøgelse, der viser, at der efter kommunens opfattelse  

 ikke er helbredsmæssige forhold, der skulle kunne begrunde, at borgeren  

 fortsat kan være sygemeldt.
Kommunen kan ikke stoppe sygedagpengene med  

 det samme, men skal partshøre borgeren over oplysningerne fra  

 lægen, inden der kan træffes afgørelse.
Kun hvis borgeren  

 har fuldt kendskab til lægens oplysninger og ved, at de vil indgå  

 i sygedagpengesagen, kan kommunen undlade at parthøre over  

 oplysningerne fra lægeundersøgelsen.
Partshøringen behøver ikke at være  

 skriftlig, men kan fx ske ved et møde med borgeren.
For at  

 partshøringen kan opfylde sit formål kan det dog i  mere  

 komplicerede sager være nødvendigt at partshøre  

 skriftligt, og borgeren har som udgangspunkt ret til at kræve at afgive  

 en skriftlig udtalelse.
 Der er tale om en alvorlig sagsbehandlingsfejl, hvis  

 myndigheden undlader at partshøre, og fejlen vil oftest  

 medføre, at afgørelsen bliver ugyldig.
 Afgørelsens meddelelse.
23. Konkrete afgørelser skal meddeles  over  

 for afgørelsens parter eller eventuelle partsrepræsentanter, jf.  

 ovenfor punkt 20. Der er ikke en generel regel i forvaltningsloven om, at  

 afgørelser skal være skriftlige, men dette kan være  

 fastsat i de enkelte love, fx i retssikkerhedslovens § 7 om kommunens  

 vurdering i sager om løbende forsørgelse og efter  

 forvaltningslovens § 23 kan den, der har fået meddelt en  

 afgørelse mundtligt forlange at få en skriftlig begrundelse for  

 afgørelsen.
Hvis afgørelsen giver borgeren fuldt ud medhold,  

 har borgeren dog ikke krav på en skriftlig begrundelse.
Borgeren vil  

 imidlertid efter god forvaltningsskik normalt have krav på at få  

 en afgørelse skriftligt.
Først når borgeren eller en  

 eventuel partsrepræsentant har fået meddelelse om  

 afgørelsen, har borgeren ret og pligt til at følge  

 afgørelsen.
Forvaltningslovens §§ 22 - 24 Begrundelse § 22. En afgørelse skal, når den  

 meddeles skriftligt, være ledsaget af en begrundelse, medmindre  

 afgørelsen fuldt ud giver den pågældende part medhold.
§ 23. Den, der har fået en  

 afgørelse meddelt mundtligt, kan forlange at få en skriftlig  

 begrundelse for afgørelsen, medmindre afgørelsen fuldt ud giver  

 den pågældende part medhold.
En begæring herom skal  

 fremsættes over for myndigheden inden 14 dage efter, at parten har  

 modtaget underretning om afgørelsen.
Stk. 2. En begæring om skriftlig begrundelse  

 efter stk. 1 skal besvares snarest muligt.
Hvis begæringen ikke er  

 besvaret inden 14 dage efter, at begæringen er modtaget af vedkommende  

 myndighed, skal denne underrette parten om grunden hertil samt om,  

 hvornår begæringen kan forventes besvaret.
§ 24. En begrundelse for en afgørelse  

 skal indeholde en henvisning til de retsregler, i henhold til hvilke  

 afgørelsen er truffet.
I det omfang, afgørelsen efter disse  

 regler beror på et administrativt skøn, skal begrundelsen  

 tillige angive de hovedhensyn, der har været bestemmende for  

 skønsudøvelsen.
 Stk. 2. Begrundelsen skal endvidere om  

 fornødent indeholde en kort redegørelse for de oplysninger  

 vedrørende sagens faktiske omstændigheder, som er tillagt  

 væsentlig betydning for afgørelsen.
 Stk. 3. Begrundelsens indhold kan begrænses,  

 i det omfang partens interesse i at kunne benytte kendskab til denne til  

 varetagelse af sit tarv findes at burde vige for afgørende hensyn til  

 den pågældende selv eller til andre private eller offentlige  

 interesser, jf. § 15.
24. En afgørelse, som giver helt eller  

 delvis afslag på en  ansøgning om hjælp, skal begrundes.  

 Pligten gælder kun afgørelser, og ikke beslutninger om sagens  

 behandling, fx en beslutning om at indhente lægelige oplysninger.  

 Begrundelsespligten antages at give en øget garanti for en  

 afgørelses rigtighed, herunder for at grundlaget for afgørelsen  

 og oplysningerne i sagen er rigtige og tilstrækkelige.
En begrundelse  

 skal hjælpe borgeren til bedre at forstå afgørelsen og kan  

 få afgørende betydning for borgerens accept af en (rigtig)  

 afgørelse, der går borgeren imod.
Den giver typisk borgeren  

 bedre mulighed for at overveje, om der er grundlag for at søge om  

 genoptagelse eller for at klage over afgørelsen.
 Pligten til at begrunde en afgørelse giver  

 myndigheden pligt til at forklare, hvad afgørelsen går ud  

 på, og hvad myndigheden har lagt vægt på.
Begrundelsen skal indeholde en henvisning til de  

 lovbestemmelser, afgørelsen er truffet efter.
Det er ikke  

 tilstrækkeligt alene at henvise til loven.
Der skal herudover  

 være en præcis henvisning til den eller de bestemmelser  

 (paragraf, stykke og eventuelt nummer og litra), der er anvendt.
Derved  

 styrkes også, at myndigheden har sikret sig, at der er hjemmel i loven  

 for afgørelsen.
Hvis der er tale om en skønsmæssig  

 afgørelse, skal begrundelsen desuden angive de hovedhensyn, der har  

 været bestemmende for skønsudøvelsen.
Hvis  

 afgørelsen beror på en fortolkning af de anvendte bestemmelser,  

 skal der redegøres for indholdet af den anlagte fortolkning.
Det er  

 således ikke tilstrækkeligt fx at skrive "på baggrund  

 af en samlet bedømmelse" eller "efter alt  

 foreliggende". Både med hensyn til hovedhensyn og  

 fortolkningspraksis kan det være tilstrækkeligt at henvise til en  

 foreliggende praksis, som er offentlig tilgængelig eller helt  

 almindelig kendt.
Begrundelsen bør i så fald indeholde oplysning  

 om, hvor denne praksis kan findes.
Er der fx tale om, at praksis findes i en  

 Social Meddelelse fra Ankestyrelsen, kan der henvises til den  

 pågældende Sociale Meddelelse.
Begrundelsen bør, hvis det er nødvendigt,  

 også indeholde en kort redegørelse for de oplysninger  

 vedrørende sagens faktiske omstændigheder, som er tillagt  

 væsentlig betydning for afgørelsen.
Dette vil især  

 være relevant, hvor der ikke er enighed om de faktiske oplysninger i  

 sagen, eller hvis der foreligger modstridende sagkyndige erklæringer,  

 hvor myndigheden bør angive, hvilken erklæring der er lagt  

 vægt på og hvorfor.
Myndigheden bør desuden besvare  

 borgerens kommentarer til sagen, også selv om disse ikke er relevante.  

  Myndigheden kan besvare irrelevante synspunkter kort med, at disse ikke er  

 af betydning for afgørelsen.
Ved at besvare borgerens kommentarer til  

 sagen, kan borgeren se, at myndigheden har inddraget borgerens synspunkter  

 ved afgørelsen.
 Begrundelsen skal have en sådan karakter, at  

 borgeren forstår afgørelsen.
Hvis afgørelsen er meddelt mundtligt, kan borgeren  

 inden 14 dage bede om en skriftlig begrundelse for afgørelsen.
En  

 sådan anmodning skal myndigheden besvare inden 14 dage.
Hvis der slet ikke er givet en begrundelse, vil det  

 normalt betyde, at afgørelsen bliver ugyldig.
Hvis der er en  

 begrundelse, men denne ikke er tilstrækkelig, bliver afgørelsen  

 ikke af denne grund ugyldig, men det kan betyde, at klagefristen må  

 forlænges, indtil der er givet en fyldestgørende  

 begrundelse.
Forvaltningslovens § 25, stk. 1 Klagevejledning § 25. Afgørelser, som kan  

 påklages til anden forvaltningsmyndighed, skal, når de meddeles  

 skriftligt, være ledsaget af en vejledning om klageadgang med angivelse  

 af klageinstans og oplysning om fremgangsmåden ved indgivelse af klage,  

 herunder om eventuel tidsfrist.
Det gælder dog ikke, hvis  

 afgørelsen fuldt ud giver den pågældende part medhold.
 Stk. 2....
25. Pligten til klagevejledning i forbindelse med  

 skriftlige afgørelser, som kan indbringes for en anden  

 forvaltningsmyndighed, sikrer, at borgeren får viden om sin mulighed  

  for at klage.
Som følge af den almindelige vejledningspligt  

 bør myndigheden også, hvor en afgørelse meddeles  

 mundtligt, give klagevejledning, fx hvis der er en klagefrist.
Klagevejledningen skal indeholde oplysning om  

 klageinstans, fx det sociale nævn, og oplysning om fremgangsmåde  

 ved indgivelse af klage, herunder hvem klagen skal sendes til.
Hvis der er en  

 klagefrist for afgørelsen, skal fristen oplyses.
Offentlighedslovens § 6, stk. 1 Notatpligt § 6. I sager, hvor der vil blive truffet  

 afgørelse af en forvaltningsmyndighed, skal en myndighed, der  

 mundtligt modtager oplysninger vedrørende en sags faktiske  

 omstændigheder, der er af betydning for sagens afgørelse, eller  

 som på anden måde er bekendt med sådanne oplysninger,  

 gøre notat om indholdet af oplysningerne.
Det gælder dog ikke,  

 såfremt oplysningerne i øvrigt fremgår af sagens  

 dokumenter.
 Stk. 2. ....
26. En central regel i offentlighedsloven er, at  

 forvaltningsmyndigheder har notatpligt.
Det vil sige, at den offentlige  

 ansatte skal skrive faktiske oplysninger ned, som modtages mundtligt eller  

 på anden måde, fx telefonisk eller som elektronisk post.  

 Oplysningerne skal noteres ned, hvis de bidrager til at supplere sagens  

 bevismæssige grundlag eller i øvrigt fremskaffes for at skabe  

 klarhed med hensyn til sagens faktiske omstændigheder.
Oplysningerne  

 skal dog ikke noteres ned, hvis de allerede fremgår af sagens  

 dokumenter.
Reglen om notatpligt har sammenhæng med reglerne om  

 aktindsigt, da retten til aktindsigt gælder dokumenter.
Reglen om  

 notatpligt sikrer, at myndigheden ved at få mundtlige oplysninger ofte  

 kan belyse sagen på en hurtigere og smidigere måde end ved at  

 kræve skriftlige oplysninger.
Reglen gælder efter loven kun i  

 afgørelsessager, men efter god forvaltningsskik bør en  

 myndighed også i andre sager lave et skriftlig notat om ekspeditioner  

 af væsentlig betydning for behandlingen af sagen.
Hvis en myndighed fx  

 mundtlig modtager oplysning fra en borger eller en myndighed om en anden  

 borgers forhold, men henvendelsen ikke giver anledning til, at der skal  

 træffes en afgørelse, skal myndigheden alligevel lave et notat  

 om oplysningen.
Dette gælder dog ikke, hvis myndigheden kendte  

 oplysningen i forvejen.
Det bør fremgå, hvem der har noteret  

 oplysningerne ned.
Dette har betydning for at kunne konstatere, om fx den der  

 har noteret oplysningen ned er inhabil.
Det har også betydning for en  

 bevisvurdering, hvis borgeren ikke selv mener, at oplysningen er korrekt,  

 idet myndigheden selv og klageinstanserne kan være nødt til at  

 se bort fra en mundtlig oplysning, der er noteret ifølge notatpligten,  

 uden at det fremgår, hvem der har noteret den,  hvis oplysningen  

 imødegås af borgeren, og den ikke kan genfremskaffes eller  

 bekræftes ad anden vej.
3.5. Andre forvaltningsretlige regler 27. Ud over reglerne i forvaltningsloven og  

 offentlighedsloven gælder en række forvaltningsretlige regler,  

 der ikke er skrevet ned i lovtekst, men som fremgår af domspraksis,  

 forvaltningsretlig litteratur, Ombudsmandens udtalelser samt vejledende  

 udtalelser fra forskellige ministerier og styrelser m.fl.
Officialmaksimen 28. Det drejer sig fx om officialmaksimen, dvs. at  

 det som udgangspunkt er myndighedens ansvar, at der er indhentet  

 tilstrækkelige oplysninger til, at sagen kan afgøres.
Hver  

 enkelt myndighed skal selv sørge for de nødvendige oplysninger.  

 En ankeinstans kan og skal således ikke uden videre lægge  

 underinstansens oplysninger til grund i ankesagen, men må påse,  

 om underinstansens sagsoplysning har været tilstrækkelig.
 Officialprincippet forudsætter ikke alene, at alle  

 relevante forhold er belyst ved det foreliggende materiale, men også at  

 oplysningerne er pålidelige.Ved tvivl om holdbarheden af et  

 væsentligt faktum, må denne tvivl søges opklaret.
Borgeren kan ønske, at myndigheden indhenter eller  

 afventer bestemte oplysninger til belysning af sagen.
Borgeren kan også  

 ønske, at der foretages en undersøgelse, fx hos en læge,  

 inden afgørelsen.
Hvis myndigheden ikke finder grundlag for at  

 imødekomme borgerens ønske, følger det af god  

 forvaltningsskik, at myndigheden siger  dette til borgeren, inden der  

 træffes afgørelse i sagen, og at myndigheden giver borgeren  

 mulighed for komme med sine egne oplysninger, inden afgørelsen  

 træffes.
De samme principper gælder, når borgeren ikke  

 udtrykkeligt anmoder om, at bestemte oplysninger indhentes eller afventes,  

 men fx blot oplyser myndigheden om en undersøgelse, fx om en  

 forestående lægeundersøgelse.
 Om borgerens medvirken i øvrigt til at indhente  

 oplysninger henvises til kapitel 6.
Smidig sagsbehandling 29. Det drejer sig om kravet til hurtig og smidig  

 sagsbehandling, navnlig når sagsbehandlingen gælder sager, hvor  

 en enkelt person er part.
Sagsbehandlingen bør således ikke  

 tynges af unødvendig formalisme i forhold til borgeren, fx krav om  

 skriftlighed, hvor en telefonsamtale egentlig er tilstrækkelig.  

 Sagsbehandlingen skal også tilrettelægges så  

 økonomisk som muligt af hensyn til myndighedens ressourceanvendelse og  

 økonomien hos den enkelte borger.
Vejledning 30. Efter forvaltningslovens § 7 skal  

 myndigheder i sager, hvor der træffes afgørelser, i  

 fornødent omfang give vejledning og bistand til personer, der retter  

 henvendelse om spørgsmål inden for myndighedens  

 sagsområde.
God forvaltningsskik udvider på to områder  

 denne pligt til at give vejledning.
Der bør således også  

 ydes vejledning og bistand på områder, hvor myndigheden ikke  

 træffer afgørelser, men udøver faktisk  

 forvaltningsvirksomhed.
Se hertil punkt 166. Endvidere er det ikke altid  

 tilstrækkeligt kun at yde vejledning, når borgeren selv beder om  

 det.
Er der en tilstrækkelig anledning til det, bør myndigheden  

 som følge af god forvaltningsskik efter omstændighederne  

 på eget initiativ vejlede borgeren om, hvilke regler m.v. der  

 gælder på det pågældende område.
Det betyder, at en forvaltningsmyndighed i vid  

 udstrækning har pligt til at vejlede borgeren.
Hvis borgeren ikke  

 behersker det danske sprog eller har et kommunikationshandicap, er det en  

 følge af denne vejledningspligt, at myndigheden normalt bør  

 skaffe den fornødne bistand, fx i form af tolkebistand og ved at  

 oversætte afgørelser og skriftligt materiale i fornødent  

 omfang.
Tids- og svarfrister 31. Bortset fra ved anmodning om aktindsigt og  

 forvaltningslovens § 23, stk. 2, om besvarelse af en begæring om  

 skriftlig begrundelse, findes der ingen generel lovregel for, hvornår  

 en myndighed skal besvare en henvendelse fra en borger, men det følger  

 af god forvaltningsskik, at myndigheden svarer på henvendelser hurtigt,  

 fx i form af et kvitteringsbrev for at en ansøgning er modtaget, og  

 underretter borgeren, hvis svaret trækker ud.
Rykkere fra borgeren om  

 svar bør i øvrigt besvares med det samme med oplysning om, hvad  

 der sker i sagen  og så vidt mulig med oplysning om, hvornår  

 svaret forventes at foreligge.
Det vil ofte afhænge af det konkrete  

 sagsområde, hvornår det er rimeligt at forvente svar.  

 Sagsbehandlingstidens rimelighed, og dermed hvornår borgeren med  

 rimelighed kan forvente en afgørelse i sagen, vil afhænge af  

 hensynet   til, at sagen oplyses forsvarligt, efterlevelsen af generelle og  

 specielle regler for sagsbehandlingen, myndighedens ressourcer, sagens  

 karakter og hensynet til borgerens interesse i at få sagen afklaret  

 hurtigst muligt.
For det sociale område findes sådanne regler i  

 retssikkerhedslovens § 3, hvorefter kommunen eller amtskommunen bl.a.  

 skal fastsætte en generel frist for, hvornår der skal være  

 truffet en afgørelse.
Fristen kan afhænge af de enkelte  

 sagstyper.
Se kapitel 4.
Journalisering og Erindringssystemer 32. Ombudsmanden har peget på, at myndigheden  

 bør oprette tilstrækkeligt effektive erindringssystemer for, at  

 sagerne ikke ligger i længere tid eller bliver glemt.
Det følger  

 af god forvaltningsskik, at rykkerskrivelser fra borgeren, som er rimeligt  

 begrundede, i almindelighed bør besvares straks.
Kapitel 4 Regler i retssikkerhedsloven om, hvordan de sociale  

 myndigheder skal behandle sagerne i forhold til borgerne 4.1. Frister for afgørelser § 3. Kommunen og amtskommunen skal behandle  

 spørgsmål om hjælp så hurtigt som muligt med henblik  

 på at afgøre, om der er ret til hjælp og i så fald  

 hvilken.
Stk. 2. Kommunen eller amtskommunen fastsætter en  

 frist for, hvor lang tid der må gå, inden der skal være  

 truffet en afgørelse.
Hvis denne frist ikke kan overholdes, skal  

 ansøgeren skriftligt have besked om, hvornår ansøgeren  

 kan forvente en afgørelse.
33. For borgerne har indholdet i  

 afgørelserne og kvaliteten af ydelserne naturligvis afgørende  

 betydning.
Men for den enkelte borger har den måde, som en myndighed  

 behandler hans eller hendes sag på, også stor betydning, herunder  

 at sagsbehandlingen sker hurtigt.
Derfor skal kommunen og amtskommunen i  

 henhold til § 3 ·  

 	behandle spørgsmål om hjælp hurtigt, ·  

 	fastsætte en generel frist for, hvornår der skal være  

 truffet en afgørelse; fristerne kan afhænge af de enkelte  

 sagstyper, ·  

 	give borgeren besked, hvis fristen for at træffe afgørelse i  

 en konkret sag ikke kan overholdes, og ·  

 	oplyse om, hvilke frister som gælder i kommunen og  

 amtskommunen.
Fastsætte frister § 3, stk. 2, handler om de tilfælde,  

 hvor en borger har rejst spørgsmål om - dvs. søgt om -  

 hjælp, og hvor det derfor er relevant, at borgeren har kendskab til,  

 hvor lang tid der i almindelighed vil gå, inden han eller hun kan  

 få en afgørelse.
Ikke-ansøgningssager Det er Socialministeriets opfattelse, at reglen ikke er  

 udformet med henblik på de situationer, hvor forvaltningen uden en  

 ansøgning fra en borger (ikke- ansøgningssager) rejser  

 spørgsmål om, hvorvidt der er behov for hjælp.
Det sker fx  

 i visse sager servicelovens § 40 om foranstaltninger af væsentlig  

 betydning af hensyn til et barns eller en ungs særlige behov for  

 støtte.
Fristernes længde Der er ikke i loven eller dens forarbejder givet  

 anvisninger på, hvor korte eller hvor lange fristerne kan være.  

 Det er derfor kommunalbestyrelsens og amtsrådets opgave at  

 fastsætte fristerne for at træffe afgørelse som led i  

 lokale prioriteringer af, hvordan kommunens eller amtskommunens samlede  

 ressourcer bedst anvendes.
Hvornår begynder fristen at løbe 34. Loven indeholder ikke anvisninger på, fra  

 hvilket tidspunkt fristerne begynder at løbe.
Det er  

 Socialministeriets opfattelse, at fristen regnes fra det tidspunkt, hvor det  

 står eller burde stå klart for forvaltningen, at en borger -  

 mundtligt eller skriftligt - har bedt om at få hjælp, og at der  

 derfor skal træffes en afgørelse.
Skriftlig besked 35. Hvis forvaltningen ikke kan træffe en  

 afgørelse inden for den frist, kommunalbestyrelsen eller  

 amtsrådet har fastsat, skal ansøgeren skriftligt have dette at  

 vide og oplysning om, hvor lang tid borgeren kan forvente, at der vil  

 gå, før forvaltningen kan træffe en afgørelse.
 Hvis forvaltningen ikke kan træffe en  

 afgørelse, fordi den mangler visse økonomiske oplysninger, kan  

 den opfylde kravet om skriftlig besked ved at oplyse om, at der vil blive  

 truffet en afgørelse, når ansøgeren eller forvaltningen  

 har skaffet de økonomiske oplysninger, der mangler.
I nogle tilfælde kan man forudse, at der skal  

 fremskaffes en del oplysninger, inden sagen er klar til afgørelse.
I  

 sådanne tilfælde er det ofte ikke muligt at sige noget  

 præcist om, hvor lang tid der vil gå, før der kan  

 træffes en afgørelse, men forvaltningen kan oplyse om, hvad  

 sagen beror på.
 En praktisk metode til at give borgeren de  

 nødvendige oplysninger kan være at udlevere kopi af de relevante  

 sider i journalen.
Forskellige generelle frister 36. Efter loven er det ikke et krav, at der for  

 hver individuel ansøgning skal træffes en beslutning om, hvad  

 fristen i den konkrete sag skal være.
Kommunalbestyrelsen og  

 amtsrådet kan fastsætte generelle frister for forskellige  

 sagstyper.
Frister kan være længere for typer af sager, som  

 erfaringsmæssigt kræver længere tid, før der kan  

 træffes en afgørelse, og der kan fastsættes kortere  

 frister for sager, som normalt kan afgøres hurtigt.
Det vil være  

 hensigtsmæssigt, at fristerne er realistiske, fx at de svarer til den  

 tid, der i praksis går med at behandle 80 til 90 pct. af den  

 pågældende sagstype.
Standardiseret skriftlig information 37. Kommunerne og amtskommunerne kan benytte  

 standardiserede skriftlige informationer.
Som eksempel kan nævnes  

 ansøgninger om plads i et plejehjem, en beskyttet bolig eller en  

 ældrebolig.
I disse sager er det sædvanligvis sådan, at  

 kommunen skal foretage en række undersøgelser og vurderinger,  

 før den kan tage stilling til, om ansøgeren opfylder de  

 kriterier, som kommunen anvender ved anvisning til disse boformer.
Kommunen kan i sådanne tilfælde opfylde sin  

 pligt efter § 3 ved, når ansøgningen modtages, straks at  

 give ansøgeren en generel skriftlig information om kommunens kriterier  

 for at anvise til disse boformer og oplyse om, hvorledes proceduren i  

 almindelighed er med hensyn til at få de nødvendige oplysninger  

 frem.
Kommunen kan endvidere oplyse om, hvor lang tid der normalt går,  

 inden den har de nødvendige oplysninger til at kunne tage stilling til  

 ansøgningen.
Fristerne skal offentliggøres 38. Der er ikke regler om, hvordan fristerne skal  

 offentliggøres, eller om at dette skal ske på en bestemt  

 måde.
Kommunalbestyrelsen og amtsrådet afgør derfor,  

 hvordan dette skal ske.
En mulighed kan være i overensstemmelse med  

 principperne i §§ 39, stk. 2, og 62 i den kommunale styrelseslov at  

 offentliggøre de fastsatte frister i den lokale presse eller udsende  

 oplysningerne til beboerne i kommunen.
Man kan også have opslag om  

 fristerne i forvaltningerne, på biblioteker, på internettet o.l.  

 , ligesom de kan offentligøres på medier, som er  

 tilgængelige for borgere med fx synshandicap.
Gælder for afgørelser 39. Reglen i § 3, stk. 2, gælder i de  

 tilfælde, hvor resultatet af myndighedens behandling vil munde ud i en  

 afgørelse, som kan indbringes for de sociale klagemyndigheder.
Reglen  

 gælder også for afgørelser, som kunne være indbragt  

 for klagemyndigheden, hvis adgangen til klage ikke var afskåret i  

 loven.
Dvs. reglen gælder for fx ansøgninger om plads i en  

 børnehave (servicelovens § 12) eller for ansøgninger om  

 personlig hjælp og pleje (servicelovens § 71).
§ 3, stk. 2, gælder ikke ved  

 beslutninger om faktisk forvaltningsvirksomhed, dvs. den virksomhed de  

 ansatte udfører for at udfylde afgørelser.
Det er fx faktisk  

 forvaltningsvirksomhed, når hjemmehjælperen eller pædagogen  

 udfører sit arbejde i et hjem eller i en daginstitution.
Sanktioner 40. Der er ikke særlige regler om sanktioner,  

 hvis en kommune eller en amtskommune overtræder § 3. Det betyder,  

 at en overtrædelse kan behandles på samme måde, som  

 gælder for andre regler om sagsbehandlingen.
 De sociale klagemyndigheder kan således i  

 forbindelse med behandling af klagesager påse, om der er fastsat en  

 frist for den pågældende sagstype, og om ansøgeren har  

 fået sin afgørelse inden for den fastsatte frist, eller har  

 fået skriftlig besked, hvis fristen ikke er overholdt.
 Hvis en kommunalbestyrelse eller et amtsråd ikke  

 fastsætter en frist, vil klager herover, der ikke knytter sig til en  

 konkret sag, der kan behandles af de sociale klagemyndigheder, kunne  

 indbringes for tilsynsmyndighederne.
 En social klagemyndighed vil desuden kunne påtale  

 manglende fristfastsættelse, uafhængigt af om der er rejst en  

 klagesag.
4.2. Borgeren skal medvirke § 4. Borgeren skal have mulighed for at  

 medvirke ved behandlingen af sin sag.
Kommunen og amtskommunen  

 tilrettelægger behandlingen af sagerne på en sådan  

 måde, at borgeren kan udnytte denne mulighed.
41. § 4 lovfæster princippet om, at den,  

 som skal have hjælp, skal have mulighed for at medvirke ved  

 behandlingen af sin sag.
Og det præciseres, at kommunerne og  

 amtskommunerne skal tilrettelægge deres arbejdsgange på en  

 sådan måde, at borgeren får mulighed for at medvirke.
Lokale beslutninger I loven eller dens forarbejder er det ikke angivet,  

 hvordan princippet om mulighed for medvirken konkret skal udmøntes.  

 Det er kommunalbestyrelsen eller amtsrådet, som ud fra egne lokale og  

 regionale politiske prioriteringer og muligheder afgør, hvordan deres  

 administration bedst kan indrettes således, at borgerne kan inddrages  

 aktivt.
Borgerens medindflydelse har forskellige facetter, som beskrives i de  

 følgende punkter.
Borgerens eget ansvar 42. Borgeren har det primære ansvar for sin  

 egen situation, og i mange tilfælde er det også vigtigt, at  

 borgeren selv sætter sig nogle mål og træffer sine egne  

 beslutninger, som skal støtte målet og hensigten med  

 hjælpen.
Hvis borgeren ikke bliver inddraget i og får  

 medindflydelse på sin egen sag, er det naturligvis vanskeligt for  

 borgeren at påtage sig dette ansvar, herunder at sætte sig  

 mål.
Samtidig vil der være en betydelig risiko for, at  

 myndigheden overtager ansvaret, og derved oplever borgeren, at der handles  

 hen over hovedet på ham eller hende.
God dialog øger forståelsen 43. Medindflydelse i form af en god dialog og en  

 åben og gennemskuelig beslutningsproces har betydning for, at borgeren  

 kan føle sig tryg ved resultatet.
Når borgeren ved, at hans  

 eller hendes synspunkter har været taget i betragtning, og når  

 borgeren kender myndighedens begrundelse for afgørelsen, er den  

 lettere at forstå og acceptere for borgeren.
Det gælder  

 især, hvis myndigheden og borgeren vurderer forholdene forskelligt.
I  

 sådanne situationer kan der ofte opstå forvirring og uklarhed.  

 Omhyggeligt begrundede faglige vurderinger kan her være et godt middel  

 til at undgå yderligere uklarhed og usikkerhed.
Tolkebistand 44. Det antages, at forvaltningslovens § 7,  

 som fastsætter, at myndighederne har pligt til at give vejledning,  

 også indebærer pligt til at sørge for og betale for  

 tolkebistand, når en person, der henvender sig til myndigheden, ikke  

 behersker det danske sprog tilstrækkeligt godt.
Tilsvarende antages  

 det, at en myndighed har pligt til at sørge for, at en person, som har  

 et høre-, syns- eller talehandicap, vederlagsfrit får mulighed  

 for tolkebistand.
Se også punkt 30.
For statsborgere fra de øvrige nordiske lande  

 følger det i øvrigt af artikel 5 i Den Nordiske Konvention af  

 14. juni 1994 om Social Bistand og Sociale Tjenester, at disse personer ved  

 skriftlige henvendelser til en myndighed har ret til at anvende nordiske  

 sprog.
I sådanne sager skal myndigheden sørge for, at  

 vedkommende, hvis der er behov for det, får fornøden tolke- og  

 oversættelseshjælp.
Tillid til sagsbehandleren 45. I forvaltningen kommer borgeren tit i kontakt  

 med en eller nogle ganske få personer, som han eller hun skal etablere  

 et samspil med.
De personlige relationer kan betyde meget for en tillidsfuld  

 dialog, som navnlig er vigtig i de mere omfattende og alvorlige sager.
Kommunen og amtskommunen bør være  

 opmærksom på disse forhold.
Myndighederne bør derfor,  

 når det er muligt, og borgerens ønske er velbegrundet,  

 være imødekommende over en anmodning om at få en anden  

 sagsbehandler.
Bisidder 46. En borger, der ønsker det, har ret til,  

 at en anden person medvirker som støtte for borgeren, når  

 forvaltningen behandler sagen.
Det er borgeren, der vælger, hvem han  

 eller hun ønsker som bisidder.
Borgeren bør gøres  

 opmærksom på denne mulighed.
Myndigheden må være  

 opmærksom på, at efter forvaltningslovens § 8 har en part i  

 en sag adgang til at lade sig repræsentere eller bistå af andre.  

 Der kan henvises til punkt 20 og til Justitsministeriets vejledning om  

 forvaltningsloven, punkt 38-44 om partsrepræsentation.
I forbindelse med ansøgninger om personlig  

 hjælp og praktisk hjælp, jf. servicelovens § 71, stk. 1, kan  

 kommunen - som led i samarbejdet med de frivillige - udpege frivillige  

 bisiddere.
Det kan være et tilbud til borgere, som ikke har  

 pårørende eller andre, der kan deltage i samtalen med kommunen.  

 En sådan ordning udformes efter høring af kommunens  

 ældreråd.
Særligt om svage grupper 47. Serviceloven har en række regler, der  

 specifikt fastsætter, at brugerne skal inddrages, fx servicelovens  

 § 110, der fastsætter, at myndighedernes afgørelser om  

 tildeling af personlig hjælp og pleje m.v. efter kapitel 14 i  

 serviceloven skal meddeles i skriftligt form.
Der skal herved bruges et  

 skema, som udfyldes i samarbejde med ansøgeren.
Et andet eksempel er  

 servicelovens § 111, der bestemmer, at kommunen eller amtskommunen i  

 samarbejde med modtageren skal tilbyde at lave en skriftlig plan for personer  

 med betydelig nedsat fysisk eller psykisk funktionsevne.
Se  

 Socialministeriets vejledning om den sociale indsats for de mest udsatte  

 voksne, kapitel 4. Sagsbehandling og brugerindflydelse.
 I sager vedrørende personer, der tilhører  

 svage grupper, er det vigtigt at være opmærksom på  

 muligheden for at etablere personligt værgemål efter  

 værgemålslovens bestemmelser om værgemål for myndige  

 personer.
Serviceinformation 48. Medindflydelse forudsætter, at borgeren  

 har kendskab til indhold og omfang af kommunens og amtskommunens  

 serviceydelser.
Serviceinformationer efter § 62 i den kommunale  

 styrelseslov sikrer, at borgerne har en oversigt over, hvilke rammer og  

 målsætninger kommunalbestyrelsen og amtsrådet har sat for  

 de enkelte ydelser.
Borgerne kan på denne måde få viden om,  

 hvad der nærmere ligger i de enkelte former for hjælp.
Dermed  

 får borgeren også viden om, på hvilken måde hun eller  

 han kan få indflydelse på hjælpen.
I en række tilfælde fastsætter  

 kommunalbestyrelsen eller amtsrådet lokale retningslinier og rammer  

 for, hvordan deres administration skal behandle visse sager.
Sådanne  

 retningslinier er bl.a. nødvendige for at sikre, at forvaltningen  

 administrerer efter ensartede principper.
 Disse interne retningslinier for sagsbehandlerne er altid  

 omfattet af reglerne om aktindsigt efter offentlighedsloven.
4.3. Helhedsvurdering § 5. Kommunen og amtskommunen skal behandle  

 ansøgninger og spørgsmål om hjælp i forhold til  

 alle de muligheder, der findes for at give hjælp efter den sociale  

 lovgivning, herunder også rådgivning og vejledning.
Kommunen og  

 amtskommunen skal desuden være opmærksom på, om der kan  

 søges om hjælp hos en anden myndighed eller efter anden  

 lovgivning.
Alle muligheder skal tages i betragtning 49. Princippet om helhedsvurdering i § 5 er  

 ikke nyt.
Men det har ikke før været formuleret som egentlig  

 lovbestemmelse.
Baggrunden for reglen er, at det har stor betydning, at  

 hjælpen tilrettelægges ud fra en samlet vurdering af borgerens  

 situation.
En ansøgning om hjælp skal behandles bredt og ikke  

 altid kun i forhold til den konkrete form for hjælp, som en borger har  

 søgt om.
I det konkrete tilfælde vil det afhænge af  

 situationen og den hjælp, som ansøgeren beder om, hvordan sagen  

 skal behandles.
Hvis en person fx søger om et hjælpemiddel,  

 så skal myndigheden undersøge, om ansøgeren opfylder  

 betingelserne for hjælpemidlet.
Og det vil være  

 tilstrækkeligt, hvis der ikke er andre problemer.
Men hvis en person med andre problemer end ledighed  

 søger om hjælp til forsørgelse, kan sagen stille sig  

 anderledes.
Samtidig med at spørgsmålet om kontanthjælp  

 undersøges og afgøres, er det relevant med det samme at se  

 på andre muligheder, fx revalidering, aktivering og fleksjob,  

 såfremt mulighederne for revalidering er udtømte.
Med hensyn til førtidspension følger det af  

 § 20 a, stk. 2, i lov om social pension, at kommunen ikke kan behandle  

 en sag om førtidspension, før det kan konstateres, at alle  

 muligheder for aktivering og revalidering m.v. har været  

 afprøvet.
Dette gælder dog ikke, hvis kommunen vurderer, at  

 erhvervsevnen er ubetydelig, og at den ikke kan forbedres med disse  

 muligheder.
Ikke kun den sociale lovgivning 50. Myndighederne skal ikke kun være  

 opmærksom på mulighederne for hjælp efter den sociale  

 lovgivning.
I mange tilfælde er det også relevant at pege  

 på muligheder uden for det sociale system, fx rådgivning og  

 vejledning i statsamtet i forbindelse med forældremyndigheds- og  

 samværsproblemer, støttemuligheder efter reglerne om SU,  

 muligheder for retshjælp eller gældssanering samt muligheder for  

 hjælp efter Undervisningsministeriets, Sundhedsministeriets og  

 Arbejdsministeriets lovgivning.
 Det kan eventuelt også være relevant at  

 henvise til tilbud, der drives af frivillige organisationer.
Om rådgivning 51. At kommunen og amtskommunen skal behandle  

 ansøgninger om hjælp bredt betyder, at borgeren også -  

 hvis det er nødvendigt - skal have tilbud om rådgivning og  

 vejledning.
Efter forvaltningslovens § 7 har en myndighed pligt  

 til at rådgive og vejlede inden for sit eget område og til at  

 henvise til den rigtige myndighed.
Regler om rådgivning og vejledning  

 findes også bl.a. i § 7 i aktivloven og § 3 i serviceloven.  

 Som hidtil er rådgivning og vejledning en social ydelse, som kan ydes  

 enten alene eller sammen med anden form for hjælp.
Afslag på  

 rådgivning og vejledning kan indbringes for de sociale  

 klageinstanser.
Henvise til andre myndigheder Det er ikke et krav, at myndighederne - og dermed  

 sagsbehandleren - selv skal kunne give råd om alle typer af problemer,  

 men sagsbehandleren skal være opmærksom på andre  

 rådgivningsmuligheder, som borgeren kan henvises til.
Fx  

 arbejdsløshedskasserne, når det drejer sig om reglerne om  

 arbejdsløshedsdagpenge, statsamterne i tilfælde af skilsmisse,  

 separation eller spørgsmål om samvær med børn.
Virkning af forkert rådgivning 52. I enkelte tilfælde kan der ske en forkert  

 eller mangelfuld rådgivning.
Dette vil normalt ikke få  

 indflydelse på selve afgørelsen efter den sociale  

 lovgivning.
Efter Den Sociale Ankestyrelses praksis kan manglende  

 eller mangelfuld vejledning imidlertid betyde, at der træffes en ny  

 afgørelse, der retter op på den manglende eller forkerte  

 vejledning, således at en borger skal stilles som om der fra  

 begyndelsen var givet korrekt vejledning.
Et eksempel fra Ombudsmandens  

 praksis drejede sig om, at der ikke var givet rådgivning om retten til  

 børnetilskud, som borgeren på rådgivningstidspunktet  

 opfyldte betingelserne for.
Første senere blev borgeren  

 opmærksom på muligheden.
Borgeren var, efter Ombudsmandens  

 opfattelse, berettiget til børnetilskuddet allerede fra den  

 første henvendelse.
Ansvar for forkert rådgivning 53. Myndigheder eller sagsbehandleren kan  

 pådrage sig ansvar for forkert rådgivning efter dansk rets  

 almindelige erstatningsregler, således som de er fastlagt gennem  

 retspraksis.
Det betyder bl.a., at der skal være et ansvarsgrundlag  

 (culpa), det vil sige, at sagsbehandleren og myndigheden kan bebrejdes den  

 fejlagtige rådgivning.
Hvad der skal til, for at der er et  

 ansvarsgrundlag, må udledes af de konkrete afgørelser, som  

 domstolene har truffet.
Hvis rådgivningen vedrører forhold inden  

 for myndighedens eget område, er der efter retspraksis et  

 professionsansvar, dvs. at der kan pålægges ansvar, hvis  

 rådgivningen ikke har haft det faglige niveau, som man kan forlange af  

 den pågældende myndighed og dens ansatte.
4.4. Tidlig samlet vurdering § 6. Hvis en borger har brug for at få  

 hjælp i en længere tid, skal kommunen og amtskommunen tidligt i  

 forløbet tilstræbe at tilrettelægge hjælpen ud fra  

 en samlet vurdering af pågældendes situation og behov på  

 længere sigt.
Behovet på længere sigt 54. Princippet om, at myndighederne tidligt i  

 forløbet skal tilstræbe at tilrettelægge hjælpen ud  

 fra en samlet vurdering af borgerens situation og behov på  

 længere sigt, er ikke nyt.
Principperne er formuleret som lovtekst, og  

 det gælder for alle former for hjælp.
Bestemmelsen handler om de tilfælde, hvor der er  

 behov for at give hjælp i en længere periode.
Det er vigtigt, at  

 kommunen eller amtskommunen er opmærksom på betydningen af, at  

 hjælpen tidligt i forløbet målrettes efter de behov  

 ansøgeren har her og nu - samt på længere sigt - fordi den  

 tidlige og målrettede hjælp ofte vil afværge yderligere  

 problemer for ansøgeren.
Kommunen eller amtskommunen skal  

 således allerede tidligt i forløbet foretage en kvalificeret  

 vurdering.
Hvis en person fx er blevet handicappet på grund af  

 et ulykkestilfælde, er det vigtigt tidligt i forløbet at  

 foretage en kvalificeret bedømmelse af fremtidsudsigterne for den  

 handicappede og familien for at vurdere, hvilke former for hjælp der er  

 eller kan blive tale om, fx genoptræning, boligindretning og  

 hjælpemidler.
Det siger sig selv, at hvis situationen endnu ikke er  

 stabil, og der derfor er usikkerhed om graden og karakteren af handicappet,  

 må der tages højde for denne usikkerhed.
 Behovet for tidlig indsats er også udtalt, hvis der  

 er tale om en person, som er blevet arbejdsløs, og hvor muligheden for  

 førtidspension på længere sigt ikke kan udelukkes, hvis  

 der ikke tidligt i forløbet bliver iværksat foranstaltninger,  

 der sigter på at sikre pågældende en aktiv tilværelse  

 frem for en passiv forsørgelse.
 Bestemmelsen i § 6 om en tidlig vurdering skal  

 altså ses i nøje sammenhæng med, hvilken form for  

 hjælp der er tale om, og - naturligvis - behovet hos den person, som  

 det drejer sig om.Kommunalbestyrelsen/ amtsrådet skal prioritere.
 55. For kommunen og amtskommunen er det  

 kommunalbestyrelsen og amtsrådet, som fastlægger, hvorledes  

 reglen i § 6 skal udmøntes i kommunen eller amtskommunen.  

 Myndighederne må derfor tilrettelægge principper for, hvordan  

 kommunen eller amtskommunen sikrer, at der tidligt bliver foretaget en  

 vurdering af, om der konkret er behov for at få målrettet  

 hjælpen.
 Bortset fra i § 7, jf. nedenfor, er der ikke i  

 retssikkerhedsloven fastsat bestemte kriterier for, hvornår der skal  

 foretages en samlet vurdering, ligesom der ikke er fastsat bestemte formkrav.  

 I de enkelte love kan der være fastsat sådanne regler, fx i  

 servicelovens § 111 om tilbud om en skriftlig plan for indsatsen for  

 personer med betydelig nedsat fysisk eller psykisk funktionsevne.
Visitationen skal prioriteres 56. § 6 bygger på en forudsætning  

 om, at myndighederne tilrettelægger visitationen på en  

 sådan måde, at der skelnes mellem de lette sager, og de  

 tilfælde, hvor der kan blive behov for hjælp i længere tid.  

 Der skal således tages hensyn til, at visitationen ikke er  

 unødigt ressourcekrævende i forhold til de enkle sager samtidig  

 med, at de alvorligere tilfælde tidligt samles op.
Skønner forvaltningen, at ansøgeren kun har  

 brug for hjælp i kort tid, er der ikke brug for en dyberegående  

 kortlægning af borgerens sociale situation.
I disse tilfælde  

 bør hverken borgeren eller myndigheden bruge mere tid end  

 nødvendigt, men sagsbehandlingen kan koncentreres om at få de  

 oplysninger frem, som er nødvendige for at kunne give den rigtige,  

 kortvarige hjælp.
 Det er også vigtigt, at kommunen ved måden,  

 som visitationen er tilrettelagt på, ikke kommer til at medvirke til at  

 fastholde personer i det sociale system længere end  

 nødvendigt.
Gælder for al hjælp 57. § 6 omfatter principielt alle former for  

 længerevarende hjælp.
Men ved nogle former for hjælp er der  

 typisk ikke grund til tidligt at foretage en vurdering af modtagerens samlede  

 situation.
Fx når en person fylder 67 år og bliver  

 folkepensionist, eller når forældre får plads til deres  

 barn i vuggestue eller en børnehave.
4.5. 8-ugers-vurdering ved hjælp til  

 forsørgelse § 7. Senest 8 uger efter første  

 henvendelse om løbende hjælp til forsørgelse skal  

 kommunen foretage en vurdering efter § 6.
 Stk. 2. Ansøgeren skal skriftligt have  

 besked om kommunens vurdering efter stk. 1.
Relevant for kommuner 58. § 7 retter sig alene til kommunerne, idet  

 amtskommunerne ikke giver hjælp til forsørgelse efter den  

 sociale lovgivning.
I disse sager skal kommunen senest 8 uger efter  

 første henvendelse om løbende hjælp tage stilling til,  

 hvilken vej indsatsen skal gå.
Fx om indsatsen skal rettes imod at  

 hjælpe ansøgeren med at forbedre mulighederne for  

 beskæftigelse via revalidering, eller om ansøgerens erhvervsevne  

 er så beskeden, at sagen straks skal sigte mod en  

 førtidspension.
Den, der modtager hjælpen, skal skriftligt have  

 besked om kommunens vurdering.
Når Den Sociale Sikringsstyrelse  

 behandler ansøgninger fra personer, der omfattes af EF-forordning  

 1408/71, og personer, der omfattes af overenskomster med andre stater,  

 gælder 8-ugers fristen ikke.
Gælder ved første vurdering § 7 regulerer den første vurdering i sager om  

 løbende hjælp til forsørgelse, dvs. borgerens  

 første henvendelse og møde med forvaltningen.
Reglerne om  

 opfølgning herefter findes i de enkelte sociale love, fx i lov om  

 aktiv social politik og i sygedagpengeloven.
Kommunen bestemmer selv, hvornår den vil foretage  

 8-ugers-vurderingen inden for de 8 uger.
Kommunen kan fx beslutte, at dette  

 skal ske allerede ved første henvendelse i sager om hjælp til  

 forsørgelse, som er ukomplicerede, fordi det må antages, at  

 modtageren kun i en periode skal have hjælp på grund af, at  

 pågældende mangler et arbejde.
Yderligere opfølgning Når vurderingen efter § 7 er foretaget,  

 fremgår det af reglerne i de enkelte love, hvornår sagen igen  

 skal vurderes som led i en opfølgning.
Fx er det i aktivloven i § 10 fastsat, at som  

 hovedregel skal kommunen foretage opfølgning senest 3 måneder  

 efter, at hjælpen efter aktivloven er udbetalt første gang,  

 eller sagen har være vurderet efter § 7 i retssikkerhedsloven.  

 Herefter skal opfølgning ske senest 3 måneder efter, at sagen  

 sidst har været vurderet, eller at der har været lavet en  

 skriftlig plan efter aktivlovens § 9. Hvis § 7 vurderingen sker  

 straks ved første henvendelse, skal en sag om kontanthjælp  

 herefter vurderes senest efter 3 måneder regnet fra henvendelsen.
Hvis  

 § 7 vurderingen sker 4 uger efter første henvendelse om  

 kontanthjælp, så skal opfølgningen efter aktivloven senest  

 ske 3 måneder efter de 4 uger.
Baggrund for § 7 59. § 7 viderefører princippet fra  

 bistandslovens § 41. Efter denne bestemmelse skulle kommunalbestyrelsen  

 senest 3 måneder efter, at hjælpen er ydet, tage modtagerens og  

 familiens forhold op til vurdering med henblik på, om der er grundlag  

 for at yde andre former for bistand end løbende økonomisk  

 hjælp.
§ 7 viderefører endvidere princippet om tidlig  

 opfølgning i lov om dagpenge ved sygdom eller fødsel.
For at  

 bevare sygedagpengemodtagerens tilknytning til arbejdsmarkedet skal kommunen-  

 senest efter 8 uger og derefter mindst hver 8. uge - tage sagerne op til  

 vurdering.
Kommunen skal herved vurdere, om der er behov for behandling,  

 optræning, revalidering eller andre former for bistand til  

 dagpengemodtageren eller dennes familie.
Borgeren skal medvirke 60. Det har stor betydning, at kommunen og  

 ansøgeren har en fælles forståelse af situationen.
Derfor  

 er det vigtigt, at vurderingen sker i samarbejde med borgeren, jf. § 4.  

 Der kan i anden lov være supplerende bestemmelser om, at kommunen skal  

 tilrettelægge 8-ugers-vurderingen i samarbejde med andre instanser.
Fx  

 er det i lov om dagpenge ved sygdom eller fødsel bestemt, at  

 læger, sygehuse, arbejdsformidlingen, arbejdsgivere, faglige  

 organisationer m.fl. skal medvirke ved opfølgning af sager om  

 sygedagpenge.
Krav til indhold 61. Ud over hvad der følger af § 6, er  

 der ikke i loven fastsat bestemte krav til indholdet af vurderingen.
Det er  

 derfor op til kommunen, ud fra modtagerenes individuelle forhold, konkret at  

 skønne over det nærmere indhold af vurderingen.
»Glat-sagsbehandling« Der er vide rammer.
Er der fx tale om en ung person, som  

 skal have hjælp i en periode, indtil pågældende kan begynde  

 på en uddannelse, kan den første vurdering efter § 7  

 indeholde en beskrivelse af disse forhold og behøver ikke at indeholde  

 yderligere oplysninger.
Se princippet om »glat-sagsbehandling« i afsnit 3.2.2  

 i Socialministeriets vejledning om lov om aktiv socialpolitik.
 Drejer det sig imidlertid om en person, som tidligere i en  

 længere periode har modtaget sygedagpenge eller har haft kortvarige  

 arbejdsforhold, og som derfor har en ikke uvæsentlig risiko for  

 vanskeligheder med at komme tilbage til arbejdsmarkedet, bør  

 8-ugers-vurderingen være mere grundig og - hvis det er muligt - gerne  

 fastlægge, i hvilken retning hjælpen bør gå.
 Det vil således helt afhænge af den konkrete  

 situation, hvilke krav der skal stilles til 8-ugers-vurderingen.
I mange tilfælde er det ikke så tidligt i  

 forløbet muligt at sætte mål eller fastlægge en  

 plan, men det vil være mere realistisk, at kommunen ved vurderingen  

 konstaterer, hvilke muligheder der skal arbejdes hen imod at få  

 afklaret hurtigst muligt.
Fx kan resultatet af vurderingen være, at det  

 ikke aktuelt er muligt at fastlægge en erhvervsplan, men at kommunen  

 konstaterer, at der må arbejdes hen imod at afklare mulighederne for  

 revalidering.
Skriftlig besked 62. Det er fastsat i § 7, stk. 2, at borgeren  

 skal have skriftlig besked om resultatet af vurderingen.
Hvis der i  

 vurderingen indgår en afgørelse, som ikke fuldt ud giver  

 borgeren medhold, skal afgørelsen begrundes, jf. forvaltningslovens  

 § 22.
Kravet om skriftlighed skyldes et hensyn såvel til  

 borgeren som til myndigheden.
For borgeren betyder det klarhed over, hvordan  

 kommunen ser på sagen, herunder hvilke afgørelser der er  

 truffet.
For myndigheden er det en fordel, at der ikke opstår  

 misforståelser om, hvad sagen handler om, og i hvilken retning den  

 går.
Klage 63. I de vurderinger, som kommunerne foretager  

 efter § 7, vil der typisk indgå elementer, der har karakter af  

 afgørelser, fx at kontanthjælpen eller aktiveringen skal  

 fortsætte uændret, eller at pågældende skal have en  

 anden ydelse.
Der vil kunne klages over sådanne afgørelser efter  

 de almindelige regler om klage til de sociale klagemyndigheder.
64. Efter § 8 kan socialministeren  

 fastsætte regler for behandling og opfølgning af sager, herunder  

 tidsfrister for visse typer sager.
Der er for tiden ikke fastsat regler om  

 sagsbehandlingen efter § 8. Regler for behandlingen af klagesager er  

 fastsat efter § 74.
Kapitel 5 Handlekommune og mellemkommunal refusion 65. Kapitlet er opdelt i to hovedafsnit.
Afsnit 5.1  

 beskriver regler om opholds- og handlekommune, som er fastlagt i  

 retssikkerhedslovens § 9. Disse regler gælder for hjælpen  

 efter de love, som er omfattet af retssikkerhedsloven, dvs. lov om social  

 pension, lov om dagpenge ved sygdom eller fødsel, lov om aktiv  

 socialpolitik, lov om social service, lov om børnetilskud og  

 forskudsvis udbetaling af børnebidrag, lov om delpension og lov om  

 tilbageholdelse af stofmisbrugere i behandling.
Afsnit 5.2 beskriver reglerne i retssikkerhedslovens  

 § 9 a om mellemkommunal refusion.
Afsnittet beskriver, hvornår en  

 handlekommune kan kræve, at udgifter til hjælpen betales af en  

 tidligere opholdskommune, samt hjemlen til at aftale refusion.
 § 9 a er indført ved lov nr. 117 af 2. marts  

 1999 og har virkning fra den 1. juli 1998, hvor bistandslovreformen  

 trådte i kraft.
5.1. Handlekommune § 9. Opholdskommunen har pligt til at yde  

 hjælp.
 Stk. 2. Ægtefæller har opholdskommune,  

 hvor den fælles bopæl er.
Stk. 3. Et barn under 18 år har samme  

 opholdskommune som forældrene.
Et barn, der bor mest hos den ene af  

 forældrene, har opholdskommune hos denne.
Hvis barnet bor lige meget  

 hos begge forældre, har barnet opholdskommune, hvor det er tilmeldt  

 folkeregistret.
 Stk. 4. Et barn, der ikke bor sammen med nogen af  

 forældrene, og som har klaret sig selv, har selvstændig  

 opholdskommune.
 Stk. 5. Øjeblikkelig hjælp til et barn  

 eller en ægtefælle, der opholder sig uden for sin opholdskommune,  

 jf. stk. 2 og 3, gives af den kommune, hvor familiemedlemmet aktuelt har  

 ophold.
 Stk. 6. Socialministeren fastsætter regler  

 om, hvilken kommune der har handleforpligtelsen i sager efter lov om dagpenge  

 ved sygdom eller fødsel.
 Stk. 7. Når der er særlige grunde  

 hertil, kan opholdskommunen med borgerens samtykke med en tidligere kommune  

 aftale, at den tidligere opholdskommune er handlekommune.
66. Reglerne om opholdskommune i den sociale  

 lovgivning fastlægger, hvilken kommune der har pligt til at give  

 hjælpen.
Det er et grundlæggende princip, at der altid skal  

 være en kommune, som har pligt til at give hjælp, således  

 at borgeren ikke risikerer at blive henvist fra myndighed til myndighed og  

 ikke få den nødvendige hjælp i tide.
Se pkt. 2 om, hvilke  

 love retssikkerhedsloven gælder for.
Opholdskommune/ handlekommune Opholdskommune Opholdskommunen er den kommune, som har pligt til at give  

 hjælpen, dvs. at opholdskommunen normalt også er  

 handlekommune.
Handlekommune Handlekommunen er den kommune, der yder hjælpen.  

 Begrebet handlekommune benyttes for at beskrive de situationer, hvor der ikke  

 er sammenfald mellem opholdskommunen og den kommune, som yder hjælpen,  

 fx fordi der efter retssikkerhedslovens § 9, stk. 7, er indgået  

 aftale om, at en tidligere opholdskommune er handlekommune bl.a.  

 vedrørende stofmisbrugere og hjemløse, jf. pkt 77.
 § 9 bygger på den administrative praksis, der  

 er blevet fastlagt efter bistandslovens § 10 med hensyn til at  

 afgøre, hvilken kommune der er opholdskommune - og dermed  

 handlekommune.
I langt de fleste tilfælde er opholdskommunen den  

 kommune, hvor pågældende har sin bopæl.
Der er dog en  

 særlig regel i § 9, stk. 2, om ægtepar, der har fælles  

 bopæl, og i § 9, stk. 3 og 4, om børn, der som hovedregel  

 har samme opholdskommune, som deres forældre.
Se herom punkt 74.
Sygedagpenge I bekendtgørelsen om dagpenge ved sygdom og  

 fødsel er der som tidligere fastsat undtagelser om handlekommune for  

 visse persongrupper, bl.a. for grænsegængere, jf. nærmere  

 Den Sociale Ankestyrelses vejledning om sygedagpenge m.v.
Uenighed om opholdskommune 67. § 9 om opholdskommune er ikke udformet  

 således, at den i alle tænkelige tilfælde kan give et  

 umiddelbart svar på, hvilken kommune der er den »rigtige« opholds- og  

 handlekommune.
Se fx de situationer, der er beskrevet i punkt 71 og  

 72.  Der må i en række tilfælde foretages en  

 vurdering af de konkrete omstændigheder i sagen for at afgøre,  

 hvilken kommune der i forhold til den søgte hjælp er opholds-  

 eller handlekommune.
Hvis der mellem kommuner er uenighed om, hvilken  

 kommune der i en sag er opholdskommune og dermed handlekommune, er det  

 vigtigt, at uenigheden ikke får konsekvenser for den borger, som har  

 brug for hjælpen.
Myndighederne bør derfor altid sikre sig, at  

 borgeren uanset uenigheden får den hjælp, som  

 pågældende har krav på.
De involverede kommuner må  

 således beslutte, at en af kommunerne indtil videre yder  

 hjælp.
Kan der efterfølgende ikke opnås enighed  

 mellem kommunerne, eventuelt efter vejledning fra klageinstanserne, må  

 uenigheden afgøres som en klagesag af de sociale klageinstanser.
Det  

 kan herved være rimeligt, at den kommune, som indbringer sagen for det  

 sociale nævn, anmoder om, at formanden for nævnet  træffer  

 en formandsafgørelse, jf. retsikkerhedsbekendtgørelsens  

 § 16, stk. 1, hvis betingelserne herfor er opfyldt, eller efter  

 bekendtgørelsens § 18, stk. 1, om foreløbige  

 formandsafgørelser.
 Det er i øvrigt således, at det ikke har  

 betydning for afgørelsen i en sag om uenighed mellem kommuner om  

 opholdskommuneforpligtigelsen, at en af kommunerne for at sikre, at en borger  

 får hjælp uanset uenigheden, beslutter at yde hjælpen, selv  

 om kommunen ikke selv mener, at den er den rette opholdskommune.
Ankestyrelsens praksis 68. Den Sociale Ankestyrelse offentliggør  

 løbende som Sociale Meddelelser (SM-systemet) sine vigtigste  

 principielle afgørelser.
Her kan der hentes vejledning om de hensyn,  

 som Ankestyrelsen i konkrete sager har lagt vægt på.
Hvis kommunen til brug for en konkret sag har brug for  

 vejledning om praksis , kan kommunen rette henvendelse til det sociale  

 nævn.
Der henvises til kapitel 13, punkt 207- 211 om klageinstansernes  

 vejledning til kommuner og amtskommuner.
Folkeregistertilmelding Fra administrativ praksis vedrørende  

 spørgsmålet om handlekommune kan nævnes, at det ikke er et  

 krav i den sociale lovgivning, at pågældende skal være  

 tilmeldt folkeregistret, og at en myndighed ikke kan give afslag på  

 hjælp alene med henvisning til, at en ansøger ikke er tilmeldt  

 folkeregistret.
Men det er sædvanlig praksis, at myndighederne -  

 bortset fra særlige og navnlig akutte situationer - sikrer sig, at  

 ansøgeren er tilmeldt kommunens folkeregister.
Dette sker af  

 administrative grunde, bl.a. for at reducere risikoen for, at personer  

 uberettiget får tildelt hjælp.
Fra administrativ praksis kan  

 endvidere nævnes, at hvis en person ikke har taget egentlig ophold i  

 kommunen, og pågældendes tilstedeværelse kun er  

 begrænset, fx for at søge bolig eller arbejde, er det forhold,  

 at pågældende har tilmeldt sig folkeregisteret i den nye kommune,  

 ikke i sig selv afgørende for, at pågældende får ny  

 opholdskommune.
 Et krav om folkeregistrering efter folkeregisterloven ved  

 ophold på en boform efter serviceloven ændrer ikke på en  

 aftale efter § 9, stk. 7, og den tidligere opholdskommune kan  

 således godt være handlekommune, uanset at borgeren har  

 folkeregisteradresse i den aktuelle opholdskommune.
Flyttesituationer / opgivelse af hidtidig bolig 69. Det følger af praksis, at en person, der  

 definitivt har opgivet hidtidig bolig og ansøger om hjælp i en  

 ny kommune, normalt anses for at have fået opholdskommune i den nye  

 kommune.
Det er naturligvis en forudsætning, at ansøgeren rent  

 faktisk opholder sig i den nye kommune.
Flytning til udlandet Tager en pensionist fast bopæl i udlandet, overtager  

 Den Sociale Sikringsstyrelse administrationen, jf. pensionslovens § 62,  

 og Den Sociale Sikringsstyrelses vejledning om EF-reglerne om social sikring,  

 hæfte 4.
Hjemkomst fra udlandet En person, der efter at have boet i udlandet, kommer til  

 Danmark, får opholdskommune, der hvor pågældende opholder  

 sig, dvs. typisk i den kommune, hvor pågældende bosætter  

 sig.
Så længe man opholder sig i udlandet, har man således  

 ikke krav på, at en kommune her i landet som opholdskommune har pligt  

 til at træffe afgørelse om hjælp, fx tilbud om plejehjem.  

 Se dog nedenfor om Nordisk konvention om social bistand og sociale  

 tjenester Integrationsloven Integrationsloven, der trådte i kraft den 1. januar  

 1999, gælder for flygtninge og familiesammenførte  

 udlændinge med lovligt ophold her i landet.
I integrationslovens  

 §§ 54 - 56  findes en nærmere afgræsning af, hvilke  

 udlændinge, der er omfattet af loven.
 Af integrationsloven følger bl.a.
·  

 	at når Udlændingestyrelsen giver en flygtning  

 opholdstilladelse, træffer styrelsen samtidig afgørelse om, i  

 hvilken kommune flygtningen skal bo, og at ·  

 	udlændinge, der efter reglerne i integrationsloven tilbydes et  

 introduktionsprogram, ikke kan få hjælp efter  

 aktivloven.
Udlændinge, der er omfattet af integrationsloven,  

 kan have ret til hjælp efter den øvrige sociale lovgivning, fx  

 efter serviceloven og i visse tilfælde efter pensionsloven.
Denne  

 hjælp skal de - som alle andre - have af deres opholdskommune, jf.  

 retssikkerhedsloven.
Dette gælder selv om flygtningens opholdskommunen  

 ikke er den kommune, hvor pågældende efter  

 Udlændingestyrelsens afgørelse skal bo.
Nordisk konvention om social bistand og sociale tjenester 70. For nordiske statsborgere og andre personer,  

 som har lovligt ophold i de nordiske lande gælder artikel 9 i Nordisk  

 Konvention om Social Bistand og Sociale Tjenester.
Konventionen trådte  

 i kraft den 1. oktober 1996. Efter artikel 9 skal de ansvarlige myndigheder i  

 de nordiske lande søge at medvirke til flytning, når en person  

 med behov for behandling eller pleje af længere varighed ønsker  

 at flytte fra et nordisk land til et andet nordisk land, som  

 pågældende har en særlig tilknytning til, hvis flytningen  

 vil forbedre pågældendes livssituation.
De ansvarlige myndigheder i til- og fraflytningslandene  

 kan som led i aftalen træffe beslutning om fordeling af udgifterne til  

 behandling eller pleje mellem myndighederne i de to lande.
Oplysninger om  

 konventionen kan fås hos Den Sociale Sikringsstyrelse.
Ophold uden for opholdskommunen 71. Opholdskommunens pligt til at yde vedvarende  

 kontante ydelser fx pension, kontanthjælp, sygedagpenge m.v.  

 fortsætter uændret, selv om den berettigede på grund af  

 ferie (fx i sommerhus), højskoleophold, hospitalsindlæggelse  

 o.l., opholder sig i en anden kommune.
Det er herved en forudsætning,  

 at borgeren fortsat har tilknytning til opholdskommunen, typisk har bevaret  

 sin bolig der.
Visse former for hjælp, som pågældende  

 får brug for under det midlertidige ophold, ydes efter praksis af den  

 midlertidige opholdskommune.
Det gælder fx hjælp til personlig  

 omsorg og pleje m.v. efter servicelovens § 71 (»hjemmehjælp«).
Ophold på boformer m.v. som led i en social indsats 72. Ved ophold uden for opholdskommunen som led i  

 en social indsats, fx midlertidige ophold i en boform efter servicelovens  

 § 91, § 93 og § 94, kan der være tvivl om, hvilken  

 kommune der er opholdskommune.
Bevarer borgeren i disse tilfælde tilknytningen,  

 typisk i form af bolig, bevirker det midlertidige ophold ikke, at den kommune  

 hvor tilbuddet fysisk ligger, bliver opholdskommune.
Disse tilfælde  

 svarer til ovennævnte tilfælde, hvor en borger tager på  

 ferie.
Hvis tilknytningen til den tidligere kommune er  

 ophørt, fx fordi boligen ikke er opretholdt, eller at det indgår  

 i en handleplan, at pågældende skal udsluses til en bolig i en ny  

 kommune, er udgangspunktet, at den kommune, hvor boformen er beliggende, er  

 opholdskommune.
Med borgerens samtykke kan den hidtidige kommune, jf. rtl  

 § 9, stk. 7, indgå aftale med den nye kommune om at forblive  

 handlekommune, jf. nedenfor under punkt  77.
Ægtefæller 73. Ægtefæller har opholdskommune i den  

 kommune, hvor den fælles bopæl er.
Dette har betydning, når  

 ægtefæller opholder sig hvert sit sted, fx på grund af  

 arbejde, uddannelse eller ferie.
 Har ægtefællerne fælles bopæl i A  

 kommune, og opholder en af ægtefællerne sig periodisk i B kommune  

 på grund af arbejde, så forbliver A kommune opholds- og  

 handlekommune for familien, dvs. også for ægtefællen i B  

 kommune.
 Hvis ægtefællen, der opholder sig i B kommune,  

 får akut behov for hjælp under opholdet, følger det af  

 retssikkerhedslovens § 9, stk. 5, at den kommune, hvor  

 ægtefællen aktuelt befinder sig, skal give hjælpen.
 Har ægtefællerne hver sin selvstændige  

 bopæl, får de hver sin opholds- og handlekommune.
Børns opholdskommune 74. Børn under 18 år, hvis  

 forældre lever sammen, har samme opholdskommune som deres  

 forældre.
Det følger af § 9, stk. 3, og det er  

 således hovedreglen, at børn ikke har en selvstændig  

 opholds- og handlekommune.
Det hænger sammen med, at det er  

 forældrene, som modtager hjælpen, og at det i øvrigt er  

 vigtigt, at hjælpen bliver givet under hensyn til en samlet vurdering  

 af familiens situation og behov.
Forældrene bor ikke sammen Bor forældrene hver for sig, har barnet samme  

 opholdskommune som den af forældrene, hvor barnet bor mest, jf.  

 retssikkerhedslovens § 9, stk. 3, 2. pkt., uanset hvem af  

 forældrene, der har forældremyndigheden, jf. dog nedenfor punkt  

 75.  Hvis den forælder, barnet bor hos dør og barnets anden  

 forælder bor i en anden kommune, bliver denne anden kommune  

 opholdskommune for barnet.
 Bor barnet lige meget hos begge forældre, er  

 folkeregisteradressen afgørende for, hvilken kommune der er  

 opholdskommune.
Foranstaltninger over for børn og unge 75. Afgørelser for børn og unge efter  

 servicelovens kapitel 8 træffes i forhold til indehaveren af  

 forældremyndigheden.
Det får betydning, hvis forældrene har  

 hver sin opholdskommune, og barnet ikke bor sammen med den af  

 forældrene, som har forældremyndigheden over barnet, fx når  

 et barn opholder sig hos en af forældrene i A kommune, og indehaveren  

 af forældremyndigheden bor i B kommune.
I denne situation har B kommune  

 pligt til at træffe afgørelser om foranstaltninger for barnet  

 efter servicelovens kap. 8.
Bor forældre, der begge har del i  

 forældremyndigheden, i hver sin kommune, har begge kommuner ret og  

 pligt til at handle.
Hvilken af kommunerne, der skal handle, beror på  

 en konkret vurdering.
I denne vurdering kan der lægges vægt  

 på, hos hvem af forældrene barnet er folkeregistertilmeldt.
Dette  

 kan dog kun tillægges betydning, såfremt tilmeldingen kan anses  

 for reel.
Der kan også lægges vægt  på, hvem  

 af forældrene barnet har mest kontakt med, og graden af de implicerede  

 kommuners kontakt med forældrene.
 Hvis den ene eller begge forældre med fælles  

 forældremyndighed skifter opholdskommune under et barns eller en ungs  

 anbringelse uden for hjemmet, må spørgsmålet om, hvilken  

 kommune der er handlekommune, afgøres mellem de involverede kommuner  

 bl.a. efter følgende hensyn:
·  

 	hvilken kommune der først traf afgørelse i sagen om  

 anbringelse, forudsat at en af forældrene fortsat bor der, ·  

 	hvem af forældrene der har størst tilknytning til barnet  

 eller den unge og mest kontakt, ·  

 	hvem barnet eller den unge eventuelt vil kunne hjemgives til, og ·  

 	hvilken kommune der har det største kendskab til barnet eller den  

 unge, forudsat at den ene af forældrene fortsat bor der.
 Det kan med samtykke fra indehaveren af  

 forældremyndigheden aftales, at en tidligere opholdskommune beholder  

 sagen, jf. pkt. 77.
 Hvis de involverede kommuner ikke kan blive enige,  

 må spørgsmålet om, hvilken kommune der er handlekommune  

 afgøres af det sociale nævn som den kommune, som forpligtelsen  

 gøres gældende mod, hører under, jf. pkt. 67.
En sag om samvær efter servicelovens § 57, hvor  

 forældrene bor i hver sin kommune, behandles af samme kommune, som  

 behandler eller skulle behandle sagen om anbringelse.
Afgørelsen  

 må dog træffes i samarbejde med de involverede kommuner.
En  

 undersøgelse af forholdene i hjemmet må foretages af de  

 respektive opholdskommuner.
Selvstændig handlekommune for børn 76. Bor barnet ikke sammen med nogle af  

 forældrene, og har barnet i længere tid klaret sig selv, inden  

 behovet for hjælp opstod, har barnet selvstændig opholdskommune,  

 hvor det har sin bopæl.
 Børn, der har ophold på institution eller er  

 i familiepleje, har ikke selvstændig opholdskommune, da de ikke klarer  

 sig selv.
Forældreløse børn har  

 selvstændig opholdskommune, der hvor de opholder sig.
Reglen om, at  

 børn har samme opholdskommune som forældrene, gælder alene  

 i forhold til forældrene, dvs. ikke hvis forældremyndigheden er  

 tillagt en anden, fx et familiemedlem.. Et forældreløst barn,  

 der bor i en anden kommune end en person, der har fået  

 forældremyndigheden tillagt, har således sin egen  

 opholdskommune.
 Børn, der får ophold her i landet uden  

 forældre (fx uledsagede flygtningebørn), eller børn, hvis  

 forældre flytter til udlandet, får ligeledes deres egen  

 opholdskommune.
Øjeblikkelig hjælp Reglerne om børns opholdskommune gælder  

 også, når barnet på grund af uddannelse,  

 beskæftigelse, ferie m.v. midlertidigt opholder sig uden for  

 forældrenes opholdskommune.
Men det fremgår af § 9, stk. 5,  

 at øjeblikkelig hjælp til et barn, der opholder sig uden for sin  

 opholdskommune, skal ydes af den kommune, hvor barnet aktuelt opholder  

 sig.
Adgang til at aftale at tidligere opholdskommune er handlekommune 77. Der er efter retssikkerhedslovens § 9,  

 stk. 7, mulighed for at aftale, at en tidligere opholdskommune fortsat skal  

 være handlekommune, når der foreligger særlige grunde.  

 Borgeren skal give sit samtykke til aftalen.
Aftalen kan ikke indbringes for  

 de sociale klageinstanser.
En aftale om, at en anden kommune end opholdskommunen skal  

 være handlekommune skal omfatte alle former for hjælp til  

 borgeren.
Kommunerne kan således ikke aftale, at pligten til at  

 være handlekommune kun omfatter visse former for hjælp efter den  

 sociale lovgivning.
Særlige grunde Det kan ikke beskrives udtømmende, hvornår  

 der foreligger særlige grunde.
Men de momenter, der bør  

 lægges vægt på, er blandt andet, om ·  

 	der er behov for en fortsat social indsats over for borgeren, ·  

 	aftalen er med til at sikre en kontinuitet i den sociale indsats,  

 eller ·  

 	flytningen er et led i den tidligere kommunes sociale indsats, og der fx  

 er tale om, at pågældende efter kortere eller længere tid  

 skal videre enten tilbage til den tidligere kommune eller udsluses til en  

 anden kommune.
Det er ikke nødvendigt, at der er tale om ophold i  

 en boform efter serviceloven.
Det kan også være et privat  

 organiseret tilbud, der tjener samme formål, når aftalen er med  

 til at sikre en kontinuitet i sagsbehandlingen og hjælpen til den  

 pågældende.
 Det er i praksis antaget, at der foreligger særlige  

 grunde, når opholdet i den nye kommune fx skyldes, at  

 pågældende skal opholde sig i institutioner under  

 Kriminalforsorgen, i et behandlingscenter for stofmisbrugere (boform efter  

 servicelovens § 93, stk. 1) eller at pågældende optages  

 på et forsorgshjem (boform efter servicelovens § 94).
Der kan også foreligge særlige grunde,  

 når der er tale om en familie, der flytter tit eller som led i en  

 social indsats fx får ophold i familiebehandling.
I disse  

 tilfælde kan de berørte kommuner med familiens samtykke aftale,  

 at familiens sag bliver hos den tidligere kommune, der har lagt  

 handlingsplanen, jf. § 9, stk. 7, så denne kommune fortsat kan  

 være handlekommune.
Det afskærer ikke familien fra at få  

 øjeblikkelig hjælp i den aktuelle opholdskommune, jf. § 9,  

 stk. 5.
Samtykke Det er en betingelse for at kunne aftale, at en tidligere  

 opholdskommune er handlekommune, at borgeren giver sit samtykke.
Der er ikke  

 formkrav til et samtykke.
Borgeren skal informeres om virkningen af, at den  

 tidligere kommune fortsat er handlekommune.
Det anbefales, at man fastsætter, hvor længe  

 aftalen skal gælde.
I forbindelse med handleplaner for de mest udsatte  

 voksne anbefales det at samtykket gælder, så længe  

 handleplanen løber.
Når en borger giver samtykke til at aftale en anden  

 handlekommune, har borgeren hermed ikke uden videre også givet samtykke  

 til, at den aftalte handlekommune kan indhente oplysninger til behandlingen  

 af sagen.
Dette forudsætter et udtrykkeligt samtykke, jf.  

 retssikkerhedslovens § 12, stk. 3.
 Hvis en tidligere kommune efter aftale med en anden  

 kommune er handlekommune, skal  handlekommunens afgørelser i givet  

 fald behandles af det sociale nævn, som handlekommunen hører  

 under.  Kommunen bør ved aftalens indgåelse oplyse borgeren om,  

 hvilket nævn der kan behandle klager fra borgeren, og dette skal  

 også oplyses i klagevejledningen i forbindelse med konkrete  

 afgørelser.
Kommunens forpligtelse til at følge op 78. Flytter en familie, mens den får  

 hjælp fra kommunen, til en ny kommune, har den  nye opholdskommune  

 pligt til at yde den fornødne hjælp.
Den nye opholdskommune  

 bør imidlertid tage kontakt med den tidligere opholdskommune med  

 henblik på at få oplysninger om status i indsatsen over for  

 borgeren, fx om der er en fastlagt plan for den sociale indsats, så  

 sagen i videst muligt omfang kan følges op.
 For at den nye opholdskommune kan indhente oplysninger,  

 vil det normalt være nødvendigt, at borgeren giver samtykke, jf.  

 retssikkerhedslovens § 12, stk. 3.
For personer med nedsat fysisk eller psykisk funktionsevne  

 ophører kommunens indsats ikke, alene fordi en person flytter til en  

 anden kommune.
Er der fx risiko for, at en ganske særlig social indsats  

 ikke følges op af den nye kommune, fordi denne ikke kender borgeren  

 eller familien, der er flyttet dertil, har den tidligere opholdskommune pligt  

 til at sørge for, at den nye opholdskommune får de  

 nødvendige oplysninger om pågældende.
Denne pligt  

 følger af de almindelige principper i den sociale lovgivning.
Anbefalinger om samarbejde 79. Det anbefales i Socialministeriets vejledning  

 af 10. marts 1998 om den sociale indsats for de mest udsatte voksne, at  

 kommunerne viderefører den hidtidige praksis, hvorefter den tidligere  

 kommune fortsætter som handlekommune i forhold til de mest udsatte  

 grupper, selv om de får ophold i boformer m.v. i en anden kommune.
De  

 mest udsatte grupper dækker bl.a. over hjemløse, stofmisbrugere,  

 sindslidende.
Denne praksis med hensyn til handlekommune har stor  

 betydning for de mest udsatte grupper, idet de på grund af meget mobile  

 eller ustabile bo- og familieforhold ofte får ophold i botilbud, der  

 ligger uden for deres normale opholdskommune.
Af hensyn til kontinuiteten i  

 indsatsen for hjemløse og stofmisbrugere m.v. kan det være  

 hensigtsmæssigt at opretholde tilknytning til en tidligere  

 opholdskommune, bl.a. med henblik på resocialiseringen.
 Specielt for hjemløse, der selv har taget ophold  

 på et tilbud efter servicelovens § 94, bør der skabes  

 kontakt med den tidligere opholdskommune om den videre hjælp, idet  

 forsorgshjemmets beliggenhedskommune i de fleste tilfælde ikke vil  

 være den mest hensigtsmæssige i rollen som handlekommune.
Særlige forhold gør sig også  

 gældende, når den oprindelige opholdskommune som en del af en  

 handleplan har visiteret en person, fx  en stofmisbruger til behandling  

 på et privat behandlingstilbud i en anden (amts)kommune.
I disse  

 tilfælde er det hensigtsmæssigt, at det i forbindelse med  

 handleplanen aftales, at den hidtidige kommune og amtskommune forbliver  

 handlekommune, sålænge foranstaltningen er i værk.
Kriminalforsorgens institutioner Samme praksis om at aftale handlekommune som ved de mest  

 udsatte har været anvendt i forbindelse med kriminelle personers ophold  

 i Kriminalforsorgens fængsler, arresthuse og pensioner.
Begrundelsen  

 for denne praksis er et hensyn til den fælles indsats mellem de sociale  

 myndigheder og Kriminalforsorgen i forbindelse med bl.a. handleplaner.
Der  

 henvises herved de vejledende retningslinier for samarbejdet mellem de  

 sociale myndigheder og Kriminalforsorgens institutioner, kommuner og  

 amter.
Amtsopholdskommune 80. I en række tilfælde er det  

 amtskommunen, der efter loven har pligt til at give hjælpen, fx om  

 bevilling af forskellige typer hjælp efter serviceloven.
Det  

 gælder hjælp til biler efter servicelovens § 99, og  

 tildeling af visse hjælpemidler, jf. servicelovens §§ 97 og 98.  

 Desuden har amtskommunen efter servicelovens § 81 pligt til at give  

 hjælp efter servicelovens kapitel 14 om praktisk bistand m.v. til  

 personer, der har ophold til amtskommunale boformer efter servicelovens  

 §§ 92 - 94.
 Amtsopholdskommune er den amtskommune, som geografisk  

 dækker borgerens primære handlekommune.
5.2. Mellemkommunal refusion 81. Mens opholdskommunen altid har pligt til at  

 træde til med hjælp, er det ikke i alle tilfælde denne  

 kommune, som endeligt skal bære den kommunale andel af udgiften ved den  

 hjælp, der ydes.
I nogle tilfælde kan opholdskommunen kræve, at  

 en tidligere opholdskommune skal betale udgifterne til hjælp.
Dette  

 følger af retssikkerhedslovens § 9 a, som fastsætter,  

 hvornår der kan kræves refusion.
 § 9 a er indsat i retssikkerhedsloven ved lov nr. 117  

 af 2. marts 1999 om ændring af lov om retssikkerhed og administration  

 på det sociale område, lov om social service og forskellige andre  

 love. § 9 a afløser § 128 i serviceloven og § 53 i lov  

 om social pension.
Kort før bistandslovreformen trådt i kraft  

 den 1. juli 1998 viste der sig nogle utilsigtede virkninger af reglerne om  

 mellemkommunal refusion.
En arbejdsgruppe fik til opgave at analysere  

 problemerne, og i "Rapport fra arbejdsgruppen om opholdskommune og  

 mellemkommunal refusion, november 1998" præsenterede  

 arbejdsgruppen et forslag til at afhjælpe problemerne, der med få  

 ændringer blev gennemført ved lov nr. 117 af 2. marts 1999.
Ens regler om refusion efter serviceloven, pensionsloven og  

 aktivloven § 9 a samler reglerne om mellemkommunal refusion for  

 lov om social service, lov om aktiv socialpolitik, og lov om social pension.  

 Adgangen til refusion er harmoniseret, og det betyder, at når der i en  

 konkret situation er ret til mellemkommunal refusion, vil retten omfatte  

 udgifter efter alle tre love.
 § 9 a har virkning fra 1. juli 1998 - dvs. fra det  

 tidspunkt, hvor bistandslovreformen trådte i kraft.
Retssikkerhedslovens § 9 a § 9 a.
Opholdskommunen har ret til at få  

 sin andel af udgifterne til hjælp efter lov om social service, lov om  

 aktiv socialpolitik og § 52, stk. 1, i lov om social pension  

 refunderet af en tidligere opholdskommune, når den tidligere kommune  

 eller anden offentlig myndighed har medvirket til, at en person får  

 ophold i:
 1)	Boformer efter §§ 91-94 i lov om social service.
 2)	Anbringelsessteder for børn og unge efter §§ 49 og 51 i  

 lov om social service.
 3)	Amtskommunale og kommunale plejehjem m.v. efter § 140 i lov om  

 social service.
 4)	Boliger efter § 115, stk. 4, jf. § 105, stk. 2,  

 i lov om almene boliger samt støttede private andelsboliger m.v., hvis  

 de er oprettet af eller efter aftale med amtskommunen.
 5)	Institutioner under sygehusvæsnet.
 6)	Institutioner under Kriminalforsorgen.
 7)	Boliger, boformer m.v., der træder i stedet for og kan  

 sidestilles med boformer m.v. under nr. 1-6, herunder hjælp efter  

 § 77 i lov om social service, og bofællesskaber oprettet efter  

 § 68 og § 68 b i den tidligere bistandslov.
 Stk. 2. Opholdskommunen har ret til refusion  

 efter stk. 1, når en person på grund af særlige  

 forhold har ret til at flytte til et tilsvarende tilbud i en anden kommune  

 eller amtskommune efter følgende bestemmelser:
 1)	§ 92, stk. 3, i lov om social service.
 2)	§ 63, stk. 1, i lov om almene boliger samt støttede  

 private andelsboliger m.v.
 Stk. 3. Kommuner kan uden for de  

 tilfælde, der er nævnt i stk. 1 og 2, indbyrdes aftale, at en  

 tidligere opholdskommune fortsat afholder udgifter til hjælp efter de  

 love, der er nævnt i stk. 1. Det fastsættes i aftalen, hvor  

 længe den skal gælde.
 Stk. 4. Krav mod en tidligere opholdskommune efter  

 stk. 1-2, skal rejses senest 3 år efter, at hjælpen er  

 ydet.
 § 9 a i retssikkerhedsloven medfører  

 følgende ændringer i forhold til de regler, som var  

 gældende fra 1. juli 1998:
 ·  

 	Reglerne om mellemkommunal refusion for udgifter efter serviceloven  

 svarer nu til de tidligere regler i pensionslovens § 53, stk. 1.
 ·  

 	Der er adgang til mellemkommunal refusion efter aktivloven under samme  

 betingelser som efter serviceloven og pensionsloven.
 ·  

 	Kommunerne får hjemmel til at aftale refusion for udgifter efter  

 aktivloven.
 I bilag 3 findes en oversigt, der med eksempler  

 illustrerer, hvorledes reglerne om mellemkommunal refusion i  

 retssikkerhedslovens § 9 a virker i forskellige situationer.
Fraflytningskommunen/ offentlig myndighed har medvirket 82. For at der er ret til mellemkommunal refusion  

 er det en forudsætning, at den tidligere opholdskommune eller anden  

 offentlig myndighed har medvirket til, at en person har fået ophold i  

 kommunen.
Et eksempel på, at en anden offentlig myndighed  

 medvirker, er når en person indsættes i fængsel.
Et andet  

 eksempel er, når lederen på et forsorgshjem træffer  

 afgørelse om, at en person kan få ophold i forsorgshjemmet, jf.  

 servicelovens § 94. Denne afgørelse er myndighedsudøvelse,  

 dvs. at i sådanne tilfælde medvirker en anden offentlig myndighed  

 til, at pågældende får ophold i kommunen.
 Boformer, institutioner m.v.
83. § 9 a, stk. 1, nr. 1 - 6, nævner en  

 række boformer og institutioner, hvor optagelse af en borger fra en  

 anden kommune giver beliggenhedskommunen ret til refusion fra den tidligere  

 opholdskommune.
Som anført i pkt. 82, skal der være den  

 fornødne medvirken fra enten en tidligere opholdskommune eller anden  

 offentlig myndighed.
Særligt om forsorgshjem og ophold i fængsler Efter at § 9 a er indført, svarer reglerne om  

 mellemkommunal refusion ved ophold i forsorgshjem og i fængsler til  

 reglerne efter den tidligere § 11 i bistandsloven.
Kun hvis borgeren inden opholdet i forsorgshjemmet eller  

 fængslet havde opholdskommune i samme kommune, som hjemmet eller  

 fængslet ligger i, er der ikke ret til mellemkommunal refusion.
I alle  

 andre tilfælde er det ikke den kommune,  hvor fængslet eller  

 forsorgshjemmet ligger som skal betale for udgifter til bl.a.  

 kontanthjælp, hjælp efter serviceloven m.v.
 Når det er utvivlsomt, at  

 "fængselskommunen eller forsorgshjemskommunen" har ret til  

 refusion, kan der ved afgørelsen af, hvilken kommune der er den  

 seneste tidligere opholdskommune fx lægges vægt på, hvilken  

 kommune der sidst har udbetalt hjælp til den pågældende  

 borger i længere tid eller på, hvilken kommune der har udarbejdet  

 en handlingsplan for borgeren.
 Retten til mellemkommunal refusion fortsætter, hvis  

 en beboer fra et forsorgshjem eller fængsel udsluses til en anden  

 boform m.v., som § 9 a giver ret til refusion fra den tidligere kommune.  

 Da den tidligere opholdskommune - på samme måde som efter de  

 tidligere regler i bistandsloven - i sidste instans skal afholde den  

 kommunale andel af udgifterne til hjælp, vil den tidligere  

 opholdskommune for en person, der opholder sig i fængsel eller  

 forsorgshjem, have en betydelig interesse i fortsat at være  

 handlekommune, og dermed bevare indflydelse på, hvad der skal ske i  

 sagen, fx med hensyn til udslusning fra forsorgshjemmet eller til bolig eller  

 anden boform efter endt ophold.
Det skal herved anbefales, at aftaler om handlekommune,  

 jf. § 9, stk. 7, indgås så tidligt som muligt.
Se punkt 77  

 og 79.
Opsamlingsbestemmelsen § 9 a, stk. 1, nr. 7, er en opsamlingsbestemmelse,  

 der svarer til den tidligere affattelse af pensionslovens § 53,  

 stk. 1, nr. 8. Opsamlingsbestemmelsen giver adgang til refusion ved  

 boformer m.v., der ikke formelt er etableret som de boformer, der er  

 nævnt i nr. 1 - 6, men som kan sidestilles med sådanne tilbud,  

 idet de anvendes til at opfylde samme behov.
Opsamlingsbestemmelsen tager højde for, at der i  

 dag allerede er måder at organisere hjælp på, der kan  

 sidestilles med de boformer, som direkte er nævnt i § 9 a, stk. 1,  

 nr. 1 - 6, og at der hele tiden udvikles nye boformer og hjælpetilbud,  

 der etableres ud fra behov for nye måder at indrette hjælp  

 på.
Sigtet med reglen er at medvirke til fleksibilitet ved at modvirke,  

 at formelle krav til organisering er en forhindring for at udvikle nye  

 tilbudsformer.
 Opsamlingsbestemmelsen giver fx refusion ved ophold i  

 private krisecentre, der fungerer på samme måde som krisecentre  

 efter servicelovens § 94, men som ikke er etableret som en boform efter  

 servicelovens § 94.
Anbefalinger om samarbejde 84. Betingelsen "boliger, boformer m.v., der  

 træder i stedet for og kan sidestilles med boformer m.v. ....." i  

 § 9 a, stk. 1, nr. 7, kan give anledning til usikkerhed med hensyn til,  

 om et konkret tilbud er omfattet af mellemkommunal refusion.
Det anbefales derfor, at kommuner og amtskommuner,  

 når de etablerer eller medvirker til at etablere boformer, der er eller  

 som kunne være alternativer til de boformer m.v., som nævnt i  

 § 9 a, stk., 1, nr. 1- 6, er opmærksomme på eventuelle  

 konsekvenser i forhold til reglerne om mellemkommunal refusion.
Det kan  

 herved være hensigtsmæssigt, at man i de sædvanlige  

 samarbejdsfora - fx kommunerforeninger, socialchefkredse eller lign. - i tide  

 drøfter og vurderer, hvilken karakter et tilbud har i forhold til  

 opsamlingsbestemmelsen.
 Det skal endvidere anbefales, at når en kommune  

 eller amtskommune medvirker til, at en borger flytter til en boform, hvor der  

 kunne være tvivl om, hvorvidt denne boform er omfattet af  

 opsamlingsbestemmelsen, at myndigheden forinden tager kontakt med  

 tilflytningskommunen med henblik på at få afklaret  

 spørgsmålet om mellemkommunal refusion.
Særligt om  

 refusion for udgifter efter aktivloven 85. § 9 a i retssikkerhedsloven  

 indfører for udgifter til hjælp efter aktivloven adgang til  

 mellemkommunal refusion i de tilfælde, som er beskrevet i § 9 a,  

 stk. 1, nr. 1 - 7. Dette er en ændring i forhold til reglerne,  

 således som de blev vedtaget med bistandslovsreformen.
Sigtet med denne ændring er bl.a. at  

 understøtte, at kommunerne viderefører den hidtidige praksis,  

 hvorefter den hidtidige kommune fortsætter som handlekommune i forhold  

 til de mest udsatte grupper, selv om de får ophold i boformer m.v. i en  

 anden kommune.
De mest udsatte grupper dækker bl.a. over  

 hjemløse, stofmisbrugere, sindslidende, og personer under  

 Kriminalforsorgen.
Der henvises til punkt 77 om adgangen til at aftale  

 handlekommune.
Retssikkerhedslovens § 9 a, stk. 2 Stk. 2. Opholdskommunen har ret til refusion  

 efter stk. 1, når en person på grund af særlige  

 forhold har ret til at flytte til et tilsvarende tilbud i en anden kommune  

 eller amtskommune efter følgende bestemmelser:
 1)	§ 92, stk. 3, i lov om social service.
 2)	§ 63, stk. 1, i lov om almene boliger samt støttede  

 private andelsboliger m.v.
Refusion ved flytteret 86. Efter retssikkerhedslovens § 9 a,  

 stk. 2, har opholdskommunen ret til mellemkommunal refusion, når  

 en person har udnyttet sin flytteret efter § 92, stk. 3, i lov om  

 social service og § 63, stk. 1, i lov om almene boliger samt  

 støttede private andelsboliger m.v.
 Borgerens ret til at flytte fremgår af de  

 betingelser, som fastlagt i de to  nævnte lovbestemmelser.
Uenighed om ret til refusion efter retssikkerhedslovens  

 § 9 a kan indbringes for de sociale klagemyndigheder.
Det gælder  

 dog ikke aftaler om refusion, jf. punkt 88 .
Retssikkerhedslovens § 9 a, stk. 3 og 4 Stk. 3. Kommuner kan uden for de  

 tilfælde, der er nævnt i stk. 1 og 2, indbyrdes aftale, at en  

 tidligere opholdskommune fortsat afholder udgifter til hjælp efter de  

 love, der er nævnt i stk. 1. Det fastsættes i aftalen, hvor  

 længe den skal gælde.
 Stk. 4. Krav mod en tidligere opholdskommune efter  

 stk. 1-2, skal rejses senest 3 år efter, at hjælpen er  

 ydet.
Aftale om refusion ved flytning 87. To kommuner kan efter § 9 a, stk. 3,  

 aftale refusion som led i, at en person flytter til en anden kommune uden at  

 betingelserne for mellemkommunal refusion efter § 9 a, stk. 1 og 2, er  

 opfyldt.
 Bestemmelsen svarer til den tidligere affattelse af  

 servicelovens § 128, stk. 3, og pensionslovens § 53,  

 stk. 2. Der er nu også er adgang til, at kommunerne kan aftale  

 refusion for udgifter efter aktivloven.
 I aftalen skal det fastsættes, hvor længe  

 aftalen skal gælde, fx om der også skal være refusion, hvis  

 pågældende flytter fra den aftalte bolig, fx fra ældrebolig  

 til plejehjem.
 Der er derudover ikke krav til aftalens indhold.
Aftaler kan ikke indbringes for de sociale klagemyndigheder 88. I den tidligere affattelse af servicelovens  

 § 128, stk. 4, og pensionslovens § 53, stk. 3, var det fastsat, at  

 aftaler om refusion, som kommuner indgår med hinanden, ikke kunne  

 indbringes for anden administrativ myndighed. Årsagen til, at en  

 tilsvarende bestemmelse ikke er ført videre, er, at disse aftaler er  

 ikke afgørelser.
Det følger af almindelige principper, at det  

 kun er afgørelser, som klagemyndighederne kan tage stilling til, og  

 derfor er det ikke nødvendigt med regler, der afskærer fra at  

 indbringe uenighed om disse aftaler for de sociale klagemyndigheder.
Refusionskravet 89. Der kan kræves refusion for alle ydelser  

 til borgeren efter serviceloven og aktivloven og pensionslovens § 52,  

 stk. 1. Udgifter til  personlige tillæg efter § 17 i pensionsloven  

 er ikke omfattet af refusionsadgangen.
Adgangen til refusion omfatter  

 endvidere ikke udgifter til ledelse, administration og tilsyn.
Der er ikke  

 adgang til refusion for udgifter efter lov om forebyggende hjemmebesøg  

 eller til bolig efter lov om almene boliger samt støttede private  

 andelsboliger m.v.
Boligudgifter i lejeboliger skal dækkes af den  

 husleje, beboeren betaler, og beboeren kan som hjælp hertil få  

 boligsikring eller boligydelse.
Hvis der er tale om en anvist ældre-  

 eller handicapegnet bolig eller en bolig i et særligt  

 bofællesskab, kan det efter By- og Boligministeriets lovgivning  

 aftales, at den tidligere kommune refunderer den aktuelle kommunes udgifter  

 til boligstøtten, jf. § 76 i lov om individuel  

 boligstøtte.
I aftalen kan fastsættes, at den kun skal  

 gælde, så længe støttemodtageren bor i den anviste  

 bolig.
Anvises en bolig med kommunal anvisningsret efter  

 flytteretsbestemmelsen i § 63 i lov om almene boliger samt  

 støttede private andelsboliger m.v., har den tidligere kommune pligt  

 til at refundere tilflytningskommunens nettoudgifter til boligstøtte,  

 så længe støttemodtageren bor i tilflytningskommunen.
Refusionskravets ophør Adgangen til refusion efter § 9 a ophører,  

 når borgeren ikke længere opholder sig i en boform eller  

  får hjælp, der kan sidestilles hermed.
Et ophold i eget hjem vil  

 i visse tilfælde kunne sidestilles med et ophold i en boform og fortsat  

 give adgang til refusion, hvis der fx er tale om en udslusningssitiuation, og  

 der fortsat er væsentlig tilknytning til boformen, eller der ydes en  

 hjælp i hjemmet, der kan sidestilles med ophold i en boform, jf.  

 § 9 a, stk. 1, nr. 7. Det sociale nævn giver vejledning herom til  

 kommunen i konkrete sager.
Forældelse 90. Det følger af § 9 a, stk. 4,  

 at krav om refusion skal være rejst senest 3 år efter, at  

  hjælpen er ydet.
Denne bestemmelse svarer til den tidligere affattelse  

 af servicelovens § 128, stk. 5. Det er nyt, at  

 forældelsesreglen også gælder for refusion efter  

 pensionsloven og aktivloven.
Der skal anvendes den samme fortolkning som for frister i  

 øvrigt med hensyn til, om kravet kan anses for fremsat.
Det  

 afgørende tidspunkt for beregningen af fristen er dagen, hvor  

 modtageren får kravet.
Uenighed om, hvorvidt et krav i det konkrete  

 tilfælde kan anses for fremsat, afgøres af de sociale  

 klageinstanser.
Aftaler om refusion for udgifter efter aktivloven ved særlige  

 uddannelsestilbud 91. Et eksempel på, at der er behov for at  

 kunne aftale refusion for udgifter efter aktivloven, er, når en kommune  

 giver tilbud om revalidering, som ikke skal ske på ordinære  

 uddannelser, men som er en særligt tilrettelagt uddannelse i forhold  

 til en særlig målgruppe.
Der er her tale om særlige tilbud  

 til en mindre persongruppe, som ingen eller kun få kommuner selv kan  

 etablere tilbud til.
Tilbudene dækker derfor ofte hele eller dele af  

 landet.
Disse tilfælde kan opdeles to hovedgrupper.
En myndighed visiterer til et særligt uddannelsestilbud 92. Den første gruppe omfatter situationer,  

 hvor det er en social myndighed, der afgør, at en person kan deltage i  

 et særligt udannelsesforløb.
Et eksempel på et  

 sådant lands- eller landsdelsdækkende tilbud er Blindeinstituttet  

 i København.
Dette og lignende tilbud er revalideringstilbud, som en  

 opholds(amts)-kommune har pligt til at tilbyde sine borgere med  

 begrænsninger i arbejdsevnen.
Hvis kommunen eller amtskommunen ikke  

 selv råder over et egnet tilbud, kan den indgå aftale om at  

 benytte tilbud, der ligger i en anden kommune / amtskommune.
Opholdskommunen skal således i disse tilfælde  

 indgå en aftale om betaling for udgifter ved opholdet med den kommune  

 eller amtskommune, hvor tilbudet ligger.
Hvis der ikke er en sådan  

 aftale, kan den myndighed (kommune eller amtskommune), der visiterer til  

 tilbudet, afvise at modtage revalidenden.
De (amts)kommuner, der har placeret  

 et sådant  lands- eller landsdelsdækkende tilbud i deres kommune,  

 kan på denne måde tilrettelægge deres administration  

 således, at de ikke får påført sociale udgifter  

 på grund af tilbuddet.
Private visiterer 93. Den anden hovedgruppe omfatter tilfælde,  

 hvor det ikke er en social myndighed, men en privat, der afgør, hvem  

 der kan deltage i udannelsesforløbet.
Kerneeksemplet er, når  

 kommuner benytter tilbud til sent udviklede, dvs. tilbud, hvor sent udviklede  

 som led i revalidering bor på uddannelsesstedet eller i tilknytning  

 hertil.
Tilbud til sent udviklede - tidligere praksis Før den 1. juli 1998 var det praksis, at den  

 kommune, som anviste en af sine borgere et tilbud til sent udviklede, fortsat  

 betalte udgifterne til revalideringen.
Denne praksis er et udslag af, at der  

 i realiteten er tale om, at en kommune, der ikke selv har et egnet tilbud til  

 en af sine borgere, køber en plads på et privat tilbud, der  

 ligger i en anden kommune.
Det fremgår af lovbemærkningerne til L 117 af  

 2/3 1999 - hvor hjemlen til at indgå aftale om refusion for udgifter  

 efter aktivloven blev indført - at det er forudsat, at kommunerne  

 fører praksis fra før den 1. juli 1998 videre i forbindelse med  

 tilbud til sent udviklede.
Den kommune, som har et tilbud til sent udviklede  

 liggende inden for sin kommunegrænse, skal således ikke af den  

 grund påføres udgifter.
Tidligere praksis forudsættes ført videre 94. Til støtte for at opretholde praksis i  

 forbindelse med tilbud til sent udviklede har Socialministeriet og de  

 kommunale organisationer lagt vægt på følgende:
Visitation Landsforeningen Ligeværd har oplyst, at optagelse i  

 tilbud tilknyttet Landsforeningen sker ved, at den kommune, som vil give en  

 af sine borgere mulighed for uddannelse, indgår aftale med det  

 aktuelle tilbud, fx om varighed, indhold, opfølgning og om betalingen  

 for opholdet.
Tilbud tilknyttet Landsforeningen vil kun tage imod elever,  

 hvis deres kommune påtager sig at friholde beliggenhedskommunen for  

 udgifter efter aktivloven.
Den kommune, som indgår aftale med et privat  

 tilbud, bliver bundet af aftalen Dette indebærer, at hvis en kommune har  

 indgået aftale med et privat tilbud, kan kommunen ikke frigøre  

 sig fra denne aftale, fx ved at henvise til ·  

 	den nye adgang til at indgå aftale i § 9 a, stk. 3, idet denne  

 regulerer forholdet mellem myndigheder, eller ·  

 	at der efter 1. juli 1998 (og indtil § 9 a kom ind i  

 retssikkerhedsloven) ikke var regler om mellemkommunal refusion for udgifter  

 efter aktivloven.
Det private tilbud har alene et privatretligt krav  

 på betaling m.v. i forhold til den kommune, tilbuddet har indgået  

 aftale med.
Den kommune, hvori tilbuddet ligger, er således ikke over  

 for det private tilbud forpligtet til at "overtage eller  

 videreføre " en aftale, som en anden kommune har indgået.  

 Det private tilbud har derfor en betydelig interesse i at følge  

 ovennævnte praksis med hensyn til visitation.
Procedurerne vedrørende visitation og de  

 aftaleretlige konsekvenser, som er omtalt ovenfor understøtter, at  

 kommunerne fører praksis fra før den 1. juli 1998 videre.
Hvis  

 dette ikke sker, må det forventes, at tilbud til sent udviklede ikke  

 vil kunne fortsætte på det hidtidige grundlag.
 Aftale om refusion for udgifter efter aktivloven kan  

 kommunerne indgå med hjemmel i § 9 a, stk. 3. Efter  

 retssikkerhedslovens § 9, stk. 7, kan kommunerne også indgå  

 aftale om handlekommune, jf. pkt. 77.
Anbefalinger om administration 95. Administrationen i forbindelse med bl.a. tilbud  

 til sent udviklede kan tilrettelægges således, at  

 beliggenhedskommunen og det private tilbud indgår en rammeaftale om  

 betalings- og handlekommuneforpligtelsen, når tilbuddet indgår  

 aftale om at optage en elev, der kommer fra en anden kommune.
 Socialministeriet skal anbefale, at der er procedurer, som  

 sikrer, at der ikke er tvivl om, at den tidligere kommune, som led i  

 at en af dens borgere bliver optaget i et privat tilbud, forpligter sig til  

 at betale for opholdet, og at der bliver taget stilling til, hvad der skal  

 ske efter opholdet, herunder hvis dette afbrydes før planlagt.
 Det skal også, jf. § 9, stk. 7 i  

 retssikkerhedsloven, anbefales, at det sikres, at der ikke er usikkerhed med  

 hensyn til, at den unge accepterer, at den tidligere opholdskommune fortsat  

 er handlekommune, jf. punkt 77.
Også i forbindelse med andre typer af private  

 tilbud, fx alkoholbehandlingstilbud, kan det være  

 hensigtsmæssigt, at beliggenhedskommunen og det private tilbud via en  

 rammeaftale etablere klarhed over betingelserne, når borgere benytter  

 disse tilbud.
Det kan fx være hensigtsmæssigt, at rammeaftalen  

 fastlægger, at hvis en offentlig myndighed helt eller delvist skal  

 betale eller yde tilskud til opholdet i det private tilbud, vil det private  

 tilbud kun optage borgeren, hvis pågældendes opholdskommune eller  

 opholdsamtskommune forpligter sig til at betale det offentliges andel af  

 udgifterne ved opholdet.
 Det skal endelig anbefales, at kommunerne, fx i regi af  

 kommuneforeningerne, fastlægges procedurer i forbindelsen med tilbud  

 til sent udviklede og andre private tilbud, som erfaringsmæssigt kan  

 give anledning til problemer med hensyn til opholdskommune, betaling  

 o.lign.
Udgifter efter bistandsloven 96. Udgifter efter bistandsloven, som er afholdt  

 inden 1. juli 1998 kan - såfremt betingelserne i bistandslovens  

 § 11 eller § 47, stk. 2, er opfyldte - kræves refunderet af  

 en tidligere opholdskommune.
Efter denne dato vil der ikke længere  

 kunne ydes hjælp til forsørgelse m.v. efter bistandsloven, og  

 løbende hjælp til forsørgelse m.v. skal ydes efter  

 aktivloven.
For at undgå at gamle sager om mellemkommunale  

 refusionskrav kan tages op i en lang periode efter bistandslovsreformen er  

 det i servicelovens § 143 bestemt, at krav mod en tidligere  

 opholdskommune vedrørende udgifter til ydelser efter bistandsloven og  

 tidligere lovgivning skal være rejst eller fremsat senest 1 år  

 efter lovens ikrafttræden.
Dette vil sige senest 30. juni 1999. Om  

 hvornår et krav kan anses for rejst eller fremsat henvises til punkt  

 90.
Med retssikkerhedslovens § 9 a er der i visse  

 tilfælde ret til mellemkommunal refusion.
Denne ret til mellemkommunal  

 refusion gælder fra 1. juli 1998. Det betyder, at hvis betingelserne i  

 § 9 a i retssikkerhedsloven er opfyldte, føres tidligere  

 refusionsadgang, jf. bistandslovens § 11, videre.
 I andre tilfælde - dvs. hvor der i sin tid er givet  

 refusionstilsagn, fordi kommunerne har været enige om, at betingelserne  

 i bistandslovens § 11 har været opfyldte, men hvor betingelserne i  

 retssikkerhedslovens § 9 a ikke er opfyldt - er der ikke mellemkommunal  

 refusion for udgifter efter aktivloven.
Om procedurer m.v. ved beregning af tilskud efter  

 Indenrigsministeriets regler 97. Indenrigsministeriets lov om kommunal udligning  

 og generelle tilskud til kommuner og amtskommuner er ændret,  

 således at der ved opgørelsen af kommunal udligning og generelle  

 tilskud til kommuner tages hensyn til, at der også er mellemkommunal  

 refusion for udgifter efter lov om aktiv socialpolitik.
 Ændringen er en konsekvens af, at der i samme  

 situationer som efter lov om social service og lov om social pension  

 også bliver adgang til mellemkommunal refusion efter lov om aktiv  

 socialpolitik.
 I de tilfælde, hvor der forekommer mellemkommunal  

 refusion af ydelser efter aktivloven, skal der således i  

 CPR-registreringen for de pågældende personer   under kommunale  

 forhold   ske en registrering af den pågældende betalingskommune.  

 Dermed vil betalingskommunen modtage de generelle tilskud m.v.
Kapitel 6 Reglerne i retssikkerhedsloven om borgerens pligt til at  

 medvirke og oplyse om ændringer og myndigheders og andres pligt til at  

 give oplysninger 6.1. Borgerens pligt til at medvirke, retssikkerhedslovens  

 § 10 § 10. Personer, der søger om eller  

 får hjælp, har pligt til at medvirke til at få de  

 oplysninger frem, som er nødvendige for at afgøre, om eller  

 hvilken hjælp de er berettiget til.
 Stk. 2. Myndigheden kan også som led i  

 sagsbehandlingen anmode om undersøgelse hos en læge eller  

 indlæggelse til observation og behandling.
 Stk. 3. Myndigheden skal oplyse om pligten til at  

 medvirke og om adgangen til at indhente oplysninger efter § 12.  

 Myndigheden skal samtidig orientere om konsekvenserne, hvis  

 pågældende ikke vil medvirke eller ikke vil give samtykke efter  

 § 12, stk. 3.
98. Den, der søger om eller får  

 hjælp, har pligt til at medvirke til at få de oplysninger frem,  

 som er nødvendige for at afgøre, om eller hvilken hjælp  

 de er berettiget til.
Oplysningerne må i første række  

 komme fra ansøgeren selv.
Herudover må sagsbehandleren bede  

 ansøgeren om supplerende oplysninger.
Man bør kun fra ansøgeren bede om  

 oplysninger om forhold, som direkte har betydning for den foreliggende sag.  

 Hvis ansøgeren søger bistand til et begrænset  

 formål, fx et hjælpemiddel til personligt brug, som man kan  

 få uden hensyn til økonomiske forhold, er der i almindelighed  

 ikke grundlag for hverken at bede om økonomiske oplysninger eller  

 oplysninger, som vedrører ægtefællen.
Fx er der er heller  

 ikke grundlag for at bede om hele journalen, når man alene skal have en  

 oplysning om forventet fødselstidspunkt til brug for en  

 barseldagpengesag.
Se forvaltningslovens § 32, afsnit 7.6. Forbud mod  

 uden grund at skaffe sig fortrolige oplysninger.
Oplysningspligten Oplysningspligten i § 10. Lægelig undersøgelse Efter § 10, stk. 2, kan myndigheden anmode om, at  

 borgeren undersøges af en læge eller indlægges til  

 observation og behandling, hvis helbredsmæssige forhold har betydning  

 for hjælpen.
 Typisk vil der være tale om en undersøgelse  

 hos en praktiserende læge, som regel ansøgerens egen læge.  

 Helbredsmæssige forhold har betydning for en række af de sociale  

 ydelser, fx sygedagpenge, helbredsbetinget førtidspension og fleksjob.  

 Den lægelige eller anden sundhedsmæssige undersøgelse er i  

 disse tilfælde afgørende for, om hjælpen kan gives til  

 ansøgeren og i givet fald, omfanget af hjælpen.
 I nogle sager, fx ansøgninger om social pension,  

 ansøgninger om hjælp til revalidering eller om hjælp til  

 visse hjælpemidler, kan der yderligere blive tale om at bede  

 ansøgeren om at lade sig undersøge af en eller flere  

 speciallæger.
Behandling kan også være en betingelse for at  

 få hjælp.
Behandlingen skal efter al erfaring med rimelig  

 sikkerhed kunne medføre en forbedring af helbredstilstanden og/eller  

 erhvervsevnen og må selvfølgelig aldrig efter al erfaring  

 indeholde nogen væsentlig risiko for liv og førlighed.
Myndighedernes informationspligt Det er i § 10, stk. 3, fastsat, at myndigheden skal  

 oplyse borgeren ·  

 	om pligten til at medvirke efter § 10, ·  

 	om muligheden af at indhente oplysninger efter § 12, og ·  

 	om konsekvenserne, hvis borgeren ikke vil medvirke eller give samtykke  

 til at indhente oplysninger efter § 12, stk. 3.
 Henvisning til § 12 går både på, at  

 myndigheden kan indhente oplysninger fra andre myndigheder og private m.v.,  

 og på, at myndighederne har ret til i elektronisk form at  

 samkøre registre med henblik på kontrol.
Gælder i alle tilfælde 99. I § 10, stk. 1, er det præciseret,  

 at pligten til at medvirke gælder i alle tilfælde, både  

 når man søger om hjælp, og når man modtager  

 hjælp, fx en førtidspension, hvis størrelse er  

 afhængig af nye arbejdsindtægter eller borfald af  

 arbejdsindtægter.
6.2. Konsekvenser ved ikke at medvirke eller give  

 samtykke Borgerens ønske skal respekteres 100. Hvis en borger i en konkret sag ikke  

 ønsker at medvirke - fx ikke vil tillade, at der indhentes fortrolige  

 oplysninger fra andre myndigheder, nægter at lade sig undersøge  

 af en læge o. l. - er det klart udgangspunktet, at borgerens  

 ønsker skal respekteres.
Det følger af principperne i forvaltningsloven og  

 retssikkerhedslovens § 12, stk. 3, at myndighederne som alt overvejende  

 hovedregel skal respektere, at borgeren ikke ønsker, at der indhentes  

 oplysninger.
Dette gælder også, selv om det skønnes, at  

 oplysningerne kunne være til borgerens fordel.
En myndighed må  

 således ikke - heller ikke i ansøgningssager - af egen drift  

 forsøge at skaffe nødvendige fortrolige oplysninger.
 Borgerens ønsker skal altså respekteres, men  

 myndigheden må klart gøre borgeren opmærksom på,  

 hvilke konsekvenser dette kan få, nemlig at sagen må  

 afgøres på det grundlag, som foreligger, dvs. ud fra de  

 oplysninger, som nu ligger i sagen.
 Myndighederne kan ikke, alene fordi borgeren ikke vil  

 medvirke, give afslag på hjælp, men myndigheden skal i hvert  

 enkelt tilfælde vurdere, hvilken betydning den eller de manglede  

 oplysning(er) har i forhold til den sag, som der skal tages stilling til.
 For at en myndighed kan tillægge det betydning, at  

 en borger ikke i fornødent omfang vil medvirke til at få det  

 nødvendige beslutningsgrundlag frem, er det en forudsætning, at  

 de manglende oplysninger er relevante i forhold til den hjælp, som der  

 skal træffes afgørelse om.
Konsekvenser af manglende medvirken Konsekvenserne af manglende medvirken vil derfor ganske  

 afhænge af, hvilke oplysninger som mangler, og hvilken form for  

 hjælp der er tale om.
Drejer det sig fx om oplysninger om  

 økonomiske forhold, som er afgørende for, om hjælpen kan  

 bevilges, kan resultatet være et afslag, eller at hjælpen  

 tildeles med et mindre beløb end det, der er søgt om.
 I visse tilfælde kan det dog følge af  

 reglerne, at myndighederne har pligt til at reagere, selv om en borger ikke  

 ønsker at medvirke, se punkt 106.
Helhedsvurderingen og oplysningspligten Helhedsvurderingen efter § 5 forudsætter, at  

 sagsbehandleren spørger mere bredt i de situationer, hvor  

 ansøgeren fx har andre problemer end ledighed.
Det kan være  

 problemer i forbindelse med samlivsophævelse eller skilsmisse,  

 problemer i forbindelse med børnene o. lign.
Hovedsigtet med den brede  

 vurdering er at tilrettelægge hjælpen bedst muligt.  

 Sagsbehandleren bør derfor ved samtalens start orientere  

 ansøgeren om samtalens karakter, dvs. at en bred viden om  

 ansøgerens forhold kan give det bedste grundlag for hjælpen.
De  

 enkelte oplysninger behøver ikke at have betydning for den konkrete  

 hjælp, som ansøgeren eventuelt skal have, men har betydning for  

 helhedsbilledet af ansøgerens situation.
 Oplysningspligten har derimod betydning for den konkrete  

 hjælp og størrelsen af hjælpen.
 6.3. Borgernes pligt til at oplyse om ændringer  

 m.v.
 § 11. En person, der modtager hjælp, har  

 pligt til at oplyse kommunen og amtskommunen om ændringer i sine  

 forhold, der kan have betydning for hjælpen.
Stk. 2. Pågældende skal have skriftlig  

 besked om 101. § 11, stk. 1, svarer med redaktionelle  

 ændringer til de tidligere regler i § 18 i lov om social bistand,  

 § 41 i lov om social pension, § 12 i lov om delpension, § 37 i  

 lov om dagpenge ved sygdom eller fødsel og § 24 i  

 børnetilskudsloven.
Reglerne om, at man har pligt til at give kommunen  

 eller amtskommunen besked, hvis der sker ændringer i forholdene,  

 gælder således uændret.
Skriftlig besked om oplysningspligten 102. I § 11, stk. 2, er det bestemt, at  

 borgeren skriftligt skal have besked om oplysningspligten, og i nr. 2 er det  

 præciseret, at myndigheden skal angive, hvilke typer af ændringer  

 som kan være relevante.
Den information, som myndigheden skal give, skal  

 være tilstrækkelig til, at borgeren kan eller burde kunne indse,  

 at ændringen gør det muligt, at pågældende ikke  

 længere helt eller delvist har ret til ydelsen, og myndigheden derfor  

 skal have besked om ændringen.
Pågældende skal altså  

 ikke senere med rette kunne hævde at have været i god tro med  

 hensyn til sin ret til ydelsen.
For modtagere af kontanthjælp -  

 herunder udlændinge - kan det fx være meget relevant at oplyse  

 om, at kontanthjælpen ikke kan modtages under ophold i udlandet.
Der er væsentligt, at borgeren får klar besked  

 om sin oplysningspligt og konsekvenserne af, at der ikke oplyses om  

 ændringer.
Der skal ikke for borgeren opstå situationer, der kan  

 mistænkeliggøre pågældende.
For myndighederne kan  

 mangelfuld orientering om oplysningspligten betyde, at hjælpen ikke kan  

 betragtes som modtaget mod bedre vidende.
 Det vil i visse tilfælde være  

 nødvendigt at give informationen på et andet sprog end dansk.  

 Der henvises til punkt 44 om forvaltningslovens § 7 og  

 oversættelse/tolk.
Dokumentation vedrørende oplysningspligt 103. Det er vigtigt, at myndighederne sikrer sig  

 dokumentation for, at borgeren har fået besked om sin oplysningspligt  

 m.v., hvilket kan ske ved, at borgeren ved sagens start underskiver en  

 fortrykt blanket.
Det kan være praktisk, at borgeren samtidig hermed  

 får oplyst, at der vil blive indhentet oplysninger om økonomiske  

 forhold i elektronisk form, jf. punkt 111.
Dokumentationen kan være afgørende for, om  

 det senere er muligt at påvise, at borgeren mod bedre vidende med  

 urette har modtaget en ydelse, således at denne kan kræves betalt  

 tilbage.
Det anbefales især for kontanthjælp, at en  

 erklæring eller blanket underskrives mindst en gang om året.
 Der kan være særligt grund til omhyggelighed  

 med informationen - og dokumentation for at den er givet - hvis borgeren  

 kommer fra udlandet og ikke forstår dansk, skriftligt eller  

 mundtligt.
Tilsidesættelse af oplysningspligten 104. Hvis en borger har givet urigtige eller  

 vildledende oplysninger eller har undladt at oplyse om ændrede forhold  

 i sin økonomiske situation, og pågældende derfor  

 uberettiget har modtaget sociale ydelser, skal modtagne ydelser betales  

 tilbage.
Der kan endvidere være grundlag for politianmeldelse af  

 socialt bedrageri.
 Bliver myndigheden bekendt med eller får mistanke  

 om, at en person uberettiget har modtaget en ydelse - såvel på  

 myndighedens eget som på andre myndigheders område har  

 myndigheden pligt til at undersøge disse tilfælde.
Det bør sikres, at alle rimelige sociale hensyn  

 bliver inddraget i overvejelserne i den enkelte sag, og at borgeren altid  

 bliver inddraget.
Der bør af hensyn til tillidsforholdet ikke  

 iværksættes mere indgribende foranstaltninger end  

 nødvendigt.
 I åbenbare tilfælde af bedrageri skal sagen  

 meldes til politiet, og andre berørte myndigheder skal  

 underrettes.
En politianmeldelse bør altid ledsages af  

 dokumentation og udførlige oplysninger om den pågældendes  

 forhold.
Hvis en eventuel plan for den sociale indsats kan komme i fare ved  

 strafforfølgning, bør myndigheden altid oplyse politiet  

 herom.
6.4. Pligt til at give oplysninger,  

 retssikkerhedslovens § 12 § 12. En myndighed kan forlange, at personer,  

 myndigheder m.v., der har kendskab til forholdene, giver oplysninger, der er  

 eller må anses for nødvendige for at behandle en sag.
Dette  

 gælder også oplysninger om en persons rent private forhold eller  

 andre fortrolige oplysninger, ligesom myndigheden kan indhente  

 lægejournaler, sygehusjournaler eller udskrifter heraf.
 Stk. 2. En myndighed kan forlange, at der optages  

 retsligt forhør i overensstemmelse med retsplejelovens  

 § 1018.
 Stk. 3. Myndigheden skal forsøge at få  

 samtykke til at indhente oplysninger efter stk. 1.
Stk. 4. Oplysninger om økonomiske forhold kan  

 myndigheden kræve at få i elektronisk form fra andre offentlige  

 myndigheder samt arbejdsløshedskasser.
Oplysningerne kan indhentes,  

 selv om den person, som oplysningen vedrører, ikke bor i den kommune  

 eller amtskommune, som indhenter oplysningerne.
Oplysningerne kan indhentes  

 som led i behandlingen af en enkelt sag eller som led i en generel  

 søgning til brug for kontrol.
 105. § 12 er et eksempel på, at det ved  

 lov er bestemt, at en myndighed kan kræve oplysninger fra andre, som  

 herved ikke er bundet af deres tavshedspligt efter forvaltningsloven.
Retten til efter § 12 at indhente oplysninger fra  

 andre myndigheder og private er også et eksempel på undtagelsen i  

 forvaltningslovens §§ 28 og 29 om, at det følger af en  

 lovbestemmelse, at oplysningen kan indhentes.
Efter disse bestemmelser  

 må fortrolige oplysninger ikke gives videre til en anden  

 forvaltningsmyndighed, og i ansøgningssager må der ikke  

 indhentes oplysninger fra en anden forvaltningsmyndighed eller fra andre dele  

 af forvaltningen.
En anden undtagelse er § 26, stk. 2, i lov om  

 patienters retsstilling.
Se punkt 107.
Det er således en meget vidtgående  

 bestemmelse, der giver mulighed for at indhente fortrolige oplysninger, der  

 er nødvendige for sagens behandling.
Bestemmelsen skal derfor bruges i  

 overensstemmelse med princippet om i videst muligt omfang at indhente  

 samtykke efter forvaltningslovens §§ 28 og 29.
 Se punkt 122 til 125  om forvaltningslovens §§ 28 og  

 29.
Det er også vigtigt, at myndigheden, der indhenter  

 oplysningerne, kun indhenter de nødvendige oplysninger.
Således  

 behøver det ikke være nødvendigt at få alle  

 oplysninger fra egen læge fx om et for længst overstået  

 misbrug, om helbredte sygdomme eller samlivsproblemer, der ikke har betydning  

 for sagen.
Der henvises til punkt 131 om forvaltningslovens § 32.
§ 12 giver de sociale myndigheder ret til fra enhver,  

 der har kendskab til forholdene, at få oplysninger, herunder  

 oplysninger om rent private forhold.
Og dette gælder selv om den, som  

 oplysningerne drejer sig om, ikke har samtykket i, at oplysningerne bliver  

 givet videre.
Men selv om de sociale myndigheder har denne vidtgående  

 adgang til at gennembryde personers og myndigheders tavshedspligt og til at  

 indhente også rent private oplysninger, så er det forudsat, at de  

 sociale myndigheder kun anvender denne mulighed, når det er  

 nødvendigt.
Retsligt forhør Efter § 12, stk. 2, kan en myndighed forlange, at der  

 optages retsligt forhør i overensstemmelse med retsplejelovens  

 § 1018. Det betyder, at myndigheden kan indkalde en person, som man  

 mener har vigtige oplysninger til sagen, men som ikke vil udtale sig, til  

 afhøring i retten.
Bestemmelsen om en så vidtgående adgang  

 til at få oplysninger bør kun benyttes i helt specielle  

 situationer, hvor en oplysning har helt afgørende betydning for  

 behandlingen af en social sag.
 Myndigheden skal rette henvendelse til byretten i den  

 retskreds, hvor den, der skal afhøres, bor.
Samtykke skal forsøges indhentet Det er i § 12, stk. 3, fastsat, at selv om § 12  

 giver ret til uden samtykke at indhente oplysninger, skal myndigheden  

 alligevel forsøge at få et sådant samtykke.
Og myndigheden  

 skal oplyse om konsekvenserne af et manglende samtykke, jf. § 10, stk.  

 2, nr. 3. Se afsnit 6.2: Konsekvenser ved ikke at medvirke eller give  

 samtykke.
Hvis en borger ikke ønsker at give samtykke,  

 bør oplysningerne kun indhentes, når det skønnes, at  

 oplysningerne er nødvendige.
Et manglende samtykke fra en borger  

 bør altså ikke automatisk føre til, at myndigheden bruger  

 § 12 til alligevel at skaffe de ønskede oplysninger.
Hvornår kan oplysninger indhentes uden samtykke 106. Kun når det er nødvendigt,  

 bør oplysninger indhentes uden samtykke, dvs. i sager, der er  

 afgørende at få behandlet, uanset om borgeren ønsker det.  

 Som eksempel på dette kan nævnes tilfælde, hvor  

 myndighederne har pligt til at søge en sag oplyst, men er klar over,  

 at samtykket ikke vil blive givet, fx i sager om tvangsanbringelse af  

 børn uden for hjemmet eller i sager, hvor en person uden  

 sygdomserkendelse får en uansøgt førtidspension.
I disse  

 tilfælde, hvor myndigheden på forhånd ved, at samtykket  

 ikke vil blive givet, og hvor oplysningen alligevel vil blive indhentet, skal  

 myndigheden se bort kravet om at forsøge at indhente samtykke i  

 § 12, stk. 3.
Myndighederne har endvidere i forbindelse med beregning og  

 kontrol af hjælp adgang til at indhente masseoplysninger i elektronisk  

 form.
Det gælder fx ·  

 	automatisk ajourføring af adresser og civilstand via et  

 folkeregistersystem, ·  

 	at indhente oplysninger om indkomst og formueforhold fra skattesystemet  

 til brug for årsomberegning, efterfølgende kontrol m.v., ·  

 	adgang til at levere medicinkortoplysninger til apotekere fra  

 Kommunedatas's pensionssystem, og ·  

 	at kommunernes omsorgsafsnit kan modtage automatiske meddelelser om  

 klienters indlæggelse og udskrivning fra sygehuse via Sagshenvisnings-  

 og Advissystemet.
 Det er i alle disse tilfælde af kontrol m.v.  

 vigtigt, at borgeren efter § 10, stk. 3, på forhånd  

 får besked om mulighederne for at indhente masseoplysninger i  

 elektronisk form.
Det er blevet præciseret i § 12, stk. 4, at  

 oplysninger også kan indhentes fra en anden kommune eller amtskommune,  

 selv om den, som oplysningerne vedrører, ikke bor i den kommune, som  

 indhenter oplysninger.
Det betyder, fx at en kommune kan indhente oplysninger  

 også i de tilfælde, hvor en person flytter til eller fra kommunen  

 og fortsat modtager hjælp fra fraflytningskommunen, men  

 pågældende søger hjælp i tilflytningskommunen.
Lægeoplysninger 107. Som hovedregel må myndighederne kun  

 indhente oplysninger om sygehusophold, der har betydning ved vurderingen af  

 en ansøgers aktuelle helbredstilstand og arbejdsevne.  

 Nødvendige oplysninger om sygehusophold bør tilvejebringes ved,  

 at der indhentes relevante foreliggende journaloplysninger fra sygehuset.
Reglerne om sundhedspersoners (lægers,  

 tandlægers m.fl.) videregivelse af fortrolige oplysninger findes i  

 § 26 i lov om patienters retsstilling.
Hovedreglen er, at fortrolige  

 oplysninger kun må udleveres, hvis patienten giver samtykke.
Hvis der  

 er fastsat regler i anden lovgivning - fx retssikkerhedslovens § 12 -  

 kan der videregives oplysninger, men kun hvis oplysningen må antages at  

 have væsentlig betydning for sagsbehandlingen hos den myndighed, der  

 skal have oplysningen.
Hvilke myndigheder kan bruge § 12 108. Det er myndigheder, der behandler sager efter  

 den sociale lovgivning, der kan indhente oplysninger, dvs. at bestemmelsen  

 omfatter kommuner, amtskommuner, de sociale nævn, Den Sociale  

 Sikringsstyrelse og Den Sociale Ankestyrelse.
Vidnepligt efter retsplejeloven 109. De samme forhold, som begrænser pligten  

 til at vidne efter retsplejeloven, begrænser også de sociale  

 myndigheders adgang til at indhente oplysninger efter § 12.  

 Begrænsninger gælder ifølge retsplejeloven i et vist  

 mindre omfang:
 ·  

 	For tjenestemænd og andre, der handler i offentligt eller dermed  

 ligestillet hverv (retsplejelovens § 169).
 ·  

 	For præster, læger, forsvarere og advokater og personer, der  

 i medfør af lovgivningen har tavshedspligt, samt deres medarbejdere  

 (retsplejelovens § 170).
 ·  

 	For redaktionssekretærer og journalister (retsplejelovens  

 § 172).
Efter retsplejeloven har en parts nærmeste, fx  

 ægtefælle, samlever og børn, ikke pligt til at vidne.  

 Pligt til at afgive forklaring foreligger heller ikke, hvis forklaringen kan  

 antages at udsætte vidnet selv eller hans nærmeste for straf  

 eller tab af velfærd eller at påføre dem anden  

 væsentlig skade.
Undtagelse kan dog i disse tilfælde  

 gøres, når forklaringen anses for at være af  

 afgørende betydning for sagens udfald og sagens beskaffenhed, og dens  

 betydning for vedkommende part eller samfundet findes at berettige dertil  

 (retsplejelovens § 171).
 Det er de sociale myndigheder, der i sager efter den  

 sociale lovgivning må skønne, om reglerne i retsplejeloven i det  

 konkrete tilfælde begrænser oplysningspligten.
 Pligten for offentlige ansatte til at afgive  

 vidneforklaring og muligheden for i stedet at afgive en skriftlig  

 redegørelse er ikke reguleret i den sociale lovgivning, men i  

 retsplejeloven, særligt retsplejelovens §§ 169 og 170.  

 Myndighederne har mulighed for at afgive skriftlige redegørelse i  

 stedet for at møde op i retten for at afgive vidneforklaring.
 Oplysninger via edb m.v.
 110. Det er i § 12, stk. 4, fastsat, at  

 myndigheden kan indhente oplysninger om økonomiske forhold i  

 elektronisk form som led i behandlingen af den enkelte sag og som led i en  

 generel søgning til brug for kontrol.
Adgangen til generel søgning er en  

 præcisering af gældende ret.
Ved en generel søgning  

 foretager kommunen en samkøring af registre for at kontrollere, at  

 personer, der søger, modtager eller har modtaget hjælp, ikke  

 samtidig modtager eller har modtaget andre ydelser, som man ikke kan få  

 samtidig med hjælpen, eller som har betydning for hjælpens  

 størrelse.
Retssikkerhedsloven viderefører hermed eksisterende  

 regler om adgang til elektronisk at indhente oplysninger om økonomiske  

 forhold fra andre myndigheder og arbejdsløshedskasser.
Det følger af § 10, stk. 3, at borgeren skal  

 have information om, at pågældende vil blive kontrolleret i  

 elektronisk form ved sagens start og ved senere opfølgning.
Se
punkt 98.
6.5. Pligt for uddannelsessteder og aktiverede til at  

 give oplysninger ved uddannelsesaktiviteter § 13. Socialministeren kan efter forhandling med  

 arbejdsministeren og undervisningsministeren fastsætte regler om, at  

 uddannelsesstederne har pligt til at underrette og give oplysninger til  

 kommunerne om personer, der er i aktivering i en uddannelsesaktivitet efter  

 § 16, stk. 2, nr. 4 og 7, i lov om aktiv socialpolitik.
111. Regler efter § 13 er fastsat i  

 Socialministeriets bekendtgørelse om indberetningspligt ved  

 særligt tilrettelagte uddannelsesaktiviteter samt voksen- eller  

 efteruddannelse i forbindelse med aktivering efter lov om aktiv  

 socialpolitik.
Se Socialministeriets vejledning om lov om aktiv  

 socialpolitik, afsnit 5.2.6.13.
6.6. Oplysninger til apotekere § 14. Kommunen kan udlevere oplysninger til  

 apotekerne om navn, personnummer og den personlige tillægsprocent  

 vedrørende personer, der modtager personligt tillæg til  

 medicinudgifter.
Oplysningerne kan også gives i elektronisk form og  

 udleveres uden samtykke fra den enkelte.
112. § 14 giver mulighed for at lette  

 administrationen af udbetaling af personlige tillæg til pensionisters  

 udgifter til medicin.
Danmarks Apotekerforening og Kommunernes Landsforening  

 aftaler, hvordan medicinordningen administreres.
Reglerne om personlig  

 tillæg er beskrevet i Socialministeriets vejledning om social  

 pension.
Kapitel 7 Reglerne i forvaltningsloven om tavshedspligt,  

 videregivelse og indhentelse af fortrolige oplysninger og  

 retssikkerhedsloven (Forvaltningslovens §§ 27 - 32 og  

 retssikkerhedslovens § 43, stk. 2 og 3) 7.1. Kort om retssikkerhedsloven og forvaltningsloven 113. Efter reformen af bistandsloven fremgår  

 en række særlige regler om behandlingen af sociale sager af  

 retssikkerhedsloven.
Reglerne i retssikkerhedsloven følger og  

 supplerer forvaltningsloven, der giver borgeren en række  

 forvaltningsprocessuelle rettigheder og beføjelser.
 Begge love bygger på »god forvaltningsskik«, som  

 dækker over de krav, som borgerne kan stille til, hvordan  

 forvaltningerne bør optræde.
7.2. Tavshedspligt 114. Personer inden for den offentlige forvaltning  

 har pligt til over for andre at hemmeligholde oplysninger af rent privat  

 karakter eller fortrolige oplysninger, der vedrører bl.a.  

 enkeltpersoner.
Brud på tavshedspligten sker, når en person eller  

 myndighed uberettiget giver sådanne oplysninger videre.
 Reglerne om tavshedspligt fremgår af  

 forvaltningsloven og straffeloven, og de er beskrevet i Justitsministeriets  

 vejledning fra december 1986 om forvaltningsloven.
I Socialministeriets vejledning om hjælp til  

 børn og unge gennem dialog og samarbejde med forældrene er  

 reglerne om tavshedspligt, videregivelse og indhentelse af oplysninger  

 beskrevet særligt med henblik på kommunalt og amtskommunalt  

 ansatte samt private personer, som arbejder med børn og unge.
Denne  

 vejledning er udarbejdet i samarbejde mellem Sundhedsministeriet,  

 Undervisningsministeriet og Socialministeriet.
 Forvaltningslovens § 27:
 § 27. Den, der virker inden for den offentlige  

 forvaltning, har tavshedspligt, jf. borgerlig straffelov § 152 og  

 §§ 152 c-152 f, når en oplysning ved lov eller anden gyldig  

 bestemmelse er betegnet som fortrolig eller når det i øvrigt er  

 nødvendigt at hemmeligholde den for at varetage væsentlige  

 hensyn til offentlige eller private interesser, herunder navnlig til:
 Stk. 2. Inden for den offentlige forvaltning kan  

 der kun pålægges tavshedspligt med hensyn til en oplysning,  

 når det er nødvendigt at hemmeligholde den for at varetage  

 væsentlige hensyn til bestemte offentlige eller private interesser som  

 nævnt i stk. 1.
 Stk. 3. En forvaltningsmyndighed kan bestemme, at  

 en person uden for den offentlige forvaltning har tavshedspligt med hensyn  

 til fortrolige oplysninger, som myndigheden videregiver til den  

 pågældende uden at være forpligtet hertil.
 Stk. 4. Fastsættes der i henhold til § 1, stk.  

 2, regler om tavshedspligt eller pålægges der tavshedspligt efter  

 stk. 3, finder straffelovens § 152 og §§ 152 c-152 f tilsvarende  

 anvendelse på overtrædelse af sådanne regler eller  

 pålæg.
Tavshedspligt 115. Efter § 27 i forvaltningsloven har den,  

 der virker inden for den offentlige forvaltning, tavshedspligt, når en  

 oplysning ved lov eller anden gyldig bestemmelse er betegnet som fortrolig,  

 eller når det i øvrigt er nødvendigt at hemmeligholde den  

 for at varetage væsentlige hensyn til offentlige eller private  

 interesser.
Brud på tavshedspligten kan sanktioneres af den  

 relevante myndighed, fx i form af en disciplinær foranstaltning over  

 for en ansat, som har overtrådt sin tavshedspligt.
I grovere  

 tilfælde kan der blive tale om en strafferetlig sanktion efter  

 straffeloven.
Hvem har tavshedspligt Reglerne om tavshedspligt i offentlig tjeneste eller hverv  

 omfatter enhver inden for den offentlige forvaltning, hvad enten de er  

 tilknyttet den statslige eller den kommunale forvaltning.
Tavshedspligten  

 gælder både for tjenestemænd og overenskomstansatte, og den  

 gælder uanset, om pågældende er midlertidig ansat eller  

 deltidsbeskæftiget.
Tavshedspligten består også efter  

 ansættelsens eller hvervets ophør.
Offentligt ansatte Nævn og råd Også medlemmer af nævn og råd, der  

 nedsat i tilknytning til den offentlige forvaltning, samt personer, der er  

 tilknyttet kommunale fællesskaber, er omfattet af forvaltningslovens  

 § 27.
Offentlige hverv Tavshedspligt har endvidere personer, der varetager  

 offentlige hverv, hvad enten hvervet er varigt eller forbigående,  

 lønnet eller ulønnet, frivilligt eller pligtmæssigt  

 (ombud), og hvad enten det beror på beskikkelse eller valg.
Medlemmer  

 af kommunalbestyrelser og amtsrådsmedlemmer, medlemmer af  

 ældreråd, klageråd, koordinationsudvalg og af  

 forældrebestyrelser i dagtilbud er således omfattet af reglerne  

 om tavshedspligt, og det gælder også for beskikkede medlemmer i  

 den Sociale Ankestyrelse og i de sociale nævn.
Også  

 stedfortrædere for ovennævnte personer har tavshedspligt.
Efter forvaltningslovens § 27, stk. 3, kan en  

 myndighed bestemme, at en person uden for den offentlige forvaltning har  

 tavshedspligt med hensyn til oplysninger, som myndigheden uden at være  

 forpligtet til det giver pågældende.
Reglen bruges typisk i  

 forhold til forskere og andre, som ikke i forvejen har tavshedspligt, og som  

 til deres forskning har brug for fortrolige oplysninger.
Bestemmelsen kan  

 også bruges over for skolepraktikanter, der ikke som studerende og  

 elever er omfattet af tavshedspligten.
Privates tavshedspligt 116. Tavshedspligten gælder også for  

 personer ansat hos private, der udfører opgaver for kommunen eller  

 amtskommunen, herunder også ansatte i private selvejende institutioner,  

 jf. straffelovens § 152 a.
Efter retssikkerhedslovens § 43, stk. 2,  

 er private, der udfører opgaver for det offentlige, omfattet af  

 forvaltningsloven og offentlighedsloven, når opgaven udføres,  

 herunder også tavshedspligten i forvaltningslovens § 27. Se  

 også afsnit 7.8.  Private, der udfører sociale opgaver, skal  

 overholde forvaltningsloven og offentlighedsloven.
 Der henvises til Justitsministeriets vejledning om  

 forvaltningsloven pkt.  147.
Tavshedspligten bortfalder ikke med tjenestens eller  

 hvervets ophør.
Også efter dette tidspunkt er tidligere  

 offentligt ansatte m.fl. bundet af deres tavshedspligt, således at det  

 er dem forbudt uberettiget at videregive eller udnytte fortrolige  

 oplysninger, som de har fået kendskab til i forbindelse med tjenesten  

 eller hvervet.
Hvilke oplysninger 117. I forvaltningslovens § 27, stk. 1,  

 opregnes en række af de hensyn, der efter en konkret vurdering i hvert  

 enkelt tilfælde kan føre til, at en oplysning er fortrolig og  

 dermed undergivet tavshedspligt.
En oplysning er i øvrigt omfattet af  

 tavshedspligten, når den ved lov eller anden gyldig bestemmelse er  

 betegnet som fortrolig. »Anden gyldig bestemmelse« kan fx. være en  

 bekendtgørelse, en forretningsorden eller en tjenestebefaling om  

 tavshedspligt.
Adgangen til at give tjenestebefalinger er  

 begrænset.
Det fremgår af forvaltningslovens § 27, stk. 2.  

 En myndighed kan således ikke vilkårligt pålægge  

 ansatte m.v. tavshedspligt; pligten skal pålægges i forhold til  

 oplysninger, som det er »nødvendigt at hemmeligholde«.
På det sociale område har navnlig de hensyn,  

 som er nævnt i § 27, stk. 1, nr. 6, betydning, idet der her er  

 tale om enkeltpersoners eller private selskabers eller foreningers interesse  

 i at beskytte oplysninger om deres personlige eller interne, herunder  

 økonomiske, forhold.
Derfor uddybes denne bestemmelse i det  

 følgende.
Med hensyn til de øvrige typer af oplysninger, der er  

 nævnt i § 27, stk. 1, henvises til Justitsministeriets vejledning  

 om forvaltningsloven.
§ 27, stk. 1, nr. 6, i forvaltningsloven 118. Formålet med forvaltningslovens  

 § 27, stk. 1, nr. 6, er at beskytte privatlivets fred.
Omfattet af  

 bestemmelsen er først og fremmest oplysninger om enkeltpersoners rent  

 private forhold, herunder oplysninger om race, religion og hudfarve, om  

 politiske, seksuelle og strafbare forhold samt oplysninger om  

 helbredsforhold.
 Oplysninger om foreningsmæssige forhold og  

 væsentlige sociale problemer, fx misbrug af nydelsesmidler og lignende,  

 er ligeledes typisk også omfattet af bestemmelsen.
Også andre oplysninger vedrørende  

 enkeltpersoners forhold, der ikke er umiddelbart tilgængelige for  

 andre, vil efter bestemmelsen kunne være omfattet af tavshedspligten.  

 Det gælder fx oplysninger om familiemæssige forhold og  

 oplysninger om indtægts- og formueforhold.
Også oplysninger om  

 CPR-nummer er omfattet af tavshedspligten.
 Det skal fremhæves, at ovennævnte eksempler  

 på, at oplysninger om enkeltpersoner er undergivet tavshedspligt, ikke  

 er udtømmende.
Det kan afhænge af, i hvilken sammenhæng  

 oplysninger kommer frem, om de må anses som fortrolige.
En almindelig  

 adresseoplysning vil således normalt ikke være fortrolig, men kan  

 være det, fx hvis en person har en beskyttet adresse, eller hvis  

 adressen viser, at en person er indlagt på et psykiatrisk hospital  

 eller er i fængsel.
Det samme kan gælde oplysninger, der  

 indirekte røber et klientforhold.
Hvem afgør, om der er tavshedspligt 119. Den, der får kendskab til fortrolige  

 oplysninger i forbindelse med sit arbejde, skal selv påse, at  

 oplysningerne ikke videregives til uvedkommende.
I nogle tilfælde kan der være tvivl om,  

 hvorvidt en oplysning er fortrolig.
I et vist omfang kan sådanne  

 tvivlsspørgsmål løses ved, at myndighedens ledelse over  

 for de ansatte ved tjenestebefaling præciserer, i hvilket omfang  

 bestemte oplysninger må anses for at være fortrolige.
Herudover  

 bør den, der er i tvivl om, hvorvidt en oplysning er undergivet  

 tavshedspligt, altid søge råd hos ledelsen.
Hvad indebærer tavshedspligten 120. Når man har tavshedspligt, betyder det,  

 at man ikke må ikke give fortrolige oplysninger videre til  

 uvedkommende.
Brud på tavshedspligten foreligger, selv om de fortrolige  

 oplysninger kun er røbet til en enkelt, eventuelt  

 nærtstående person, i en snæver fortrolig kreds eller over  

 for nogen, der har lovet ikke at bringe dem videre.
Tavshedspligten kan også tilsidesættes ved at  

 udnytte fortrolige oplysninger på en retsstridig måde uden at  

 give dem videre.
Tavshedspligten kan efter omstændighederne også  

 overtrædes ved passivitet, fx ved at fortrolige dokumenter opbevares  

 på en så uforsvarlig måde, at uvedkommende kan få  

 adgang til oplysninger.
Dette kan sidestilles med uberettiget videregivelse  

 af oplysninger.
 Pligt til at give oplysninger m.v.
 121. I straffelovens § 152 e er det  

 udtrykkeligt fremhævet, at tavshedspligten ikke gælder, hvis den  

 pågældende har pligt til at give oplysningerne videre, eller hvis  

 pågældende handler i berettiget varetagelse af åbenbar  

 almen interesse eller af eget eller andres tarv.
 Straffelovens regler om tavshedspligt kan ligesom andre  

 bestemmelser i straffeloven ikke bruges, hvis en handling er berettiget i  

 medfør af reglerne om fx nødværge eller  

 nødret.
Pligt til at vidne Generelt kan man ikke med henvisning til tavshedspligt  

 blive fritaget for at vidne ved domstolene, men der er i retsplejeloven  

 særlige regler om, at visse personer med tavshedspligt kan blive  

 fritaget for at vidne ved retssager.
Se punkt 109.
Samtykke Hvis den, oplysningerne vedrører, har givet  

 samtykke til, at oplysningerne gives videre, er der ikke tale om brud  

 på tavshedspligten.
Se punkt 134 om samtykke.
7.3. Myndigheders adgang til at give oplysninger videre,  

 § 28 i forvaltningsloven Forvaltningslovens § 28 § 28. Oplysninger om enkeltpersoners rent  

 private forhold, herunder oplysninger om race, religion og hudfarve, om  

 politiske, foreningsmæssige, seksuelle og strafbare forhold samt  

 oplysninger om helbredsforhold, væsentlige sociale problemer og misbrug  

 af nydelsesmidler og lignende, må ikke videregives til en anden  

 forvaltningsmyndighed.
Stk. 2. Videregivelse af de i stk. 1 nævnte  

 oplysninger kan dog ske, når Stk. 3. Andre fortrolige oplysninger må ud  

 over de i stk. 2 nævnte tilfælde kun videregives til en anden  

 forvaltningsmyndighed, når det må antages, at oplysningen vil  

 være af væsentlig betydning for myndighedens virksomhed eller for  

 en afgørelse, myndigheden skal træffe.
Stk. 4. Samtykke efter stk. 2, nr. 1, skal meddeles  

 skriftligt og indeholde oplysning om, hvilken type oplysninger der må  

 videregives, til hvem oplysninger må videregives og til hvilket  

 formål.
Kravet om skriftlighed kan dog fraviges, når sagens  

 karakter eller omstændighederne taler derfor.
 Stk. 5. Samtykke efter stk. 2, nr. 1, bortfalder  

 senest et år efter det er givet.
 Stk. 6. Lokale administrative organer, som ved lov er  

 tillagt en selvstændig kompetence, anses som en selvstændig  

 myndighed efter stk. 1 og 3.
122. Forvaltningslovens § 28 bestemmer, at en  

 offentlig myndighed som hovedregel ikke må give fortrolige oplysninger  

 videre til en anden forvaltningsmyndighed.
Reglen gælder - i  

 modsætning til forvaltningslovens § 29 - både i sager, der  

 rejses af ansøgeren, og i sager, der rejses af myndigheden.
Bestemmelsen opdeler fortrolige oplysninger i to  

 kategorier, nemlig i rent private oplysninger og i almindeligt fortrolige  

 oplysninger.
Begge former for fortrolige oplysninger er omfattet af reglerne  

 om tavshedspligt.
Oplysninger om rent private forhold Efter forvaltningslovens § 28, stk. 1, må  

 oplysninger om enkeltpersoners rent private forhold ikke videregives til en  

 anden forvaltningsmyndighed.
Som eksempler på rent private forhold  

 nævnes i loven oplysninger om race, religion, seksuelle eller strafbare  

 forhold, helbredsforhold og om væsentlige sociale problemer.
Andre fortrolige oplysninger Andre fortrolige oplysninger må efter § 28,  

 stk. 3, kun videregives til en anden forvaltningsmyndighed, når det  

 må antages, at oplysningen har væsentlig betydning for  

 myndighedens virksomhed eller for en afgørelse, som myndigheden skal  

 træffe.
Der må altså heller ikke videregives fortrolige  

 oplysninger mellem forskellige forvaltninger, medmindre der er et sagligt  

 behov for dette.
Undtagelser Oplysninger om rent private forhold og andre fortrolige  

 oplysninger kan dog efter forvaltningslovens § 28, stk. 2, gives videre  

 i følgende tilfælde:
Værdispringsreglen 123. Forvaltningslovens § 28, stk. 2, nr. 3,  

 kaldes også værdispringsreglen.
Efter denne er en  

 forvaltningsmyndighed berettiget til at give meget følsomme  

 oplysninger videre til en anden forvaltningsmyndighed, når der er et  

 klart værdispring mellem på den ene side hensynet til de  

 interesser, der begrunder hemmeligholdelsen selv over for andre myndigheder,  

 og på den anden side afgørende modhensyn til enten private eller  

 offentlige interesser.
Selvstændige forvaltningsmyndigheder 124. Oplysninger må som hovedregel ikke gives  

 videre til en anden selvstændig forvaltningsmyndighed.  

 Selvstændige forvaltningsmyndigheder er ministerier, direktorater,  

 statsamter, kommuner, amtskommuner, de sociale nævn, Ankestyrelsen,  

 selvejende institutioner med aftale med en kommune eller amtskommune, den  

 enkelte folkeskole m.v.
Hertil kommer administrative organer, der ved lov har  

 fået en selvstændig kompetence, jf. forvaltningslovens § 28,  

 stk. 6. Der er kun få instanser, som på det kommunale og  

 amtskommunale sociale område har en selvstændig kompetence.
Det  

 gælder for børn og unge-udvalget, koordinationsudvalget,  

 ældrerådet, klagerådet og amtslige brugerråd  

 (retssikkerhedslovens §§ 18, 22, 30, 34 og 41).
 Disse instanser skal således følge reglerne i  

 forvaltningslovens § 28. Reglen gælder også, hvis det drejer  

 sig om at udveksle oplysninger med den kommunale forvaltning eller politiske  

 udvalg i kommunen.
Den kommunale enhedsforvaltning Særligt for kommuner og amtskommuner skal det  

 fremhæves, at de forskellige forvaltninger inden for en kommune eller  

 amtskommune, fx social- og sundhedsforvaltningen, skoleforvaltningen - om den  

 enkelte folkeskole se ovenfor og pkt. 135 - , kulturforvaltningen og  

 skatteforvaltningen, er dele af den kommunale enhedsforvaltning.
De sociale  

 forvaltninger er således ikke i forhold til resten af kommunen  

 selvstændige forvaltningsmyndigheder. § 28 i forvaltningsloven  

 regulerer derfor ikke spørgsmålet om videregivelse af  

 oplysninger inden for kommunen eller amtskommunen.
En kommunes eller amtskommunes politiske udvalg er heller  

 ikke selvstændige forvaltningsmyndigheder i forhold til resten af  

 kommunen.
Det gælder uanset, om en kommune vælger at lade sociale  

 sager behandle i et socialudvalg eller i et andet stående udvalg sammen  

 med andre typer af sager, eller om kommunen vælger at lade forskellige  

 typer sociale sager behandle i forskellige stående udvalg.
 Inden for kommunen og amtskommunen er adgangen til at  

 udveksle oplysninger begrænset af reglerne om tavshedspligt i  

 forvaltningslovens §§ 27 og 29  og af reglen i forvaltningslovens  

 § 32 om, at man ikke må skaffe sig andre oplysninger end dem, der  

 er nødvendige for at behandle sagen.
7.4. Særlige regler om myndigheders adgang til at  

 indhente oplysninger i ansøgningssager Forvaltningslovens § 29 § 29. I sager der rejses ved ansøgning,  

 må oplysninger om ansøgerens rent private forhold ikke indhentes  

 fra andre dele af forvaltningen eller fra en anden forvaltningsmyndighed.
Stk. 2. Bestemmelsen i stk. 1 gælder ikke,  

 hvis særlige hensyn til ansøgeren eller tredjemand klart  

 overstiger ansøgerens interesse i, at oplysningen ikke indhentes.
Rent private oplysninger 125. Efter § 29 i forvaltningsloven er  

 hovedreglen, at i ansøgningssager må man ikke indhente  

 oplysninger om enkeltpersoners rent private forhold fra andre dele af  

 forvaltningen eller fra en anden forvaltningsmyndighed.
Sammenholdt med forvaltningslovens § 28 gælder  

 forvaltningslovens § 29 ikke for alle typer af sager, men kun for  

 ansøgningssager.
Men rækkevidden er større, idet  

 oplysninger heller ikke må indhentes fra andre dele af  

 forvaltningen.
Undtagelser Denne hovedregel brydes ·  

 	når ansøgeren har givet samtykke, der ikke behøver at  

 være skriftligt, ·  

 	når det ved lov er bestemt, at oplysningerne kan gives videre,  

 og ·  

 	når særlige hensyn til ansøgeren er klart  

 større end ansøgerens interesse i, at oplysningen ikke  

 indhentes.
Vedrørende samtykke kan bemærkes, at der i  

 retssikkerhedslovens § 12 er hjemmel til, at de sociale myndigheder  

 uanset reglerne i forvaltningsloven kan indhente oplysninger uden samtykke.  

 Men det er samtidig i § 12, stk. 3, fastsat, at myndighederne skal  

 forsøge at indhente samtykke, og myndighederne bør være  

 tilbageholdende med at benytte denne adgang til at indhente oplysninger uden  

 samtykke.
Se punkt 105 og 106.
Officialmaksimen 126. Det er en almindelige grundsætning i  

 dansk forvaltningsret, at myndigheden har pligt til under hensyn til sagens  

 karakter og formålet med foranstaltningen at søge en sag oplyst  

 i nødvendigt omfang.
Det kaldes officialmaksimen.
Se punkt 28.
Officialmaksimen udelukker ikke, at oplysningerne  

 indhentes via borgeren.
Hvis en ansøger ikke vil give samtykke, kan en  

 myndighed blive forhindret i skaffe oplysninger om rent private forhold.  

 Derfor kan en myndighed - trods officialmaximen - være afskåret  

 fra at få sagen oplyst bedst muligt.
Det kan have følger for  

 ansøgeren, se afsnit 6.2. om konsekvenser ved ikke at medvirke eller  

 give samtykke.
Andre dele af forvaltningen 127. Med udtrykket »andre dele« af forvaltningen  

 sigtes der til forvaltningsmyndigheder, som varetager forskellige  

 forvaltningsopgaver.
Har kommunen fx organiseret sig med en forvaltning, som  

 alene behandler sociale sager, og en forvaltning, der behandler skolesager,  

 fremgår det af § 29, at ansøgeren i en sag efter  

 folkeskolelovgivningen skal give samtykke til, at skoleforvaltningen  

 indhenter oplysninger fra den del af forvaltningen, som behandler sociale  

 sager.
Har kommunen derimod etableret en  

 »fællesforvaltning«, som både behandler sociale sager og  

 skolesager, er der tale om »samme del af forvaltningen«, hvorfor samtykke  

 efter forvaltningslovens § 29 normalt ikke er påkrævet.
Det  

 er i den forbindelse uden betydning, at fællesforvaltningen er opdelt i  

 en række kontorer eller afdelinger.
Enhedsforvaltningen og tavshedspligten 128. At der er en enhedsforvaltning betyder ikke,  

 at fortrolige oplysninger uhindret kan vandre fra en afdeling til en  

 anden.
Hvis der fx er tale om opfølgning af en  

 sygedagpengesag, og den sygemeldte er ansat i kommunen, skal oplysningerne  

 hos arbejdsgiveren - kommunen - indhentes på samme måde, som hvis  

 den sygemeldte var ansat hos en privat arbejdsgiver eller en anden  

 arbejdsgiver uden for kommunen.
Dvs. at der skal indhentes samtykke hos den  

 sygemeldte til, at oplysningerne indhentes inden for kommunen.
 Såvel når det drejer sig om  

 ansøgningssager som i andre sager, er videregivelsen eller  

 indhentningen af oplysninger omfattet af forvaltningslovens § 27, jf.  

 straffelovens § 152, dvs. at videregivelsen af oplysningerne skal  

 være berettiget.
 Videregivelse og indhentning af oplysningerne er endvidere  

 beskyttet af forvaltningslovens § 32 om, at en sagsbehandler ikke  

 må skaffe sig oplysninger, der ikke har betydning for sagen og dens  

 behandling.
7.5. Pligt til at imødekomme en anmodning om  

 oplysninger fra en anden forvaltningsmyndighed Forvaltningslovens § 31 § 31. I det omfang en forvaltningsmyndighed er  

 berettiget til at videregive en oplysning, skal myndigheden på  

 begæring af en anden forvaltningsmyndighed videregive oplysningen, hvis  

 den er af betydning for myndighedens virksomhed eller for en  

 afgørelse, som myndigheden skal træffe.
 Stk. 2. Bestemmelsen i stk. 1 finder dog ikke anvendelse,  

 hvis videregivelsen påfører myndigheden et merarbejde, der  

 væsentligt overstiger den interesse, den anden myndighed har i at  

 få oplysningerne.
129. Forvaltningslovens § 31 bestemmer, at en  

 forvaltningsmyndighed, der er berettiget til at give en oplysning videre, og  

 som fra en anden forvaltningsmyndighed får anmodning om oplysninger,  

 også har pligt til at give disse videre.
Den myndighed, der har  

 oplysningerne, afgør, om det er berettiget at give oplysningerne  

 videre, dvs. om oplysningerne er relevante for den anden myndighed.  

 Åbenlyst irrelevante oplysninger må ikke udleveres.
Det er den  

 myndighed, der beder om oplysningerne, der skal sørge for samtykke fra  

 borgeren.
Pligten indtræder dog ikke, hvis arbejdet med at  

 give oplysningen medfører et merarbejde, der væsentligt  

 overstiger den interesse, den anden myndighed har i at få  

 oplysningerne.
Når det drejer sig om oplysninger om en borger, vil en  

 myndighed normalt ikke kunne afvise at give oplysningen med henvisning til  

 denne undtagelse.
 130. I følge forvaltningslovens § 28,  

 stk. 2, nr. 2, og § 29, stk. 2, nr. 2, brydes reglerne om fortrolighed,  

 når der ved lov er fastsat særlige regler.
Retssikkerhedsloven § 12 I retssikkerhedslovens § 12 er der således  

 fastsat regler om pligt til at give oplysninger i sociale sager, se punkt 105  

 .
Servicelovens § 35 I henhold til § 35 i lov om social service er der i  

 Socialministeriets bekendtgørelse om underretningspligt efter lov om  

 social service fastsat regler om, at personer, der udøver offentlig  

 tjeneste eller hverv, skal underrette kommunen, hvis de under  

 udøvelsen af tjenesten eller hvervet får kendskab til forhold,  

 der giver formodning om, at et barn eller en ung under 18 år har behov  

 for særlig støtte.
Dette gælder efter  

 bekendtgørelsen også for alle læger og enhver medarbejder  

 ved puljeordninger efter § 11 i serviceloven og ved de frie grundskoler.  

 Om disse regler se Socialministeriets vejledning om servicelovens regler om  

 særlig støtte til børn og unge, afsnit 2.3.
 Desuden er der fastsat regler i Socialministeriets  

 bekendtgørelse om videregivelse af oplysninger til Statens  

 Øjenklinik om børn og unge med nedsat synsevne, og om  

 Øjenklinikkens pligt til at give oplysninger videre til social- og  

 sundheds- og undervisningsmyndigheder.
Servicelovens § 36 Enhver, der får kendskab til, at et barn eller en  

 ung under 18 år udsættes for vanrøgt eller  

 nedværdigende behandling eller lever under forhold, der bringer dets  

 sundhed eller udvikling i fare, har pligt til at underrette kommunen.
Det  

 står i servicelovens § 36.
7.6. Forbud mod uden grund at skaffe sig fortrolige  

 oplysninger Forvaltningslovens § 32 § 32. Den, der virker inden for den offentlige  

 forvaltning, må ikke i den forbindelse skaffe sig fortrolige  

 oplysninger, som ikke er af betydning for udførelsen af den  

 pågældendes opgaver.
131. Reglerne om tavshedspligt forhindrer ikke, at  

 ansatte på sædvanlig måde samarbejder om løsningen  

 af opgaverne, eller at almindelige sagsbehandlingsrutiner følges.
Det  

 afgørende er, at der ved behandling af sagerne tages hensyn til, at  

 man ikke skaffer sig - eller kræver - andet end de oplysninger, som er  

 nødvendige.
Fx skal man ikke uden videre anmode om at få  

 samtlige akter i en sag, men kun bede om dem, som er relevante for ens egen  

 sagsbehandling.
Når en anden myndighed beder om en sag, skal man  

 sørge for, at det kun er de relevante oplysninger, der videregives.
Er  

 man i tvivl, er det nærliggende at spørge den myndighed, der har  

 bedt om sagen, om hvilke typer af oplysninger som er relevante.
7.7. Sammenfattende om forvaltningslovens regler om at  

 indhente og videregive oplysninger i sociale sager 132. Det følgende er en opsummering af  

 §§ 28 og 29 i forvaltningsloven med særlig vægt på  

 bestemmelsernes betydning i sociale sager.
Videregivelse/ indhentelse i forhold til myndigheder Hovedreglen i § 28 i forvaltningsloven er ·  

 	at oplysninger om rent private forhold ikke kan videregives til andre  

 forvaltningsmyndigheder, og ·  

 	at andre fortrolige oplysninger end oplysninger om rent private forhold,  

 kun må videregives til en anden forvaltningsmyndighed, når  

 oplysningen må antages at have væsentlig betydning for  

 myndighedens afgørelse.
 I ansøgningssager gælder endvidere efter  

 § 29 i forvaltningsloven, at sådanne oplysninger som hovedregel  

 ikke kan indhentes hverken fra en anden forvaltningsmyndighed eller fra andre  

 dele af forvaltningen.
Lov 133. Det kan ved lov - eller regler fastsat i  

 henhold til lov - være bestemt, at oplysninger om rent private forhold  

 må videregives eller indhentes.
Retssikkerhedslovens § 12 er et  

 eksempel på en sådan lovregel, og efter denne kan den myndighed,  

 der behandler sagen, afkræve andre, der har kendskab til forholdene,  

 oplysninger, som må anses for nødvendige for sagen.
Se afsnit  

 6.4. Pligt til at give oplysninger, retssikkerhedslovens § 12,  

 hvori det bl.a. er fremhævet, at denne adgang til at indhente  

 oplysninger uden samtykke kun bør bruges, når det har vist sig  

 umuligt at opnå samtykke, og det samtidig skønnes, at  

 oplysningerne er absolut nødvendige.
Hvis myndigheden på  

 forhånd ved, at samtykke ikke vil blive givet, skal man ikke  

 forsøge at indhente det.
Se punkt 106.
Samtykke 134. Oplysninger kan videregives eller indhentes,  

 hvis den som oplysningerne angår, har givet samtykke.
Et samtykke til  

 at give rent private oplysninger videre skal som hovedregel være  

 skriftligt.
Dette skriftlige samtykke skal efter forvaltningslovens  

 § 28, stk. 4, indeholde oplysning om, hvilke oplysninger der er tale om,  

 hvem de må videregives til og til hvilket formål.
Samtykke  

 bortfalder senest et år efter, at det er givet.
 Når der skal opnås samtykke, må  

 sagsbehandleren forsøge at informere pågældende om, hvilke  

 oplysninger der er tale om, og hvorfra de skal skaffes.
Det er også vigtigt, at et samtykke til at indhente  

 oplysninger ikke går videre, end det er nødvendigt.
Det  

 bør - også i de tilfælde, hvor et samtykke er fortrykt  

 på en standardblanket - begrænses til de relevante typer af  

 oplysninger sådan at det ikke omfatter alle former for oplysninger.
I ansøgningssager efter forvaltningslovens  

 § 29 er der ikke krav om, at samtykket skal være skriftligt.
Hvis  

 der i en ansøgningssag er givet mundtligt samtykke til, at der  

 indhentes rent private oplysninger fra en anden forvaltningsmyndighed, er det  

 ikke nødvendigt, at denne anden myndighed derefter indhenter  

 skriftligt samtykke efter § 28.
 Samtykket efter forvaltningslovens § 29 bortfalder  

 ikke efter 1 år, som det gør efter § 28.
Hvis myndigheden i ansøgningssagerne på  

 forhånd kan se, at der i løbet af sagsbehandlingen skal  

 indhentes flere oplysninger, bør myndigheden sammen med  

 ansøgeren aftale, hvor mange gange der skal indhentes samtykke, og  

 hvilken form samtykket skal have.
Formålet med den fælles aftale  

 er, at ansøgeren ikke unødigt skal underskrive diverse skemaer,  

 og at myndigheden overholder sin pligt til ikke at indhente oplysninger, som  

 borgeren ikke ønsker bliver indhentet.
 Med hensyn til virkningen af, at en person ikke vil give  

 samtykke til at indhente oplysninger, se afsnit 6.2. Konsekvenser ved ikke at  

 medvirke eller give samtykke.
Private oplysninger i ikke-ansøgningssager 135. Hvis der er tale om at indhente private  

 oplysninger fra andre dele af forvaltningen i en ikke-ansøgningssag,  

 er dette forhold ikke reguleret af forvaltningslovens §§ 28 og 29.
En sagsbehandler kan derfor i sådanne sager indhente  

 nødvendige oplysninger fra andre dele af den kommunale forvaltning, fx  

 fra skoleforvaltningen, herunder den skolepsykologiske rådgivning.
Men  

 der kan ikke indhentes oplysninger fra den enkelte folkeskole, som ikke er en  

 del af forvaltningen, men er en selvstændig forvaltningsmyndighed, jf.  

 forvaltningslovens § 28, stk. 6. Når det drejer sig om at indhente  

 oplysninger fra den enkelte folkeskole skal kravene i forvaltningslovens  

 § 28 derfor respekteres.
 Friskoler, private grundskoler og frie kostskoler er ikke  

 omfattet af forvaltningslovens § 28, idet disse skoler ikke er  

 forvaltningsmyndigheder, men er private undervisningsinstitutioner.
 I alle tilfælde er det dog vigtigt, at  

 sagsbehandleren, jf. retssikkerhedslovens § 12, stk. 3, forsøger  

 at få samtykke til at indhente oplysningerne.
 Dertil kommer, at efter forvaltningslovens § 32  

 må man ikke skaffe sig fortrolige oplysninger, som ikke har betydning  

 for de opgaver, som skal udføres.
Oplysninger til/ fra andre 136. Bestemmelserne i forvaltningslovens §§ 28  

 og 29 gælder i forhold til myndigheder.
 Forvaltningsloven regulerer spørgsmålet om at  

 give oplysninger videre fra en forvaltningsmyndighed til en anden  

 forvaltningsmyndighed, men ikke direkte spørgsmålet om at give  

 oplysninger videre til andre, fx domstole, Folketinget, Folketingets  

 Ombudsmand, udenlandske myndigheder, privat praktiserende læger m.v.  

 Spørgsmålet om, hvorvidt det er berettiget at give en oplysning  

 videre til andre, må bedømmes på grundlag af  

 forvaltningslovens § 27 om tavshedspligt, medmindre forholdet er  

 omfattet af en særlig regel om tavshedspligt.
Forvaltningslovens § 29 om at indhente oplysninger  

 gælder også kun i forhold til andre dele af forvaltningen eller  

 andre forvaltningsmyndigheder.
Retssikkerhedslovens § 12 giver  

 imidlertid hjemmel til at indhente oplysninger uden samtykke - fx rent  

 private oplysninger fra en privat arbejdsgiver - men denne adgang bør  

 kun undtagelsesvis bruges, se punkt 106. Hvis der skal indhentes  

 sådanne oplysninger, skal de have betydning for den opgave, som man  

 skal udføre, jf. forvaltningslovens § 32.
7.8. Private, der udfører sociale opgaver, skal  

 overholde forvaltningsloven og offentlighedsloven § 43. ............
 Stk. 2. Når en myndighed overlader opgaver efter  

 lov om aktiv socialpolitik og lov om social service til andre end offentlige  

 myndigheder, er disse omfattet af reglerne i forvaltningsloven og  

 offentlighedsloven i forhold til den opgave, der udføres.
137. Formålet med forvaltningsloven var at  

 samle de væsentligste rettigheder og beføjelser for den borger,  

 der er part i en sag, hvor der er eller vil blive truffet afgørelse af  

 en offentlig myndighed.
Det drejer sig bl.a. om partshøring,  

 aktindsigt, partsrepræsentation eller bisidder, vejledning og  

 klagevejledning, retten til, at den offentlige myndighed hemmeligholder  

 fortrolige oplysninger (reglerne om tavshedspligt) og retten til, at sagen  

 afgøres upartisk (reglerne om inhabilitet).
Offentlighedsloven indeholder de almindelige regler om  

 aktindsigt i sager, der er oprettet hos offentlige myndigheder som led i  

 deres administrative arbejde.
Offentlighedsloven indeholder desuden den  

 vigtige regel om notatpligt, dvs. at myndigheden skal skrive (notere)  

 indholdet af oplysninger ned, der gives mundtligt eller på anden  

 måde, og som har betydning for sagens afgørelse.
Offentlighedsloven gælder for al virksomhed, der  

 udøves af en forvaltningsmyndighed.
Retten til aktindsigt gælder  

 ikke bare, når der skal træffes afgørelse i en sag, men  

 også når der fx er tale om dokumenter, der er undergivet  

 administrativ sagsbehandling eller, som vedrører faktisk  

 forvaltningsvirksomhed.
 Forvaltningsloven og offentlighedsloven gælder som  

 udgangspunkt kun for offentlige myndigheder og deres sagsbehandling.
Private og de to forvaltningslove 138. Private, der udfører opgaver for det  

 offentlige, kan være organiserede på forskellige måder.
Private med omfattende aftale Private eller selvejende institutioner for børn og  

 unge under 18 år kan have en aftale (overenskomst) om opgaverne og  

 deres udførelse med en kommune eller amtskommune, der har en mere  

 omfattende karakter, således at den private eller selvejende  

 institution er undergivet intensiv offentlig regulering og dermed  

 udøver egentlig offentlig virksomhed.
 Det samme kan gælde for boformer for voksne efter  

 serviceloven, hvor aftalen med kommunen eller amtskommunen er af samme  

 omfattende karakter.
En sådan aftale betyder, at de private eller  

 selvejende institutioner og de private boformer allerede er omfattet af  

 forvaltningsloven og offentlighedsloven.
Det gælder hele den  

 virksomhed, der udøves, herunder også personalets forhold fx  

 ansættelsesretlige forhold.
Aftaler med andre private 139. På det sociale område er der en  

 række andre private personer og organisationer, der udfører  

 opgaver for det offentlige uden, at aftalen har den omfattende karakter, som  

 aftaler med private eller selvejende institutioner ellers kan have, og uden  

 at være undergivet intensiv offentlig regulering.
De er derfor ikke  

 omfattet af de 2 forvaltningslove.
Dette betyder, at borgeren får samme ydelse efter  

 den sociale lovgivning, men ikke den samme retsbeskyttelse, som  

 forvaltningsloven og offentlighedsloven giver andre borgere, der benytter sig  

 af tilbud direkte fra en offentlig myndighed eller en privat med overenskomst  

 eller aftale med en kommune eller amtskommune.
Private, der udfører  

 opgaver efter serviceloven eller aktivloven for en kommune eller amtskommune,  

 er derfor efter § 43, stk. 2, omfattet af forvaltningsloven og  

 offentlighedsloven, når der er tale om hjælp, der bliver  

 udført efter aftalen.
 Det har ikke betydning, hvordan en privat der  

 udfører opgaver, er organiseret, og borgerne har samme retsstilling i  

 forhold til alle private, der udfører sociale opgaver for kommuner  

 eller amtskommuner.
Det betyder, at bl.a. reglerne om aktindsigt gælder  

 efter både forvaltningsloven og offentlighedsloven.
En person kan  

 få direkte aktindsigt i oplysninger om sig selv fra den private uden  

 først at skulle henvende sig til kommunen eller amtskommunen.
 Retssikkerhedslovens § 43, stk. 2 og 3, gælder  

 kun for forholdet mellem den private opgaveudfører og borgeren og ikke  

 for forholdet mellem opgaveudføreren og kommunen eller amtskommunen.  

 Det betyder, at der ikke er ret til aktindsigt i de aftaler, der ligger bag  

 ved opgavevaretagelsen.
Hvis en privat organisation ikke udelukkende  

 udfører opgaver for en kommune eller en amtskommune, er det kun i  

 forhold til den offentlige opgave, at forvaltningslovens og  

 offentlighedslovens regler om tavshedspligt, notatpligt, aktindsigt m.v.  

 gælder.
Resten af den private organisations opgaver falder klart uden  

 for de to forvaltningslove, således også de ansattes forhold.
 Det anbefales, at det af aftalerne, som kommunerne og  

 amtskommunerne indgår, udtrykkeligt fremgår, at den private, der  

 udfører opgaven, skal overholde disse love, fx når en kommune  

 indgår aftale om køb af enkeltpladser i private opholdssteder,  

 når en kommune får udført hjemmehjælp hos et privat  

 firma, eller når en kommune indgår aftale med en puljeordning  

 efter servicelovens § 11. Disse aftaler bør også sikre  

 mulighed for en kontrol og et tilsyn.
Puljeordninger De ansatte i puljeordningerne efter servicelovens  

 § 11 (privat organiseret børnepasning) er omfattet af de  

 forvaltningslove, når de udfører opgaven for kommunen, jf.  

 § 43, stk. 2. Dette skal også fremgå af aftalen mellem  

 ordningen og kommunen.
I mange puljeordninger deltager forældrene som  

 frivillig arbejdskraft.
Forældrene og andre private - fx  

 bedsteforældre - er som udgangspunkt ikke omfattet af forvaltningsloven  

 og dermed dens regler om tavshedspligt.
Men hvis forældrenes eller  

 andres arbejde i ordningen er forudsat i vedtægten, skal der i aftalen  

 mellem puljeordningen og kommunen også gøres opmærksom  

 på, at forældrene eller andres arbejde indgår i det  

 organiserede arbejde, og de vil derfor være omfattet af de 2  

 forvaltningslove, når de udfører opgaverne.
 Frivillige organisationer m.fl.
 Selv om en kommune eller amtskommune indgår aftale  

 med frivillige organisationer eller andre om at henvise borgere til  

 tilbudene, bevirker en sådan henvisningsaftale ikke, at den frivillige  

 organisation dermed »udfører en opgave for det offentlige«, jf.  

 § 43, stk. 2. Den frivillige organisation eller andre skal derfor ikke  

 følge forvaltningsloven og offentlighedsloven i denne situation.
 Hvis en kommune eller amtskommune efter servicelovens  

 § 115 yder støtte til en frivillig organisation, betyder dette  

 heller ikke, »at organisationen udfører en opgave for det  

 offentlige«.
Private personers tavshedspligt Straffelovens § 264 d regulerer private personers  

 videregivelse af fortrolige oplysninger om en anden person.
Efter  

 bestemmelsen må meddelelser eller billeder vedrørende en andens  

 private forhold ikke uberettiget videregives.
Dvs. at oplysninger om private  

 forhold kan forlanges unddraget offentligheden.
 Private, frivillige organisationer er omfattet af denne  

 bestemmelse og vil derfor have tavshedspligt med hensyn til de mange ofte  

 meget fortrolige oplysninger, som frivillige får i forbindelse med  

 arbejdet, fx om familieforhold, seksuelle forhold, sygdom, misbrug af  

 nydelsesmidler og selvmordsforsøg.
 § 43.............
 Stk. 3. Ved opgavevaretagelsen, jf. stk. 2, er  

 videregivelse og indhentelse af oplysninger vedrørende enkeltpersoner  

 omfattet af forvaltningslovens §§ 27, 29 og 32. Dette gælder  

 også for selvejende institutioner, der efter aftale udfører en  

 opgave for en kommune eller en amtskommune.
140. Forvaltningslovens § 27 om tavshedspligt  

 regulerer videregivelse og indhentning af oplysninger mellem den  

 kommunale/amtskommunale forvaltning og de enkelte kommunale/amtskommunale  

 institutioner.
Dvs. at videregivelsen og indhentningen skal være  

 berettiget.
Selvejende institutioner betragtes som selvstændige  

  forvaltningsmyndigheder efter forvaltningsloven i forhold til den kommunale  

 og amtskommunale  forvaltning.
Det betyder, at det ville være  

 forvaltningslovens § 28, der skulle anvendes, når der skulle gives  

 oplysninger til kommunen eller amtskommunen, og når kommunen eller  

 amtskommunen skal videregive oplysninger den anden vej.
 I § 43, stk. 3, præciseres det derfor, at i  

 disse tilfælde gælder forvaltningslovens §§ 27, 29 og 32 om  

 at videregive og at indhente oplysninger vedrørende enkeltpersoner, og  

 dette gælder også for selvejende institutioner med aftale med en  

 kommune eller amtskommune.
Det er selve opgavens udførelse, dvs. den sociale  

 opgave, som fx en selvejende daginstitution varetager efter aftalen med en  

 kommune.
De ansatte og deres ansættelsesforhold berøres ikke af  

 § 43, stk. 3, og og videregivelse af oplysninger om de ansattes forhold  

 er derfor fortsat omfattet af forvaltningslovens § 28.
De kommunale og amtskommunale institutioner er derimod en  

 del  af den kommunale eller amtskommunale forvaltning.
Ved videregivelse og  

 indhentelse af oplysninger vil der derfor være tale om videregivelse og  

 indhentelse af oplysninger inden for samme myndighed.
Efter § 43, stk. 3, præciseres det, at  

 videregivelse og indhentelse af oplysninger er reguleret af  

 forvaltningslovens § 27. Det gælder både mellem private  

 eller selvejende institutioner samt tilbud med overenskomst eller aftale med  

 en kommune eller amtskommune og private, der udfører opgaver for det  

 offentlige.
Det er dog således, at hvis der skal indhentes oplysninger  

 fra andre dele af forvaltningen eller andre forvaltningsmyndigheder, er  

 indhentelsen reguleret af forvaltningslovens § 29 i  

 ansøgningssager.
Kapitel 8 Udvalg under kommunerne 141. I den sociale lovgivning er der kun få  

 regler, der regulerer, hvordan kommunerne og amtskommunerne skal indrette  

 deres administration.
For kommunerne fastlægger retssikkerhedsloven  

 følgende:
8.1. Udvalg, der behandler personsager § 17. Kommunalbestyrelsen kan ikke behandle  

 sager om hjælp til enkeltpersoner.
 Stk. 2. Kommunalbestyrelsen beslutter, hvilke  

 udvalg sammensat af kommunalbestyrelsesmedlemmer der skal behandle sager om  

 hjælp til enkeltpersoner.
 Stk. 3. I kommuner med magistratsordning behandles  

 disse sager af et eller flere magistratsmedlemmer.
Udvalg, der behandler personsager 142. Der skal være et eller flere udvalg, der  

 behandler personsager.
Dette er fastslået i § 17.
Baggrunden for § 17 er, at der er et betydeligt  

 diskretionshensyn til den enkelte ansøger og familien.
Sager om  

 ydelser m.v. efter den sociale lovgivning til enkeltpersoner skal  

 således ikke kunne behandles i den samlede kommunalbestyrelse.  

 Kommunalbestyrelsen træffer efter styrelsesvedtægten bestemmelse  

 om, til hvilket eller hvilke stående udvalg disse sager skal  

 henlægges.
 Udvalget, der behandler personsager, er ikke en  

 selvstændig forvaltningsmyndighed efter forvaltningslovens § 28.  

 Men da sagerne ikke kan komme op i den samlede kommunalbestyrelse til  

 behandling, kan kommunalbestyrelsen ikke give instruktioner om, hvilken  

 afgørelse personsagsudvalget skal træffe i den enkelte konkrete  

 sag.
 Kommunalbestyrelsen kan derimod godt give generelle  

 instruktioner om, hvordan de sociale sager skal behandles og afgøres.  

 Kommunalbestyrelsen kan ikke ændre de konkrete afgørelser, som  

 udvalget træffer, og kommunalbestyrelsen kan ikke få oplysninger  

 om enkeltsager.
§ 17 forhindrer ikke, at borgmesteren gennemser en  

 konkret sag, hvis en borger klager over personalet eller over den måde,  

 som en konkret sag er blevet behandlet på.
Borgmesteren er kommunens  

 øverste politiske og administrative chef, og har ansvaret for  

 personalet, og for hvordan sager bliver ekspederet.
For at kunne vurdere  

 sagsbehandlingen, må borgmesteren i klagesager have mulighed for at  

 sætte sig ordentlig ind i den sag, der er klaget over.
 Såvel kommunalbestyrelsen som personsagsudvalget kan  

 delegere kompetencen til at træffe afgørelse til forvaltningen.  

 Hvis borgeren klager over forvaltningens afgørelse, skal klagen  

 indbringes direkte til klageinstansen gennem forvaltningen.
 § 17 hindrer heller ikke, at kommunalbestyrelsen  

 eller amtsrådet som led i den politiske prioritering og vurdering af  

 opgaverne på det sociale område i anonymiseret form bliver gjort  

 bekendt med sager.
Hvis sagen fx handler om personale til en person, der bor  

 i en boform efter serviceloven, kan den både behandles i det  

 pågældende personsagsudvalg og i økonomiudvalget som en  

 sag om mernormering til boformen.
Sagen skal derfor anonymiseres til  

 behandlingen i økonomiudvalget.
8.2. Børn og unge-udvalget § 18. Kommunalbestyrelsen nedsætter et  

 børn og unge- udvalg, der træffer afgørelse i sager  

 vedrørende børn og unge, jf. § 62 i lov om social  

 service.
Børn og unge-udvalget 143. Kommunen skal have et børn og  

 unge-udvalg, der træffer afgørelse i sager vedrørende  

 børn og unge, jf. § 62 i lov om social service.
Om dette udvalg  

 se Socialministeriets vejledning om særlig støtte til  

 børn og unge.
8.3. Koordinationsudvalget for den forebyggende  

 arbejdsmarkedsindsats § 22. Kommunalbestyrelsen nedsætter et  

 koordinationsudvalg, der skal samordne og udvikle den lokale forebyggende  

 indsats for personer, der har svært ved at klare sig på  

 arbejdsmarkedet.
 Stk. 2. Formålet med udvalgets arbejde er at  

 øge beskæftigelsesmulighederne for borgere, der er i fare for at  

 miste tilknytningen til arbejdsmarkedet eller borgere, der ikke eller kun  

 vanskeligt kan opnå beskæftigelse på almindelige  

 vilkår.
 144. §§ 22-29 indebærer, at kommunerne  

 har pligt til at have et koordinationsudvalg for den forebyggende  

 arbejdsmarkedsindsats, enten alene eller i fællesskab med andre  

 kommuner.
Formålet er at styrke den generelle forebyggende  

 indsats over for borgere, der har svært ved at bevare tilknytningen til  

 arbejdsmarkedet, eller som kun vanskeligt kan opnå beskæftigelse  

 på normale vilkår.
Koordinationsudvalgene er således et  

 forum for samarbejde mellem de nødvendige aktører på  

 området for arbejdsfastholdelse.
Det er kommunalbestyrelsen, der nedsætter  

 koordinationsudvalget.
Det er også kommunalbestyrelsen, der  

 fastsætter udvalgets forretningsorden.
Baggrund for koordinationsudvalg 145. Baggrunden for pligten til at have et  

 koordinationsudvalg er positive erfaringer fra de kommuner, som i samarbejde  

 med bl.a. lokale repræsentanter for arbejdsmarkedets parter ved  

 forsøg med tidlig sygedagpengeopfølgning og andre  

 arbejdsfastholdelsestiltag, har kunnet sikre flere personer en fortsat  

 tilknytning til arbejdsmarkedet.
 Fordelen ved de lokale koordinationsudvalg er, at de kan  

 være medvirkende til, at der sættes særlig fokus på  

 forebyggende initiativer på fx sygedagpengeområdet, herunder det  

 vigtige i en tidlig opfølgning og til, at revaliderings- og  

 aktiveringsområdet får større opmærksomhed.
 Udvalgene spiller en central rolle som initiativtager til  

 skabelse af lokal rummelighed og samarbejde i sociale partnerskaber.
§ 23. Koordinationsudvalget følger og  

 rådgiver kommunalbestyrelsen om Stk. 2. Koordinationsudvalget giver endvidere inden  

 for sit område rådgivning til andre, fx virksomheder og faglige  

 organisationer.
 Stk. 3. Koordinationsudvalget medvirker til at  

 udvikle samarbejdet mellem kommunen og dens samarbejdsparter i forhold til  

 den arbejdsmarkedsrettede indsats.
Koordinationsudvalgets opgaver 146. Koordinationsudvalget opgaver er beskrevet i  

 § 23. Udvalget er rådgivende over for kommunalbestyrelsen med  

 hensyn til arbejdsmarkedsrettede initiativer.
Dette gælder i forhold  

 til, hvordan aktiveringen bedst kan tilrettelægges, hvordan  

 revalideringen kan bruges aktivt som led i at sikre personer en aktiv  

 tilværelse fremfor et liv på førtidspension, hvordan der  

 skaffes flere fleksjob m.v.
 Koordinationsudvalget rådgiver også andre om  

 den sociale arbejdsmarkedsrettede indsats, fx virksomheder og faglige  

 organisationer.
 Koordinationsudvalget skal endvidere medvirke til at  

 udvikle samarbejdet mellem kommunen og andre aktører, som fx det  

 lokale erhvervsliv, arbejdsmarkedets parter, AF, de praktiserende  

 læger, handicaporganisationer m.fl.
 Det er det enkelte koordinationsudvalg, der beslutter,  

 hvordan det vil løse opgaverne, og hvordan disse prioriteres.
 Udvalget kan ikke behandle enkeltsager, men alene de  

 forskellige generelle problemstillinger, som har udgangspunkt i  

 enkeltsager.
 Det fremgår af aktivlovens § 47 a, at kommunen  

 skal styrke indsatsen for at fremme virksomhedsrevalidering og andre  

 virksomhedsrettede tilbud.
 For at give koordinationsudvalgene nye muligheder for at  

 bistå kommunerne med at udvikle og udbygge den virksomhedsrelaterede  

 indsats, herunder især aktiveringen af kontanthjælpsmodtagere,  

 opfølgning i sygedagpengesager, revalidering, fleks- og  

 skånejob, bliver der årligt afsat 145 mio. kr., som  

 koordinationsudvalgene kan bruge til særlige virksomhedsrelaterede  

 initiativer, jf. aktivlovens § 47 b.
 Pengene er øremærkede og kan kun bruges til  

 de formål, som står i loven, som fx at udvikle og udbygge den  

 lokale virksomhedsrevalidering og andre virksomhedsrettede tilbud.
Midlerne kan ikke bruges til aflønning af kommunalt  

 ansatte eller til at overflytte opgaver fra kommunen.
Der skal være  

 tale om nye aktiviteter, samt aktivitetsudvidelser.
Det er koordinationsudvalget, der beslutter, hvad pengene  

 skal anvendes til.
Før koordinationsudvalget kan træffe  

 beslutning om anvendelse af pengene, skal den enkelte kommunalbestyrelse  

 fastsætte de overordnede rammer for den forebyggende sociale  

 arbejdsmarkedsindsats i kommunen.
 Pengene kan kun anvendes, hvis kommunen og  

 koordinationsudvalget er enige om, at beslutningen om, at det, som pengene  

 skal bruges til, nu også ligger inden for kommunens overordnede rammer  

 for den forebyggende arbejdsmarkeds indsats.
 Inden koordinationsudvalget træffer beslutning om,  

 hvad pengene skal bruges til, anbefales det, at spørgsmålet har  

 været genstand for en dialog mellem kommune og koordinationsudvalg.
 Hvis der opstår uenighed mellem kommunen og  

 koordinationsudvalget - der ikke kan løses gennem forhandling - om,  

 hvad pengene skal bruges til, sendes pengene tilbage til Socialministeriet.  

 De vil så indgå i den samlede bevilling for det  

 efterfølgende år.
 Socialministeriet har i bekendtgørelse nr. 154 af  

 19. marts 1999 fastsat nærmere retningslinier for midlernes fordeling,  

 udbetaling, administration, regnskabsaflæggelse, revision m.v.
 Den enkelte kommunes andel af midlerne kan ses på  

 www.koordinationsudvalget.dk - som er koordinationsudvalgenes hjemmeside.
 § 24. Koordinationsudvalget består af  

 mindst 1 medlem udpeget af kommunalbestyrelsen blandt dens medlemmer, og  

 følgende organisationer udpeger hver mindst 1 medlem:
Stk.2. Kommunalbestyrelsen beslutter, hvor mange  

 medlemmer udvalget skal bestå af.
De organisationer, der er nævnt  

 i stk. 1, skal have tilbud om samme antal medlemmer i udvalget.
Antal  

 medlemmer fra kommunalbestyrelsen kan ikke være større end det  

 antal medlemmer, som de enkelte organisationer får tilbud om at  

 udpege.
 Stk. 3. Medlemmerne af organisationerne, jf. stk.  

 1, nr. 1-6, skal repræsentere vedkommende lokale organisationer,  

 afdelinger el.lign.
 Stk. 4. Kommunalbestyrelsen kan herudover udpege  

 medlemmer, der repræsenterer andre organisationer eller private i  

 lokalområdet.
 Stk. 5. Kommunalbestyrelsen fastsætter  

 forretningsordenen for koordinationsudvalget.
§ 25. Hvis det ikke er muligt at få  

 udpeget organisationsrepræsentanter, kan koordinationsudvalget  

 nedsættes med et mindre antal medlemmer.
Koordinationsudvalget skal dog  

 bestå af mindst 4 medlemmer, som repræsenterer 4 forskellige  

 organisationer.
 Stk. 2. Kommunalbestyrelsen skal hele tiden  

 tilstræbe, at koordinationsudvalget sammensættes i  

 overensstemmelse med § 24.
Sammensætning af koordinationsudvalg 147. Kommunalbestyrelsen bestemmer selv udvalgets  

 størrelse, og hvor mange medlemmer, der skal være fra  

 kommunalbestyrelsen og organisationerne.
Dog skal der være mindst  

 ét kommunalbestyrelsesmedlem og mindst ét medlem fra de  

 organisationer, der er nævnt i § 24.
De faste organisationer skal have tilbud om samme antal  

 medlemmer i udvalget.
Hvis kommunalbestyrelsen fx ønsker at  

 nedsætte et udvalg med 3 repræsentanter fra DSI, skal alle de  

 andre organisationer også have tilbud om 3 medlemmer.
 For at sikre en rimelig balance i udvalget, kan  

 kommunalbestyrelsen højst få det samme antal medlemmer, som  

 tilbydes de enkelte organisationer.
 Sammensætning af udvalget kan ske ud fra behovene i  

 den enkelte kommune, idet kommunalbestyrelsen også kan udpege  

 medlemmer, der repræsenterer organisationer eller privatpersoner med  

 tilknytning til lokalområdet og kommunen.
 Det er en betingelse, at organisationsrepræsentanter  

 og enkeltpersoner skal have tilknytning til og eventuelt være  

 bosiddende i lokalområdet.
 I møder kan deltage ad hoc medlemmer, fx personer  

 som har særlig ekspertise i forhold til det eller de emner, som  

 udvalget aktuelt beskæftiger sig med.
 Kommunalbestyrelsen kan i forretningsordenen, se pkt. 150,  

 også give regler om suppleanter og deres deltagelse i  

 møderne.
Færre medlemmer 148. Der er i § 25 taget højde for de  

 tilfælde, hvor det ikke er muligt at sammensætte  

 koordinationsudvalget som angivet i § 24, stk. 1. Kommunalbestyrelsen  

 har pligt til hele tiden at tilstræbe, at sammensætningen kommer  

 i overensstemmelse med § 24, stk. 1.
§ 28. Kommuner kan opfylde deres pligt efter  

 § 22 ved i fællesskab at oprette et koordinationsudvalg.
Udvalgets  

 sammensætning følger bestemmelserne i § 24. Dog udpeger  

 hver kommunalbestyrelse mindst 1 medlem blandt sine medlemmer.
De  

 øvrige medlemmer udpeges i fællesskab af de deltagende  

 kommunalbestyrelser efter indstilling fra organisationerne.
 Stk. 2. Kommunerne deler udgifterne efter aftale,  

 herunder med hensyn til vederlag m.v., jf. § 29.
Fælles koordinationsudvalg 149. Kommuner kan have et fælles  

 koordinationsudvalg, hvilket kan være hensigtsmæssigt, idet der  

 herved kan blive en bedre overensstemmelse mellem kommunernes geografiske  

 område og det lokale arbejdsmarked, som ikke altid følger  

 kommunegrænserne.
Der gælder også her, at kommunalbestyrelserne  

 bestemmer udvalgets størrelse, herunder antal  

 organisationsrepræsentanter og antal repræsentanter fra den  

 enkelte kommune.
Der skal dog altid være mindst én  

 repræsentant fra hver kommune og fra hver organisation.
Hvis 4 kommuner  

 vælger at have et fælles udvalg, kan de beslutte, at udvalget  

 skal bestå af fx 2 repræsentanter fra hver af de 6 organisationer  

 og 1 fra hver kommune, dvs. i alt 16 medlemmer.
Hvis den enkelte organisation ikke kan udpege en  

 repræsentant, skal kommunalbestyrelserne også her tilstræbe  

 at sammensætningen kommer i overensstemmelse med § 24, stk.1. Se  

 pkt. 147 § 27. Kommunalbestyrelsen giver  

 koordinationsudvalget de oplysninger, der er nødvendige for, at  

 udvalget kan løse sine arbejdsopgaver.
 Stk. 2. Kommunen betaler udgifterne ved udvalgets  

 virksomhed.
 150. Kommunalbestyrelsen - kommunalbestyrelserne,  

 hvis der er et fælles koordinationsudvalg - skal give  

 koordinationsudvalget de oplysninger, som er nødvendige for  

 arbejdet.
Det er også kommunen, som skal betale for  

 udgifterne, fx sekretærbistand, materialer m.v.
Kommunalbestyrelsen  

 fastsætter forretningsordenen for koordinationsudvalget, herunder  

 også regler om suppleanter og deres deltagelse i møderne.
 § 26. Koordinationsudvalget giver en gang om  

 året en samlet redegørelse til kommunalbestyrelsen.  

 Redegørelsen sendes samtidig til Rådet for den sociale indsats  

 på det rummelige arbejdsmarked , jf. § 87 a.
151. En gang om året skal  

 koordinationsudvalget afrapportere til kommunalbestyrelsen, og denne  

 redegørelse skal samtidig sendes til Rådet for den sociale  

 indsats på det rummelige arbejdsmarked.
Rådet kan bede om  

 særlige oplysninger i redegørelsen som led i rådets opgave  

 med at følge og rådgive kommunerne om den forebyggende  

 arbejdsmarkedsrettede indsats.
 § 29. Kommunalbestyrelsen kan beslutte, at  

 medlemmerne af koordinationsudvalget får diæter, erstatning for  

 dokumenteret tabt arbejdsfortjeneste og udgiftsgodtgørelse efter  

 reglerne i § 16 a i lov om kommunernes styrelse.
Stk. 2. En beslutning efter stk. 1 skal omfatte alle  

 medlemmer af udvalget, dog kan medlemmer af kommunalbestyrelsen ikke modtage  

 diæter.
Endvidere kan kommunalt eller statsligt ansatte ikke modtage  

 diæter, når deres arbejde i udvalget er et led i  

 pågældendes almindelige arbejde.
Diæter m.v. til koordinationsudvalget 152. Det følger af § 29, at  

 kommunalbestyrelsen kan beslutte, at medlemmerne får diæter,  

 erstatning for dokumenteret tabt arbejdsfortjeneste og  

 udgiftsgodtgørelse efter reglerne i § 16 a i lov om kommunernes  

 styrelse.
En beslutning skal omfatte alle medlemmerne.
Derimod kan der ikke  

 udbetales honorar eller vederlag til enkeltpersoners varetagelse af hvervet  

 som medlem af koordinationsudvalget.
Det gælder dog ikke medlemmer af  

 kommunalbestyrelsen, som efter § 29, stk. 2, ikke kan modtage  

 diæter.
Kommunalt eller statsligt ansatte, der deltager i  

 koordinationsudvalget som en del af deres almindelige arbejde, kan heller  

 ikke modtage diæter.
 Kommunen beslutter selv, om der skal gives diæter  

 m.v.. Dog kan en beslutning om ikke at ville udbetale diæter m.v.  

 påvirke den faglige bredde i udvalgets sammensætning.
8.4. Det Rådgivende Praksisudvalg § 80. Ankestyrelsen nedsætter et  

 centralt rådgivende udvalg til støtte for sin indsats med at  

 samordne praksis i de afgørelser, der træffes på det  

 sociale område i hele landet Stk. 2. Udvalget har til opgave at følge og  

 rådgive Anketstyrelsen om den koordinering af praksis, som  

 Ankestyrelsen og de sociale nævn har pligt til at foretage Opgaver 153. Det Rådgivende Praksisudvalg skal  

 støtte Den Sociale Ankestyrelse i indsatsen med at samordne praksis i  

 de afgørelser, der træffes på det sociale område i  

 hele landet.
 Formålet med nedsættelsen af udvalget er  

 således at få et samarbejdsforum, som på det administrative  

 niveau kan følge og rådgive Ankestyrelsen om den koordinering af  

 praksis, som Ankestyrelsen og de sociale nævn har pligt til at foretage  

 efter retssikkerhedslovens kapitel 11.
 Udvalget har endvidere til opgave at bistå  

 Ankestyrelsen i den overordnede planlægning og koordinering af  

 praksisundersøgelser og vejledningsvirksomhed i øvrigt.  

 Udvalget kan endvidere informere Socialministeriet om regler, som giver  

 anledning til administrative vanskeligheder eller fortolkningstvivl.
 Udvalget har ikke relation til hverken konkrete  

 enkeltsager eller til arbejdet for det rummelige arbejdsmarked.
§ 81. Chefen for Den Sociale Ankestyrelse er  

 formand for udvalget.
De øvrige medlemmer udpeges af Ankestyrelsen  

 efter indstilling fra 154. Chefen for Den Sociale Ankestyrelse er formand  

 for udvalget.
De øvrige medlemmer udpeges af Ankestyrelsen efter  

 indstilling fra de indstillingsberettigede organisationer og myndigheder.
Rådet for den sociale indsats på det  

 rummelige arbejdsmarked (Det Sociale Råd) § 87 a.
Som rådgivende i  

 spørgsmål om den sociale arbejdsmarkedsrettede indsats  

 nedsætter socialministeren Rådet for den sociale indsats på  

 det rummelige arbejdsmarked med henblik på en styrkelse af indsatsen  

 på området.
 Stk. 2. Socialministeren udpeger formanden for Det  

 Sociale Råd.
Stk. 3. De øvrige medlemmer udpeges af  

 socialministeren efter indstilling fra Stk. 4. Socialministeren fastsætter  

 nærmere regler for Det Sociale Råds arbejdsform og opgaver.
 Stk.5. Socialministeriet varetager  

 sekretærfunktionen for Det Sociale Råd.
Baggrunden for Det Sociale Råd Baggrunden for oprettelsen af Det Sociale Råd er  

 behovet for at samle og styrke den samlede sociale indsats på det  

 rummelige arbejdsmarked.
Opgaver Det Sociale Råd er rådgivende for  

 socialministeren i spørgsmål vedrørende den sociale  

 indsats på det rummelige arbejdsmarked.
Det Sociale Råd har vejledende og koordinerende  

 opgaver i forbindelse med den centrale politikformulering, fastsættelse  

 af målsætninger samt afdækning af behov for nye  

 initiativer.
Det Sociale Råd skal ligeledes understøtte den  

 lokale indsats, som er forankret i de lokale koordinationsudvalg for den  

 forebyggende arbejdsmarkedsindsats.
Det Sociale Råd kan således fx  

 iværksætte forskning, forsøg, undersøgelser og  

 evalueringer.
Rådet kan desuden rådgive vedrørende nye  

 initiativer og projekter, afholde konferencer og udgive pjecer med  

 anvisninger på, hvordan det rummelige arbejdsmarked kan fremmes.
Socialministeren udpeger formanden for Det Sociale  

 Råd.
Socialministeren udpeger endvidere medlemmerne efter indstilling  

 fra de indstillingsberettigede organer og myndigheder.
Ved  

 sammensætningen af Det Sociale Råd er der taget højde for,  

 at rådet skal have en mere arbejdsmarkedsrettet profil end Det Centrale  

 Koordinationsudvalg havde og primært skal beskæftige sig med  

 overordnet politikformulering på centralt plan.
 Det er socialministeren, der fastsætter regler for  

 Det Sociale Råds arbejdsform og opgaver.
 Socialministeriet varetager sekretariatsfunktionen for Det  

 Sociale Råd.
8.5. Ældreråd § 30. Kommunalbestyrelsen nedsætter et  

 ældreråd. Ældrerådet rådgiver  

 kommunalbestyrelsen i ældrepolitiske spørgsmål og  

 formidler synspunkter mellem borgerne og kommunalbestyrelsen om  

 lokalpolitiske spørgsmål, der vedrører de  

 ældre.
 stk. 2 ......
155. Kommunen skal, jf. § 30, nedsætte  

 et ældreråd.
Se kapitel 2 i Socialministeriets vejledning om  

 sociale tilbud til ældre m.fl.
8.6. Klageråd § 34. Kommunalbestyrelsen nedsætter et  

 klageråd, der Stk. 2. .........
 § 35. Kommunalbestyrelsen sørger for,  

 at der vælges medlemmer til klagerådet mindst hvert fjerde  

 år, og fastsætter i samarbejde med ældrerådet regler  

 for, hvordan medlemmerne skal vælges.
 Stk. 2. .................
 156. Kommunen således skal sørge for,  

 at der er et klageråd, hvortil alle ansøgere og modtagere af  

 tilbud om personlig og praktisk hjælp m.v. kan  klage over  

 afgørelser efter servicelovens §§ 71 og 72. Klagerådet skal  

 vælges mindst hvert fjerde år.
 Klagerådene er selvstændige  

 forvaltningsmyndigheder efter forvaltningslovens § 28. De skal derfor  

 følge reglerne i denne bestemme med hensyn til at give oplysninger  

 videre.
 I §§ 35 og 36 er der regler om valg af medlemmer til  

 klagerådet, om at kommunen betaler udgifterne, og om diæter m.v.  

 Disse regler er beskrevet i Socialministeriets vejledning om sociale tilbud  

 til ældre m.fl.
8.7. Forældrebestyrelser i dagtilbud for  

 børn § 37. Kommunalbestyrelsen skal sørge for,  

 at der nedsættes forældrebestyrelser i forbindelse med dagtilbud  

 for børn, jf. kapitel 4 i lov om social service.
157. Kommunalbestyrelsen skal, jf. § 37,  

 sørge for, at der er forældrebestyrelser i dagtilbud for  

 børn.
Se Socialministeriets vejledning om forældrebestyrelser i  

 dagtilbud til børn.
Kapitel 9 Udvalg m.v. under amtskommunen 9.1. Udvalg, der behandler personsager i  

 amtskommunen § 40. Sager, der handler om hjælp til  

 enkeltpersoner, kan ikke behandles i det samlede amtsråd.
 Stk. 2. Amtsrådet beslutter, hvilke udvalg  

 sammensat af amtsrådsmedlemmer der skal behandle disse sager.
158. Der skal i amtskommunerne lige som i  

 kommunerne være et udvalg, der behandler personsager.
Se punkt 142.  

 Amtskommunerne har fra 1. juli 1998 fået nye opgaver med hensyn til at  

 træffe afgørelser om invalidebiler og visse grupper af  

 hjælpemidler efter serviceloven.
Der bliver derfor flere sager, som  

 personsagsudvalget skal tage stilling til.
9.2. Amtslige brugerråd § 41. Socialministeren fastsætter regler  

 om amtslige brugerråd, der kan rådgive amtskommunerne og  

 Københavns og Frederiksberg Kommuner i sociale anliggender, som  

 hører under amtskommunerne og de to kommuner.
Stk. 2. Reglerne fastsættes efter forhandling  

 med de kommunale organisationer, Københavns og Frederiksberg Kommuner  

 og De Samvirkende Invalideorganisationer.
Det kan herved bestemmes, at  

 amtsrådsmedlemmer kan være medlemmer af rådet.
 Stk. 3. Socialministeren fastsætter regler om, med  

 hvilken sammensætning og i hvilket omfang brugerrådet kan  

 behandle klager over amtskommunens afgørelser efter §§ 71 og 72,  

 jf. § 81, i lov om social service.
 159. Amterne og Københavns og Frederiksberg  

 Kommuner skal nedsætte et brugerråd, der skal informeres af  

 amtsrådet om generelle udviklingstendenser i udviklingen på det  

 sociale område inden for amtet.
Opgaver Brugerrådet kan selv tage spørgsmål af  

 principiel karakter op til drøftelse med henblik på at komme med  

 forslag til nye initiativer eller med forslag til samordning med  

 tilgrænsende områder, der hører under den amtslige  

 administration.
Der kan fx være tale om samordning med den amtslige  

 specialundervisning og med sundhedsvæsenet, forslag vedrørende  

 tilgængelighed, fysisk planlægning m.v.
 Brugerrådene vil på denne måde kunne  

 få en funktion som et samlende inspirations-, debat- og  

 diskussionsforum, hvor den måde, som amtskommunen varetager opgaverne  

 på det sociale serviceområde på, kan drøftes med  

 henblik på en udvikling i overensstemmelse med de særlige lokale  

 ønsker og behov.
Om sammensætning af brugerrådet, dets opgaver  

 og forretningsorden, henvises til §§ 38-47 i bekendtgørelsen om  

 retssikkerhed og administration på det sociale område.
Se bilag  

 2.
9.3. Amtslige klageråd 160. For personer over 67 år, der enten har  

 ophold på amtskommunale boformer, jf. servicelovens §§ 92-94,  

 eller hvor amtskommunen i medfør af servicelovens § 81, stk. 2,  

 sørger for praktisk bistand m.v. i medfør af servicelovens  

 §§ 71 -72, skal de amtslige brugerråd fungere som klageråd,  

 jf. servicelovens § 81, stk. 3.
Som klageråd har brugerrådet tilsvarende  

 beføjelser som de kommunale klageråd, der er beskrevet i  

 Socialministeriets vejledning om sociale tilbud til ældre m.fl.
Se  

 endvidere § 47 i Socialministeriets bekendtgørelse om  

 retssikkerhed og administration på det sociale område.
Se bilag  

 2.
I de tilfælde, hvor brugerrådene skal fungere  

 som klageråd, skal rådet tiltrædes af to medlemmer af  

 amtsrådet.
De to medlemmer af brugerrådet, som er udpeget som  

 repræsentanter til forældre til børn på henholdsvis  

 dag- og døgninstitutioner under amtskommunerne, deltager ikke ved  

 behandling af klagesager.
Sammensætningen fremgår af § 46 i  

 ovennævnte bekendtgørelse.
Kapitel 10 Samarbejde mellem kommuner og amtskommuner, adgang til  

 at overføre opgaver m.v.
10.1. Principper for fordeling af opgaverne, samarbejde  

 mellem kommuner, amtskommuner og andre Princip for opgavefordelingen 161. Reglerne i aktivloven og serviceloven  

 viderefører principperne i bistandsloven om kommunernes og  

 amtskommunernes kompetence på det sociale område.
Ud fra  

 styringshensyn og hensynet til borgernes retssikkerhed bygger de to love  

 på ·  

 	at ansvaret for, at en offentlig social opgave løses, er placeret  

 entydigt i loven, ·  

 	at ansvaret for, hvordan en opgave løses, er placeret hos enten  

 kommune eller amtskommune, og ·  

 	at ansvaret fortsat skal placeres efter  

 nærhedsprincippet.
Lovene ændrer dermed ikke de grundlæggende  

 principper for opgave- og ansvarsfordelingen.
Det er således  

 uændret, at det helt store antal opgaver er placeret i kommunerne, som  

 fortsat har muligheder for at sammenkæde tilbudene med andre offentlige  

 aktiviteter indenfor kommunens ansvarsområde med sigte på en  

 lokal helhed.
 Amtskommunernes opgaver er for det sociale område  

 også fortsat gennemgående knyttet til funktioner, hvor hensynet  

 til økonomi, byrdefordeling og specialiseringsgrad tilsiger et  

 større befolkningsgrundlag.
Samarbejde mellem kommuner og amtskommune 162. Det er lovfæstet i § 42, stk. 2, at  

 kommunen og amtskommunen skal samarbejde om den forebyggende og  

 støttende virksomhed, der er omfattet af lov om social service og lov  

 om aktiv socialpolitik, og sammen løse de opgaver, der efter denne  

 lovgivning påhviler kommunen og amtskommunen.
Efter retssikkerhedsloven  

 kan kommune og amtskommune indgå aftaler, hvorefter forpligtelser, der  

 efter den sociale lovgivning påhviler den ene part, kan overlades til  

 den anden, medmindre andet udtrykkeligt er fastsat, jf. § 42, stk. 2-4.  

 Se punkt 169 og 170.
Samarbejdsparter uden for (amts)kommunen 163. Kommuner og amtskommuner har ud fra lokale  

 forhold behov for at kunne inddrage andre, fx selvejende institutioner,  

 foreninger, organisationer, beboerrådgivere, afdelingsbestyrelser, der  

 har iværksat boligsocialt arbejde.
I serviceloven er der i § 115  

 en udtrykkelig bestemmelse om, at kommuner og amtskommuner samarbejder med  

 frivillige organisationer og foreninger, og at der til dette samarbejde  

 afsættes ressourcer.
Se Socialministeriets pjece om samarbejdet med de  

 frivillige sociale organisationer.
10.2. Kommuners og amtskommuners adgang til at overlade  

 sociale opgaver til andre 164. Med de nye sociale love fra 1997 blev reglerne  

 om, hvem der kan udføre sociale opgaver mere fleksible.
Således  

 er der på voksenområdet inden for serviceloven ikke længere  

 bestemmelser om, at visse former for hjælp skal organiseres som  

 selvejende institutioner, som kommunen eller amtskommunen indgår  

 overenskomst med.
Når kommunen eller amtskommunen finder det mest  

 hensigtsmæssigt at lade en opgave udføre uden for myndighedens  

 egen organisation, skal der være en skriftlig aftale med den, der  

 udfører opgaven.
Aftalen skal både indeholde en økonomisk  

 del og en beskrivelse af kvaliteten af den ydelse, der skal leveres, fx med  

 hensyn til brugerindflydelse, åbningstider, krav til personalets  

 kvalifikationer, madkvalitet m.v.
Myndigheden skal sikre sig, at kravene til  

 både indhold og omfang er i overensstemmelse med de mål, der er  

 sat for den pågældende ydelse.
Målene kan fx være  

 angivet i en servicedeklaration eller serviceinformation.
 Det er en god idé i aftalen udtrykkeligt at  

 nævne, at myndigheden vil føre tilsyn, se Kapitel 11, Kommuners  

 og amtskommuners ansvar for de sociale opgaver og tilsynet.
 165. De følgende punkter beskriver reglerne  

 om, i hvilket omfang kommuner og amtskommuner kan overlade det til  

 organisationer m.v. uden for myndighedens eget regi at varetage en social  

 opgave.
I de enkelte sociale love er det fastlagt, hvilke  

 myndigheder der har pligt til at varetage en opgave.
Fx fremgår det af  

 lov om aktiv socialpolitik, at kommunen afgør, om en person er  

 berettiget til kontanthjælp, og af lov om social service, at  

 amtskommunen sørger for, at der er det nødvendige antal pladser  

 i boformer efter servicelovens kapitel 18.
 Med hensyn til spørgsmålet om, hvorvidt en  

 kommune eller amtskommune kan overlade sociale opgaver til andre, må  

 der skelnes mellem på den ene side myndighedsudøvelse, og  

 på den anden side hvordan en bevilget hjælp sættes i  

 værk og udføres, dvs. faktisk forvaltningsvirksomhed.  

 Myndighedsudøvelse er kommunens eller amtskommunens opgave, jf. punkt  

 168 og 169. Den faktiske forvaltningsvirksomhed eller  

 bistandsudøvelsen kan overlades til andre, jf. punkt 166.
Faktisk forvaltningsvirksomhed 166. Når der er truffet afgørelse om  

 at tildele hjælp, skal denne afgørelse føres ud i livet.  

 Det arbejde, de ansatte udfører for at udfylde afgørelserne,  

 kaldes faktisk forvaltningsvirksomhed.
 Der er fx tale om faktisk forvaltningsvirksomhed,  

 når hjemmehjælperen eller pædagogen udfører sit  

 arbejde i et hjem eller i en daginstitution.
Inden for det sociale område kaldes faktisk  

 forvaltningsvirksomhed ofte bistandsudøvelse (tidligere forsorgens  

 udøvelse). Det begreb anvendes især, når der er tale om  

 konkrete beslutninger, der udfylder en afgørelse.
Et eksempel er  

 beslutningen om, hvilken daginstitution forældrene konkret får  

 tilbudt.
Som hovedregel er kommuner og amtskommuner frit stillet  

 med hensyn til hvem, der skal udføre opgaverne, dvs. hvem der  

 udøver den faktiske forvaltningsvirksomhed/bistanden.
Det  

 foregår under alle omstændigheder under myndighedens ansvar.
Lov om aktiv socialpolitik og lov om social service bygger  

 således på et grundlæggende princip om, at kommunerne og  

 amtskommunerne skal have stor frihed med hensyn til måder, som de  

 sociale opgaver kan udføres på.
Kun når der i loven er  

 fastsat noget andet, er der begrænsninger med hensyn til, hvem der kan  

 udføre sociale opgaver.
Særligt om dag- og døgntilbud til  

 børn Sådanne begrænsninger findes bl.a. i § 9  

 i lov om social service, hvor det er fastsat, at daginstitutioner kan drives  

 af en eller flere kommuner eller som selvejende institutioner efter aftale  

 med kommunen.
Serviceloven har i § 51 en tilsvarende bestemmelse om  

 døgntilbud.
Et yderligere eksempel er reglerne om puljeordninger for  

 børn i servicelovens § 11. Disse bestemmelser fastlægger  

 således bestemte former for, hvordan udførerfunktionen skal  

 organiseres, når opgaven ikke udføres af kommunen eller  

 amtskommunen selv.
Se kapitel 3. Dagtilbudenes organisering i  

 Socialministeriets vejledning om dagtilbud m.v. til børn.
Offentligt-privat samspil 167. Når myndigheder indgår aftaler med  

 private viser erfaringen, at jo større vægt, der bliver lagt  

 på at tilrettelægge samspillet mellem det offentlige og private,  

 jo mere vellykket vil hele processen blive.
 Det er derfor vigtigt, at myndigheden i forberedelsesfasen  

 overvejer og tager stilling til nedenstående forhold, som ofte kan  

 indgå i en aftale/kontrakt med en privat udfører, jf. punkt  

 164.
·  

 	Service- og kvalitetsniveau.
Hvordan skal service- og  

 kvalitetsniveauet være i (amts)kommunen? Der bør opstilles  

 mål for tilbudene, som kan lægges til grund for en aftale med den  

 private part og for tilsynet med tilbudene.
·  

 	Tilsyn.
Hvordan skal myndighedens tilsyn med en privat udfører  

 tilrettelægges? ·  

 	Visitation.
Hvordan skal visitationen til de tilbud, der eventuelt  

 ikke længere udføres i offentligt regi,  

 tilrettelægges? ·  

 	Kontakt til brugerne.
Hvordan sikrer (amts)kommunen, at tilbudene til  

 borgere, der får ydet hjælpen af en privat, til stadighed er i  

 overensstemmelse med deres behov? ·  

 	Arbejds- og ansvarsdelingen.
Hvordan skal ansvars- og arbejdsdelingen  

 imellem den offentlige udbyder og den private udfører være, og  

 hvordan bliver ansvarsfordelingen synlig i forhold til den (amts)kommunale  

 organisation, den private samarbejdspartner og borgerne? ·  

 	Ophør/bevarelse af ressourcer/kompetence i den offentlige  

 sektor. (Amts)kommunen bør overveje, hvordan den vil være  

 stillet, hvis den - evt. med meget kort varsel - bliver nødt til at  

 overtage opgaveudførelsen igen, fx hvis en privat leverandør  

 går konkurs eller en kontrakt udløber eller misligholdes.
·  

 	(Efter)uddannelse af personale.
Skal (amts)kommunen i aftalen med den  

 private stille krav til personalets (efter)uddannelse? ·  

 	Virksomhedernes sociale ansvar.
Skal der i en aftale/kontrakt  

 være krav om, at den private leverandør skal leve op til sociale  

 forpligtelser, fx vedrørende at oprette fleksjob? ·  

 	Hensynet til svage grupper.
Hvordan sikres det, at svage grupper af  

 borgere i (amts)kommunen stadig har/får både relevante tilbud og  

 valgmuligheder så vidt muligt i samme omfang som andre  

 borgere? Myndighedsudøvelse 168. Ved myndighedsudøvelse forstås  

 beslutninger, som går ud på at afgøre, om en person har  

 ret til en bestemt hjælp, eller om der skal ske ændringer i en  

 bevilget hjælp, fx at hjælpen skal reduceres, øges eller  

 ophøre.
Myndighedsudøvelse består altså i at  

 træffe beslutninger, der går ud på at stifte ret til  

 hjælp eller i at forandre en bevilget hjælp.
At overføre myndighedsudøvelse  

 kræver hjemmel Det kræver særlig hjemmel, for at en kommune  

 eller en amtskommune kan overføre de beføjelser til  

 myndighedsudøvelse, som de har fået tillagt i loven, til andre  

 uden for myndighedens eget regi, fx en anden offentlig myndighed eller en  

 selvejende institution.
Ud over overgangsordningen nævnt i punkt 171 er  

 der ikke på nuværende tidspunkt givet sådan hjemmel i den  

 sociale lovgivning.
§ 42 Stk. 3. Kommunen og amtskommunen kan, medmindre  

 andet er fastsat, indgå aftale, hvorefter forpligtelser, der efter den  

 sociale lovgivning påhviler den ene part, kan overlades til den  

 anden.
169. Det er i § 42, stk. 3, fastsat, at  

 kommuner og amtskommuner kan overlade forpligtelser efter de love, som  

 retssikkerhedsloven gælder for, til hinanden.
Heri ligger, at der kan  

 overføres kompetence til myndighedsudøvelse.
Det endelige ansvar bevares 170. Når en kommune eller en amtskommune  

 overlader forpligtelser efter § 42, stk. 3, bevarer den afgivende  

 myndighed fortsat det endelige ansvar for, at forpligtelsen udøves i  

 overensstemmelse med lovgivningen.
Et amtsråd kan altså  

 indgå en aftale med en kommune om, at kommunen visiterer til  

 særlige boliger til personer med vidtgående fysiske eller  

 psykiske handicap, men amtsrådet kan ikke ved denne aftale  

 frigøre sig fra det endelig ansvar for, at visitationen er i  

 orden.
§ 89 Stk. 6. Beføjelser, som kommunalbestyrelsen  

 eller amtsrådet har overladt til en selvejende institution med  

 overenskomst med kommunalbestyrelsen eller amtsrådet, jf. § 9,  

 stk. 2, i lov om social bistand, bevares efter de hidtil gældende  

 regler.
 Stk. 7 ...........
Selvejende institutioner 171. Det er i § 89, stk. 6, bestemt, at  

 beføjelser, som en kommune eller en amtskommune efter den  

 ophævede § 9, stk. 2, i bistandsloven har overladt til en  

 selvejende institution, bevares efter de hidtidige regler.
Efter  

 bistandslovens § 9, stk. 2, kunne en kommune eller en amtskommune  

 overlade myndighedsbeføjelser til en selvejende institution.
Det var  

 herved en forudsætning, at der var sammenhæng mellem den opgave,  

 som institutionen efter overenskomsten udførte for myndigheden, og de  

 beføjelser, som blev overladt til institutionen.
Ordningen har fx været benyttet i forbindelse med  

 integrerede ordninger, hvor en selvejende institution, som driver et  

 plejehjem, foruden at udføre hjemmehjælp - efter serviceloven i  

 form af personlig hjælp og pleje m.v. efter servicelovens § 71 -  

 også har fået kompetence til at bevilge hjemmehjælp til  

 borgere, der ikke bor på institutionen.
Overgangsreglen giver  

 således mulighed for at føre sådanne ordninger videre.
Overgangsordning Der kan ikke efter den 1. juli 1998 etableres nye  

 ordninger, hvor en selvejende institution får overladt  

 afgørelseskompetence.
Det er fortsat muligt, at en selvejende  

 institution har ansvaret for driften af en integreret ordning, når blot  

 det er således, at det er kommunens egne ansatte, som bevilger  

 hjælpen.
§ 42 Stk. 4. Hvis der ikke kan opnås enighed  

 mellem amtskommunen og en eller flere kommuner om oprettelse eller drift af  

 tilbud, kan socialministeren efter ansøgning give tilladelse til, at  

 forpligtelser efter lov om social service og lov om aktiv socialpolitik, der  

 påhviler den ene part, kan overlades til den anden.
Det er en  

 betingelse for godkendelsen, at opgavevaretagelsen skønnes fagligt  

 forsvarlig og økonomisk bæredygtig inden for lokalområdet  

 og i amtet.
 Stk. 5. Socialministeren kan i forbindelse med en  

 tilladelse efter stk. 4 godkende visitations- og udgiftsfordelingsordninger,  

 selv om ordningerne fraviger de regler, der er fastsat i loven.
Socialministeren kan tillade ændringer 172. § 42, stk. 4 og 5, skal ses i  

 sammenhæng med de tilsvarende bestemmelser i servicelovens § 139,  

 stk. 3 og 4. Set under et betyder disse regler, at der samlet set for tilbud  

 efter serviceloven og aktivloven er mulighed for at fravige den almindelige  

 fordeling af kompetencen mellem kommuner og amtskommuner, som den er fastlagt  

 i disse to love.
Hvilke ændringer Fravigelsen kan vedrøre alle forhold, dvs.  

 såvel udførerfunktionen som reglerne om visitation og fordeling  

 af udgifterne.
Det er principperne fra bistandslovens §§ 138, stk. 2 og  

 3, § 138 c, stk. 1, og § 138 e, der herved føres videre som  

 generelle regler.
Hvis der ikke kan opnås enighed om oprettelse eller  

 drift af tilbud, kan socialministeren efter ansøgning tillade, at  

 forpligtelser efter lov om social service og lov om aktiv socialpolitik, der  

 påhviler en kommune eller en amtskommune, kan overføres til den  

 anden part.
Det gælder med hensyn til forpligtelser - dvs.  

 myndighedsudøvelse - og med hensyn til at oprette og drive tilbud om  

 hjælp.
Det er en betingelse, at det skønnes, at den måde,  

 som opgaverne vil blive varetaget på, er faglig forsvarlig og  

 økonomisk bæredygtig inden for lokalområdet og i  

 amtet.
 Socialministeren kan også, jf. § 42, stk. 5,  

 godkende visitations- og udgiftsfordelingsordninger, der fraviger de regler,  

 der er fastsat i loven.
10.3. Om formuedannelse § 43. Når en kommune eller en  

 amtskommune betaler for at få udført opgaver efter den sociale  

 lovgivning, skal myndigheden tage stilling til, hvorledes der skal forholdes  

 med formue, som kan opstå i denne forbindelse.
 Stk. 2 .............
 173. Reglen i § 43, stk. 1, har  

 sammenhæng med, at der i almindelighed ikke længere i den sociale  

 lovgivning er bestemmelser om, at visse former for hjælp - hvis de  

 udføres af private - skal organiseres som selvejende institutioner med  

 hvem kommunen eller amtskommune indgår aftale med.
 Sådanne regler findes kun i tilknytning til dag- og  

 døgntilbud for børn og unge efter serviceloven, mens der i  

 øvrigt ikke er regler om organisationsform for andre former for  

 hjælp.
 174. Når en kommune eller en amtskommune  

 overlader det til andre at udføre opgaver efter den sociale  

 lovgivning, forudsætter det en aftale, som beskriver såvel den  

 økonomiske som den indholdsmæssige del af opgaven, fx de enkelte  

 elementer i opgaven, med hvilken kvalitet den skal udføres, krav til  

 brugerindflydelse, krav til personaleudannelse, åbningstider  

 o.lign.
Ikke alle aftaler indebær formuedannelse Mange aftaler indeholder ikke et element af offentligt  

 betalt formueopbygning.
Dette gælder bl.a ikke aftaler, der er  

 indgået på almindelige forretningsmæssige vilkår  

 efter udbud/ licitation.
En aftale, der efter licitation er indgået med  

 et firma om at sørge for kommunens transport af ældre og  

 handicappede, vil typisk ikke gå ud på, at kommunen betaler  

 særskilt for anskaffelse af busser eller andet materiel, men på,  

 at kommunen betaler for transporten efter takster fastsat i aftalen.
 Betaler kommunen eller amtskommunen for brug af en fast  

 ejendom en husleje, der fastsættes på grundlag af markedsprisen,  

 vil der i reglen ikke være grundlag for at tage forholdsregler ud fra  

 en betragtning om, at aftalen kan medføre en offentlig betalt  

 formuedannelse.
Dette vil også kun sjældent være  

 tilfældet, hvis der er tale om et planlagt kortvarigt arrangement, fx  

 køb af enkeltpladser på en institution i en kortere periode.
Og  

 selv om en aftale løber - eller forudsættes at løbe -  

 over en længere periode, kan det være således, at det  

 offentliges betaling for fx renter og afdrag for lån i en fast ejendom  

 i realiteten modsvares af, at ejendommen, der har en friværdi, stilles  

 tilrådighed for løsningen af den aftalte opgave.
Hvor kan § 43, stk. 1, bruges 175. Nogle gange er det økonomiske  

 mellemværende mellem myndigheden og den organisation, som  

 udfører opgaven, imidlertid udformet således, at der over tid  

 opsamles formue, idet myndigheden ikke alene har betalt for de løbende  

 driftsudgifter, men også - typisk efter regning - har betalt for  

 navnlig udgifter til afdrag og renter på fast ejendom og til  

 anskaffelse af inventar.
Når dette er tilfældet, vil der over tid  

 opstå en offentligt finansieret formue bundet i ejendommen eller  

 inventaret.
Det er sådanne tilfælde § 43, stk. 1, er  

 møntet på, og et typisk eksempel er, at det med en privat  

 organisation aftales, at den driver et særligt tilbud mod, at  

 myndigheden dækker de faktiske udgifter, herunder udgifter til renter  

 og afdrag på en fast ejendom, der bruges for at løse den aftalte  

 opgave.
Det kan være et botilbud til personer med omfattende behov for  

 hjælp, jf. servicelovens kapitel 18.
 Løber en sådan aftale over en  

 årrække, vil der - afhængig af de konkrete  

 omstændigheder - som følge af betaling af afdrag og/eller  

 udgifter til (ekstra)ordinær vedligeholdelse i ejendommen opsamles en  

 formue, som helt eller delvist er kommet til veje, fordi myndigheden har  

 betalt disse specificerede udgifter.
 Hvis ejendommen ikke længere skal anvendes til det  

 aftalte formål, er det derfor rimeligt, at myndigheden, som har betalt  

 udgifterne, har indflydelse på, hvordan formuen skal anvendes.
Det vil som nævnt i pkt. 174 ganske afhænge af  

 forholdene i de konkrete situationer, om dette vil være  

 tilfældet.
Der er altså ikke nogen patentopskrift på,  

 hvornår en aftale har en sådan karakter, at der bliver tale om  

 etablering af en offentligt betalt formuedannelse.
Ingen bestemt løsningsmodel 176. Hvis der kan blive tale om formuedannelse,  

 skal myndigheden, når aftalen indgås, tage stilling til, hvordan  

 der skal forholdes med formuen.
Der er ikke i loven fastsat et bestemt  

 resultat af overvejelserne, fx svarende til bistandslovens regler om, at  

 virksomheden skulle organiseres som en selvejende institution, og at det i  

 vedtægterne for denne burde fastsættes, hvilken myndighed der  

 skulle tage stilling til eller godkende, hvorledes institutionens formue  

 skulle anvendes, hvis institutionen blev nedlagt eller skulle bruges til  

 noget andet.
Kommunen og amtskommunen er således ikke efter loven  

 pålagt en bestemt løsningsmodel.
Men det afskærer  

 imidlertid ikke en myndighed fra at kræve, at en opgave skal  

 løses af en selvejende institution, og at vedtægterne for  

 institutionen skal have en bestemmelse om, at formuen skal tilfalde det  

 offentlige, eller at myndigheden skal godkende, hvordan formuen skal bruges,  

 hvis institutionen nedlægges eller anvendes på anden  

 måde.
 Det er også muligt i visse tilfælde at  

 undgå, at der bliver tale om en offentligt betalt formue ved, at det  

 offentlige får pant i ejendommen svarende til betalte  

 afdrag/ekstraordinære udgifter til bygningsvedligeholdelse.
Kapitel 11 Kommuners og amtskommuners ansvar for de sociale opgaver  

 og pligt til at føre tilsyn hermed § 15. Kommunalbestyrelsen har ansvaret for og  

 beslutter, hvordan kommunen skal planlægge og udføre sin  

 virksomhed på det sociale og sundhedsmæssige område efter  

 den sociale lovgivning.
Dette gælder også for initiativer i  

 forhold til arbejdsmarkedet, herunder initiativer, der sigter på at  

 hjælpe personer til at kunne komme ind på eller blive på  

 arbejdsmarkedet.
 § 16. Kommunalbestyrelsen har pligt til at  

 føre tilsyn med, hvordan de kommunale opgaver løses, jf.  

 § 15. Tilsynet omfatter både indholdet af tilbudene og den  

 måde, opgaverne udføres på.
§ 38. Amtsrådet har ansvaret for og  

 beslutter, hvordan amtskommunen skal planlægge og udføre sin  

 virksomhed på det sociale og sundhedsmæssige område efter  

 den sociale lovgivning.
Dette gælder også for initiativer i  

 forhold til arbejdsmarkedet, herunder initiativer, der sigter på at  

 hjælpe personer til at kunne komme ind på eller blive på  

 arbejdsmarkedet.
 § 39. Amtsrådet har pligt til at føre  

 tilsyn med, hvordan de amtskommunale opgaver løses, jf. § 38.  

 Tilsynet omfatter både indholdet af tilbudene og den måde,  

 opgaverne udføres på.
177. §§ 15 og 38 i retssikkerhedsloven  

 fastslår, at kommunalbestyrelsen og amtsrådet har ansvaret for,  

 hvordan kommunen og amtskommunen planlægger og udfører sin  

 virksomhed på det sociale område.
Dette gælder også  

 for initiativer i forhold til arbejdsmarkedet indbefattet initiativer, der  

 sigter på at hjælpe personer til at kunne komme ind på  

 eller blive på arbejdsmarkedet.
 Ansvaret for opgaverne og løsningen af opgaverne  

 hviler bl.a. på kommunens og amtskommunens tilsyn efter §§ 16 og  

 39.
Pligt til at føre tilsyn 178. Det er i §§ 16 og 39 i  

 retssikkerhedsloven bestemt, at kommunalbestyrelsen og amtsrådet har  

 pligt til at føre tilsyn med, hvordan de kommunale eller amtskommunale  

 opgaver løses.
Det er gældende praksis, der er formuleret som en  

 lovregel.
I bemærkningerne til lovforslaget er det fremhævet, at  

 pligten til at føre tilsyn også gælder for hjælp,  

 som udføres af andre end ansatte i kommunen eller amtskommunen.
Det er op til kommunalbestyrelsen og amtsrådet at  

 tage stilling til, hvordan tilsynet konkret skal planlægges og  

 udføres i kommunen eller amtskommunen.
I disse overvejelser  

 indgår en række forskellige aspekter, som beskrives i de  

 følgende punkter 179 til 187. Opregningen af de forskellige facetter  

 ved tilsynsvirksomheden er ikke udtømmende.
Formål 179. Formålet med at føre tilsyn  

 er ·  

 	at påse, at borgerne får den hjælp, som de har ret til  

 efter loven og efter de beslutninger, som kommunalbestyrelsen og  

 amtsrådet har truffet, ·  

 	at hjælpen er tilrettelagt og bliver udført på en  

 faglig og økonomisk forsvarlig måde, og ·  

 	at forebygge ved at gribe korrigerende ind før mindre problemer  

 udvikler sig til alvorligere problemer.
Tilsynsvirksomheden skal således opfylde forskellige  

 formål i forhold til kommunens og amtskommunens samlede virksomhed  

 på det sociale område.
Kernen i tilsynsforpligtelsen er, at  

 myndighederne har pligt til at holde sig informeret om indhold og  

 fremgangsmåde i tilbudene, samt til at forholde sig til denne  

 information i forhold til opgaver, formål og gældende lov.
 Det er ikke et krav, at medlemmerne af kommunalbestyrelsen  

 og amtsrådet personligt udfører tilsynsvirksomhed, og typisk vil  

 væsentlige dele af tilsynsvirksomheden blive udført af den  

 kommunale eller amtskommunale administration, der ved rapporter informerer  

 det politiske niveau i kommunen eller amtskommunen.
I praksis udøves tilsynet forskelligt.
De hyppigst  

 anvendte centrale redskaber er ·  

 	virksomhedsplaner eller årsplaner, der udarbejdes ud fra politisk  

 fastlagte mål og rammer for service og kvalitetsniveau, ·  

 	ressourcestyring, hvorefter hjælpen udmåles efter kommunens  

 overordnede mål og økonomiske rammer for området, ·  

 	serviceinformation med kommunens mål for området og oplysning  

 om muligheder for at klage, og ·  

 	uddannelse og supervision af ledere.
 I mange kommuner og amtskommuner er det også  

 praksis, at politikerne personligt - evt. med deltagelse af  

 repræsentanter fra administrationen - regelmæssigt besøger  

 institutioner m.v. og herved også personligt fører tilsyn med  

 forholdene.
Aktivt tilsyn 180. Det er en del af pligten til at føre  

 tilsyn, at kommunalbestyrelsen og amtsrådet skal reagere, hvis  

 medlemmerne får informationer om, at der eller kan være grundlag  

 for kritik af hjælpen.
Modtages der fx oplysninger om, at plejen for beboere  

 på et plejehjem tilsyneladende ikke er i orden, har  

 kommunalbestyrelsen, medmindre informationerne er klart utroværdige,  

 pligt til at undersøge sagen og i givet fald at tage initiativ til at  

 få rettet op på forholdene.
Dette gælder hvad enten  

 oplysningerne kommer fra forvaltningen, ansatte på institutionen,  

 brugere, pårørende eller andre personer.
Løsningen af tilsynsopgaven forudsætter, at  

 kommunalbestyrelsen og amtsrådet - typisk gennem deres forvaltninger -  

 er opsøgende over for eventuelle problemer.
Det kan ske ved, at der  

 fastsættes procedurer og rutiner for kommunens og amtskommunens  

 tilsynsvirksomhed, fx beslutninger om, hvilke områder der  

 løbende skal vurderes, hvilke der skal vurderes periodisk, principper  

 for tilbagemeldinger til kommunalbestyrelse eller amtsråd.
Tilsyn kan udføres af andre end ansatte hos myndigheden 181. Det er ikke et krav, at en person, der  

 udfører tilsyn og rapporterer om sine observationer, skal være  

 ansat i kommunen eller amtskommunen.
Hvis en kommunalbestyrelse eller et amtsråd  

 indgår aftaler med en person eller en organisation om at udføre  

 et tilsyn - fx om at en plejehjemsforening udfører tilsyn med  

 børn anbragt efter serviceloven - bør det i aftalen nøje  

 præciseres, hvad opgaven går ud, og hvilke kriterier der skal  

 lægges vægt på, når tilsynet udføres.
Kommunen  

 bevarer under alle omstændigheder det endelige ansvar, og myndigheden  

 bør således løbende sikre sig, at tilsynet udføres  

 helt i overensstemmelse med aftalen.
Svage grupper bør prioriteres 182. Det har stor betydning, at kommunalbestyrelsen  

 og amtsrådet, når tilsynsvirksomheden prioriteres og  

 planlægges, er særlig opmærksom på former for  

 hjælp, der er rettet til personer, som ikke, eller kun meget vanskeligt  

 selv kan reagere over for urimelige forhold.
 Det kan dreje sig om psykisk handicappede eller om  

 stærkt fysisk handicappede, som kan være i et sådant  

 afhængighedsforhold til personalet, at en mulig kritik kan have  

 vanskeligt ved at komme frem.
Brugerindflydelse og tilsyn 183. Det er i § 112 i serviceloven bestemt, at  

 kommunen og amtskommunen skal sørge for, at brugerne af tilbud efter  

 serviceloven får mulighed for at få indflydelse på, hvordan  

 tilbudene tilrettelægges og udnyttes.
Se afsnit 4.1. i  

 Socialministeriets vejledning om sociale tilbud til voksne med handicap.
Brugerne - og deres pårørende - har  

 personlige og direkte oplevelser af, hvordan hjælpen efter deres  

 opfattelse fungerer.
Derfor kan der fra brugerne komme vigtig viden, herunder  

 signaler om, at der kan være noget galt, og at der er brug for  

 forbedringer.
 En effektiv brugerindflydelse, hvor der lægges  

 vægt på tilbagemeldinger fra beboerråd eller  

 pårørenderåd til kommunalbestyrelsen eller  

 amtsrådet, kan derfor også i forhold til svage grupper  

 indgå som et vigtig del af tilsynsindsatsen.
Tilsyn og serviceinformation 184. Efter den kommunale styrelseslov skal kommuner  

 og amtskommuner udarbejde serviceinformationer.
Disse informationer giver en  

 beskrivelse af kommunens eller amtskommunens tilbud.
Veludformede  

 serviceinformationer, som borgerne kan forstå og forholde sig til,  

 giver borgeren et godt grundlag for at forholde sig til de tilbud, der  

 er.
Hermed bliver det også nemmere at give kommunen,  

 amtskommunen eller de lokale politikere kvalificerede tilbagemeldinger om,  

 hvorvidt de forskellige former for hjælp lever op til lovens krav og  

 den standard, som kommunalbestyrelsen eller amtsrådet har besluttet for  

 hjælpen på de enkelte områder.
Borgernes og brugernes  

 reaktioner - positive eller negative - kan herved blive en vigtig del af  

 grundlaget for tilsynet.
Tilsynet omfatter alle tilbud 185. Tilsynspligten omfatter såvel tilbud,  

 som kommunens eller amtskommunens egne ansatte udfører, som  

 hjælp, der udføres af andre, fx en selvejende institution, en  

 puljeordning eller private.
Kommunalbestyrelsen og amtsrådet har nemlig  

 ansvaret uanset hvem, der konkret udfører opgaven.
Aftaler om at udføre sociale opgaver 186. Når en social opgave skal udføres  

 af en selvejende institution eller en privat virksomhed, er det vigtigt, at  

 aftalen ikke kun beskriver de økonomiske vilkår og den kvalitet,  

 som ydelsen skal have, men at det også af aftalen fremgår, at  

 kommunen eller amtskommunen har ret til og vil føre tilsyn med ydelsen  

 i form af en løbende kontrol med, at ydelsen svarer til den aftalte  

 kvalitet.
Det bør også af aftalen fremgå, at myndigheden  

 har ret til uanmeldt at føre tilsyn.
Det bør også af aftalen, jf. § 43, stk.  

 2, fremgå, at leverandøren forpligter sig til at følge  

 reglerne i offentlighedsloven og forvaltningsloven.
Se punkt 139.
Tilsyn med økonomi 187. Kommunalbestyrelsen og amtsrådet  

 bør stille krav til budgetter og regnskaberne, således at de  

 giver mulighed for at gennemskue de økonomiske forhold.
Dette  

 gælder, når opgaverne udføres af egen forvaltning, og det  

 gælder også, når opgaverne efter aftale udføres af  

 andre.
 Navnlig når en opgave udføres af andre, kan  

 der være grund til at være ganske særlig opmærksom  

 på muligheden for at kunne gennemskue de økonomiske forhold.  

 Hvis der er tale om sammensatte former for hjælp - fx et  

 døgntilbud til unge eller et bofællesskab for personer med  

 psykisk handicap - kan det være ganske vanskeligt alene ud fra  

 regnskaber m.v. at vurdere, om den samlede drift foregår  

 økonomisk ansvarligt, og om den leverede ydelse svarer til  

 forudsætningerne for bevillingen eller aftalen.
I disse tilfælde kan der være særligt  

 brug for konstaterbare specifikationer af krav til indhold og kvalitet af  

 ydelsen bl.a som grundlag for tilsyn med økonomien.
Det kan ske i form  

 af fx forudgående beskrivelser i udbudsmateriale, delegationsrammer og  

 bevillings- og aftaleforudsætninger.
 Der er i mange kommuner udviklet redskaber hertil, fx i  

 form af årsberetninger og virksomhedsplaner for institutioner,  

 serviceinformationer, rapporteringssystemer og i nogle tilfælde gennem  

 repræsentation i eller samarbejdsprocedurer med relevante bestyrelser  

 m.v.
Revision 188. I forbindelse med det økonomiske aspekt  

 af tilsynet bør kommunalbestyrelser og amtsråd i  

 revisionsinstruksen stille krav til revisionen.
Der kan stilles krav om  

 revisors kvalifikationer, fx registret revisor, statsautoriseret, eller andet  

 anerkendt revisionsfirma.
Det er vigtigt at sikre sig en uafhængig  

 revision.
Der kan ligeledes stilles krav til indholdet i revisionen,  

 således at den ikke kun omfatter en finansiel revision, men også  

 en kritisk-økonomisk revision.
Dvs. at revisor får pligt til at  

 redegøre for og vurdere, om der ved driften af institutionen er taget  

 skyldige økonomiske hensyn, dvs.:
·  

 	Sparsommelighedsaspektet.
Om goder og tjenesteydelser er erhvervet  

 på den mest økonomiske måde under hensyn til kvalitet og  

 kvantitet.
·  

 	Produktivitetsaspektet.
Om der er et optimalt forhold mellem  

 ressourceanvendelsen og udbyttet.
·  

 	Effektivitetsaspektet.
I hvilket omfang man har nået de mål  

 og udløst de virkninger, som var tilsigtet med  

 ressourceanvendelsen.
 I forbindelse med det økonomiske aspekt af tilsynet  

 kan kommunalbestyrelsen eller amtsrådet inddrage sin egen revision som  

 rådgiver eller konsulent som led i tilsynet eller i forbindelse med at  

 fastsætte krav til indholdet i tilsynet.
Tilbud uden for (amts)kommunen 189. Hvis en kommune eller et amt har et  

 hjælpetilbud beliggende uden for kommunen eller amtskommunen,  

 bør kommunalbestyrelsen og amtsrådet være særligt  

 opmærksomme på behovet for at føre tilsyn.
Det skal herved  

 anbefales, at kommuner og amtskommuner er behjælpelig med at  

 føre tilsyn med »fremmede tilbud«, som er beliggende i egen kommune  

 eller amtskommune.
Det anbefales, at der indgås aftaler om tilsyn,  

 herunder om hyppighed, tilbagemeldinger m.v.
Regler om tilsyn i serviceloven 190. Der er i serviceloven nogle særlige  

 regler, der præciserer kommunens eller amtskommunes tilsynspligt i  

 forhold til nogle specifikke forhold vedrørende børn og  

 unge.
Kommunen har efter § 6 i serviceloven pligt til at  

 føre tilsyn med de forhold, som børn og unge i kommunen lever  

 under.
Dette tilsyn har generel karakter, og det omfatter alle de forhold,  

 der har betydning for børn og unges levevilkår i  

 lokalområdet, fx trafik og boligforhold.
Dette tilsyn skal kommunen,  

 jf. servicelovens § 33, føre på en sådan måde,  

 at kommunen så tidligt som muligt kan få kendskab til  

 tilfælde, hvor der må antages at være behov for  

 særlig støtte til et barn eller en ung under 18 år.
I servicelovens § 55, stk. 1, er det fastsat, at  

 når kommunen anbringer et barn eller en ung uden for hjemmet, skal  

 kommunen føre et løbende tilsyn med barnets eller den unges  

 forhold.
Det gælder også, når opholdsstedet ligger i en  

 anden kommune.
Det følger af servicelovens § 49, stk. 2, at  

 amtskommunen (eller anden offentlig myndighed) skal godkende visse  

 opholdssteder for børn og unge.
Heri ligger, at amtskommunen skal  

 godkende opholdsstedet som generelt egnet til at modtage børn og unge  

 i døgnophold, og amtskommunen skal føre tilsyn for at  

 påse, at opholdsstedet lever op til kravene i godkendelsen.  

 Amtskommunen skal således ikke føre tilsyn med det enkelte  

 barn.
 Om disse regler se Socialministeriets vejledning om  

 servicelovens regler om særlig støtte til børn og  

 unge.
 Tilsvarende godkendelsesregler for private botilbud for  

 voksne efter servicelovens §§ 91 og 93 forventes at træde i kraft  

 1. juli 2000 med vedtagelse af et forslag til lov om ændring af lov om  

 social service (L 176), fremsat den 26. januar 2000.
 Vejledende retningslinier herom vil blive udsendt ved  

 lovens ikrafttræden.
Kapitel 12 Tilsyn med kommunerne og amtskommunerne 12.1. Tilsynsmyndighederne 191. De kommunale tilsynsmyndigheder  

 Indenrigsministeriet og de for hvert amt nedsatte tilsynsråd  

 udøver over for amtskommunerne og kommunerne et retligt tilsyn.  

 Tilsynet omfatter kun spørgsmål om, hvorvidt der er sket en  

 tilsidesættelse af lovgivningen, herunder offentligretlige  

 retsgrundsætninger, jf. § 61 i lov om kommunernes styrelse.
 De kommunale tilsynsmyndigheder kan ikke tage stilling  

 til, om amtskommunernes og kommunernes sagsbehandling er rimelig eller  

 hensigtsmæssig, eller om sagsbehandlingen er i overensstemmelse med god  

 forvaltningsskik.
 Tilsynet viger, hvis der er en særlig klageinstans,  

 fx det sociale nævn, som kan behandle den pågældende  

 sag.
Alle kan klage Enhver, der mener, at der i en kommune eller en  

 amtskommune foregår noget ulovligt, kan henvende sig til  

 tilsynsmyndighederne.
Der er således ikke som ved klage til de sociale  

 klagemyndigheder regler om, at kun den, som sagen vedrører, kan  

 klage.
12.2. Folketingets Ombudsmand 192. Folketingets Ombudsmands kompetence er fra den  

 1. januar 1997 udstrakt til alle dele af den offentlige forvaltning.  

 Ombudsmanden kan bedømme, om myndigheder, der er omfattet af  

 ombudsmandens virksomhed, handler i strid med gældende ret eller  

 på anden måde gør sig skyldige i fejl eller  

 forsømmelser.
Ombudsmanden kan ikke omgøre en afgørelse,  

 men han kan udtale kritik, og herunder give henstilling om fri proces.
Han  

 kan også oplyse om fejl eller forsømmelser af større  

 betydning til Folketingets Retsudvalg, vedkommende minister,  

 kommunalbestyrelse eller amtsråd.
 Ombudsmanden går typisk ikke ind den del af  

 afgørelsen , der bygger på særlige fagkyndige eller  

 sagkyndige vurderinger, medmindre der foreligger fejl eller  

 forsømmelser i sagsbehandlingen.
12.3. Socialministeriets tilsyn 193. Det er kommunalbestyrelsen eller  

 amtsrådet, der har ansvaret for planlægningen og  

 udførelsen af opgaverne på det sociale område.  

 Socialministeriet har dog, selv om dette ikke fremgår af loven, pligt  

 til at føre et tilsyn, da ministeren er ansvarlig for området.  

 Dette tilsyn viger i forhold til ankesystemet, og det betyder, at  

 Socialministeriet normalt først går ind i en sag, når der  

 ikke er mulighed for, at den kan behandles af de sociale  

 klagemyndigheder.
Tilsynet er et legalitetstilsyn.
Det betyder, at  

 ministeriet vil reagere, hvis en kommune eller et amt har tilsidesat  

 lovgivningen eller der er stor sandsynlighed for det.
Dette kan ske i form af  

 en udtalelse, hvor Socialministeriet giver udtryk for, hvad der efter  

 ministeriets opfattelse er gældende ret.
 Socialministeriet kan ikke i kraft af sit tilsyn  

 ændre en afgørelse, men mener Socialministeriet, at der er sket  

 noget ulovligt, kan ministeriet rejse sagen over for de kommunale  

 tilsynsmyndigheder eller eventuelt henvise borgeren hertil.
194. Socialministeriet har først pligt til  

 at behandle en sag, hvis der er en vis sandsynlighed for, at der i sagen er  

 begået ulovligheder.
Behandlingen kan bestå i, at  

 Socialministeriet kontakter kommunen eller amtskommunen for at få  

 oplysninger om forholdet, enten telefonisk eller ved at bede om en udtalelse.  

 En anden reaktion kan være, at Socialministeriet straks går til  

 tilsynsmyndighederne, fordi Socialministeriet kan se, at den sociale  

 lovgivning er overtrådt.
Folketingets Ombudsmand har i sin beretning  

 for 1994, side 306 ff. anført: »at det er vanskeligt at angive mere  

 præcist, med hvilken klarhed, der måtte foreligge en ulovlighed,  

 førend et ministerium som almindeligt sektortilsyn har pligt til at  

 realitetsbehandle en sag.
Dette må afhænge af, hvorvidt de for  

 ministeriet foreliggende oplysninger peger i retning af, at der kunne  

 foreligge en ulovlighed, og hvorvidt denne ulovlighed angår mere  

 væsentlige forhold.« 12.4. Socialministeriets finansielle tilsyn og  

 revision 195. Retssikkerhedslovens § 85 bemyndiger  

 socialministeren til at fastsætte regler om anvisning af refusion og  

 tilskud, regnskabsaflæggelse og revision.
Denne bemyndigelse er  

 udmøntet i en bekendtgørelse om regnskabsaflæggelse og  

 statsrefusion på visse dele af det sociale område og en  

 bekendtgørelse om revision af regnskaberne på visse dele af det  

 sociale område.
Bekendtgørelserne fastsætter reglerne for  

 regnskabsaflæggelse m.v. og revision på den del af det sociale  

 område, hvor der udbetales tilskud eller statsrefusion.
Der er  

 således på refusionsområdet fastsat regler om, hvordan  

 kommuner og amtskommuner skal aflægge regnskab, kontrollere, behandle  

 sager m.v.
I de enkelte sager drejer det sig om krav til dokumentation,  

 kontrol, oplysninger om beslutningsgrundlaget, sagsopfølgning o.l.
Der  

 er også krav om, at der i forvaltningen er hensigtsmæssige og  

 betryggende forretningsgange.
Krav om revision I henhold til § 42 i lov om kommunernes styrelse skal  

 enhver kommune og amtskommune have en sagkyndig revision, der er godkendt af  

 tilsynsmyndigheden.
 Styrelsesloven indeholder en række bestemmelser for  

 den sagkyndige revision, idet det bl.a. fremgår, at revisionen skal  

 omfatte regnskabsområder under kommunen og amtskommunen, dvs.  

 også det sociale område.
Omfang Den lovpligtige revision omfatter både finansiel og  

 juridisk-kritisk revision samt en vurdering af, om kommunalbestyrelsens og  

 amtsrådets beslutninger og den øvrige forvaltning af kommunens  

 eller amtsrådets anliggender er varetaget på en økonomisk  

 hensigtsmæssig måde (forvaltningsrevision).
 Revisionen tilrettelægges og udføres altid  

 under iagttagelse af gældende lovgivning og andre relevante regler,  

 herunder kommunens og amtskommunens revisionsregulativ.
Årlige revisionsberetninger Amtsrådet og kommunalbestyrelsen skal hvert år  

 til Socialministeriet sende en revisionsberetning samt deres svar til  

 revisionens bemærkninger.
Socialministeriet har på denne  

 måde mulighed for at følge kvaliteten i den kommunale  

 administration.
 Hvis lovgivningen eller andre væsentlige regler ikke  

 er overholdt, stilles der krav om tilbagebetaling af statsrefusionen.  

 Samtidig kan Socialministeriet henstille til kommuner og amtskommuner, at de  

 strammer op på administrationen, fx ved at indføre  

 forretningsgange, der sikrer, at regler bliver overholdt, og at  

 ledelsestilsynet med sagsbehandlingen bliver skærpet.
 Socialministeriets opfattelse af gældende ret kommer  

 således også til udtryk i forbindelse med de afgørelser,  

 der træffes vedrørende de (amts)kommunale regnskaber og  

 revisionsberetninger.
Kapitel 13 Ankeinstanserne 13.1. De sociale nævn § 45. I hvert amt nedsættes et socialt  

 nævn.
Statsamtmanden er formand for nævnet.
Stk. 2. Nævnet består i øvrigt  

 af 5 medlemmer.
Socialministeren udpeger medlemmerne og stedfortrædere  

 for hver efter indstilling fra Stk. 3 Medlemmer af et socialt nævn skal have  

 bopæl i amtet eller i øvrigt have tilknytning til amtet.  

 Socialministeren kan dog i særlige tilfælde fravige kravet i 1.  

 pkt.
Stk. 4 . Afgørelse i de enkelte sager  

 træffes ved almindeligt flertal.
Hvis stemmerne står lige, er  

 formandens stemme afgørende.
 Stk. 5 . Statsamtet yder sekretariatsmæssig  

 bistand til nævnet.
§ 46. Der nedsættes et socialt  

 nævn for Københavns og Frederiksberg Kommuner.
Direktøren  

 for Den Sociale Sikringsstyrelse er formand for nævnet.
 § 48. Nævnets funktionsperiode er 4  

 år og begynder seks måneder efter, at den kommunale valgperiode  

 er begyndt.
Stk. 2. Socialministeren fastsætter en  

 forretningsorden for nævnene, som indeholder regler for 1) nævnenes sammensætning i de enkelte sager,  

 herunder i hvilke sager samtlige medlemmer af nævnet deltager, 2) nævnenes vejlednings- og koordineringsopgaver,  

 jf. § 78, og 3) nævnenes virksomhed i øvrigt § 49. Den Sociale Sikringsstyrelse er sekretariat  

 for det sociale nævn for Københavns og Frederiksberg Kommuner og  

 varetager i øvrigt de opgaver, som efter lovgivningen er henlagt til  

 styrelsen.
Første klageinstans 196. Efter retssikkerhedsloven indbringes de  

 kommunale og amtskommunale afgørelser for det sociale nævn som  

 1. klageinstans.
Der gælder dog en undtagelse for så vidt  

 angår klager over afgørelser om hjælp efter servicelovens  

 §§ 71 og 72, hvor klage over kommunens afgørelse skal ske til  

 klagerådet, jf. punkt 156.
 Efter udlægning til kommunerne af kompetencen i  

 afgørelser efter lov om social pension og til amtskommunerne af  

 kompetencen i visse afgørelser efter serviceloven er nævnet  

 normalt sidste administrative klageinstans.
Ankestyrelsens klagevejledning I denne vejledning beskrives reglerne om  

 sammensætningen af de sociale nævn og Ankestyrelsen, samt  

 ankeinstansernes opgaver med at koordinere praksis og give vejledning.
I  

 Ankestyrelsens klagevejledning er reglerne om klage gennemgået.
Det sociale nævn Nævnet har sekretariat i statsamtet og er  

 således en statslig klageinstans på regionalt niveau.  

 Nævnet for Københavns og Frederiksberg Kommuner har sekretariat  

 i Den Sociale Sikringsstyrelse.
Medlemmer Nævnet består af 6 medlemmer med  

 statsamtmanden som formand.
De øvrige medlemmer og  

 stedfortræderne for hvert medlem udpeges af socialministeren efter  

 indstilling fra kommuneforeningen i amtet, amtskommunen, Landsorganisationen  

 i Danmark, Dansk Arbejdsgiverforening og De Samvirkende  

 Invalideorganisationer.
LO og DA indstiller sine medlemmer gennem de  

 regionale statslige arbejdsmarkedsråd.
Det er nu i lovens § 45, stk. 3, lovfæstet, at  

 medlemmerne af de sociale nævn skal have bopæl i amtet eller i  

 øvrigt have tilknytning til amtet.
Baggrunden er, at det  

 netop er det lokale kendskab til amtet og kommunerne i amtet, der skal  

 være med til at præge afgørelserne fra nævnene.  

 Kravet har tidligere bestået forudsætningsvist som følge  

 af forholdets natur.
Nævnene behandler ca. 24.000 sager om året.  

 Det er vigtigt, at nævnene er funktionsdygtige af hensyn til borgerne  

 og en hurtig og smidig klagesagsbehandling.
Dette forudsætter bl.a., at  

 der er medlemmer, der kan indkaldes til møderne.
Kravet om, at medlemmerne skal have bopæl i amtet  

 eller i øvrigt have tilknytning til amtet kan derfor i ganske  

 særlige tilfælde fraviges af Socialministeren.
Behovet for  

 udpegning af et medlem, som ikke har bopæl i amtet eller tilknytning  

 til amtet, vil nøje blive vejet op imod behovet i det konkrete  

 tilfælde for et funktionsdygtigt nævn.
Et eksempel på de ganske særlige  

 tilfælde er, at en organisation i en periode ikke har mulighed for at  

 pege på en egnet person i amtet, men derimod på en kompetent  

 person i naboamtet, der har kendskab til regionen.
Et andet eksempel er, at  

 et medlem afgår ved døden,  og stedfortræderen er  

 samtidigt flyttet til naboamtet.
Stedfortræderen ville så kunne  

 fungere, indtil der er fundet et nyt medlem og en ny stedfortræder.
Inhabilitet 197. Da nævnet er klageinstans for kommunale  

 og amtskommunale afgørelser i sociale sager, kan et medlem af det  

 kommunale eller amtskommunale personsagsudvalg ikke  udpeges som medlem af  

 nævnet eller som stedfortræder.
Det samme gælder kommunalt  

 ansatte, som deltager i administrationen af de sagsområder, der er  

 omfattet af nævnenes kompetence.
Reglen står i  

 retssikkerhedslovens § 47. Som noget nyt kan medlemmer af Den Sociale  

 Ankestyrelse heller ikke være medlemmer af det sociale nævn.
Borgmestre Tilsvarende gælder den generelle inhabilitetsregel  

 for borgmestre, som fortsat ikke kan udpeges som medlemmer eller  

 stedfortrædere for et medlem af nævnet.
Det er bedst stemmende  

 med forvaltningslovens forudsætninger om generel inhabilitet, at en  

 borgmester som øverste ansvarlige for kommunens administration og  

 økonomi ikke deltager i behandlingen af klagesager fra kommunerne i  

 amtet.
 Viceborgmestre, som alene i visse tilfælde  

 træder i stedet for borgmestre, vil derimod fortsat kunne udpeges.
Amtsborgmestre En amtsborgmester kan ud fra samme hensyn heller ikke  

 udpeges som hverken medlem eller stedfortræder.
Sammensætningen i de enkelte sager Bekendtgørelsen om retssikkerhed og administration  

 på det sociale område:
 § 14. Samtlige medlemmer af nævnet  

 deltager i afgørelser efter:
 Stk. 2. Nævnet er beslutningsdygtigt,  

 når formanden og 3 andre medlemmer er til stede.
Stk. 3. I andre sager deltager ud over formanden  

 medlemmet indstillet af henholdsvis kommuneforeningen, amtskommunen og De  

 samvirkende Invalideorganisationer.
Nævnet er i disse sager  

 beslutningsdygtigt, når formanden og 2 andre medlemmer er til  

 stede.
 198. I bistandslovsreformen er der også i  

 forbindelse med sammensætningen af de sociale nævn blevet lagt  

 vægt på, at arbejdsmarkedets parter sikres medvirken i sager, der  

 særligt vedrører de arbejdsmarkedsrettede ydelser, fx ydelser  

 efter sygedagpengeloven og ydelser efter aktivloven, dvs. revalidering og  

 kontanthjælp.
 I bekendtgørelsen om retssikkerhed og  

 administration på det sociale område er det derfor fastsat, at  

 samtlige medlemmer deltager i afgørelser, der træffes efter lov  

 om dagpenge ved sygdom eller fødsel, lov om aktiv socialpolitik,  

 bortset fra sager om hjælp til enkeltudgifter efter § 81, sager om  

 hjælp til udgifter til sygebehandling m.v. efter lovens § 82 og  

 sager om særlig hjælp vedrørende børn efter lovens  

 § 83 og § 84, lov om social pension, bortset fra sager om  

 personligt tillæg, lov om delpension, sager om hjælp til bil  

 efter § 99 i lov om social service og lov om integration af  

 udlændige i Danmark (integrationsloven)  Sager efter integrationsloven  

 er med på grund af de arbejdsmarkedsrettede ydelser i loven.
 I andre sager, dvs. sager efter serviceloven,  

 børnetilskudsloven, sygesikringsloven, inddrivelsesloven, lov om en  

 børnefamilieydelse og boligstøtteloven, m.fl. deltager alene  

 medlemmet fra kommuneforeningen, amtskommunen og De Samvirkende  

 Invalideorganisationer.
 I sager, hvor der både skal træffes  

 afgørelse efter de bestemmelser, der skal behandles af hele  

 nævnet, og efter andre bestemmelser, skal sagen behandles af "det  

 store nævn".
13.2. Den Sociale Ankestyrelse § 51. Ankestyrelsens afgørelser  

 træffes af Stk. 2. Styrelseschefen, vicestyrelseschefen og  

 ankecheferne skal have bestået juridisk, statsvidenskabelig eller  

 økonomisk eksamen eller anden dermed ligestillet eksamen.
Deres  

 ansættelsesområde er alene Ankestyrelsen.
§ 52. Socialministeren fastsætter  

 antallet af beskikkede medlemmer og stedfortrædere, der udpeges af  

 socialministeren for 4 år ad gangen efter indstilling fra Stk. 2. Som medlemmer kan ikke udpeges  

 personer, Sammensætning 199. Den Sociale Ankestyrelse er klageinstans for  

 kommunale og amtskommunale afgørelser, som Ankestyrelsen  

 skønner har principiel eller generel betydning.
 Bestemmelsen viderefører Ankestyrelsens  

 sammensætning med en enkelt udvidelse, idet Funktionærernes og  

 Tjenestemændenes Fællesråd, som repræsenterer et  

 betydeligt antal offentligt ansatte, nu også indstiller medlemmer til  

 Ankestyrelsen.
 § 54. Afgørelser i sager efter lov om  

 dagpenge ved sygdom eller fødsel træffes på et  

 møde, hvori der deltager 3 medlemmer og 2 ankechefer, jf. § 55,  

 stk. 2, nr. 1. De 3 medlemmer skal repræsentere henholdsvis Dansk  

 Arbejdsgiverforening, Landsorganisationen i Danmark og kommunerne.
 Bekendtgørelsen om retssikkerhed og administration  

 på det sociale område:
 § 20. Afgørelser i sager efter lov om  

 dagpenge ved sygdom eller fødsel træffes på et  

 møde, hvori der deltager 3 medlemmer og 2 ankechefer.
 Stk. 2. Socialministeren udpeger de 3 medlemmer  

 efter indstilling fra Landsorganisationen i Danmark, Dansk  

 Arbejdsgiverforening, Kommunernes Landsforening samt Københavns og  

 Frederiksberg Kommuner.
Stk. 3. På samme måde som i stk. 2  

 udpeges 3 stedfortrædere for hvert medlem.
En af hver af  

 stedfortræderne for de medlemmer, der er indstillet af  

 Landsorganisationen i Danmark og Dansk Arbejdsgiverforening, udpeges efter indstilling fra henholdsvis en  

 rederiorganisation og en organisation for søfarende.
Stk. 4. I afgørelser om ret til dagpenge efter  

 bekendtgørelsen om dagpenge til søfarende ved sygdom eller  

 fødsel deltager de stedfortrædende medlemmer, der er udpeget  

 efter stk. 3, 2.pkt.
Endvidere deltager et medlem fra Kommunernes  

 Landsforening samt fra Københavns og Frederiksberg Kommuner.
Sager om sygedagpenge 200. Kommunale afgørelser efter  

 sygedagpengeloven indbringes for det sociale nævn som normalt sidste  

 administrative klageinstans, idet Dagpengeudvalget er nedlagt.
Det sociale  

 nævns afgørelser i dagpengesager kan behandles af Ankestyrelsen,  

 hvis Ankestyrelsen skønner, at afgørelsen har principiel eller  

 generel betydning.
 Da såvel arbejdsgiver og arbejdstager som kommunerne  

 har en retlig interesse i afgørelserne, sammensættes  

 ankemøderne med 2 ankechefer og 3 medlemmer, der repræsenterer  

 henholdsvis LO, DA, Kommunernes Landsforening og Københavns og  

 Frederiksberg Kommuner.
 Den hidtidige regel i forretningsordenen for  

 Dagpengeudvalget om, at arbejdsgiversiden og arbejdstagersiden  

 repræsenteres af henholdsvis en rederiorganisation og en organisation  

 for søfarende i sager om ret til dagpenge efter lov om dagpenge ved  

 sygdom eller fødsel til søfarende videreføres i  

 § 20 i bekendtgørelsen om lov om retssikkerhed og administration  

 på det sociale område.
13.3. Efterprøvelse af skønsmæssige  

 afgørelser § 69. Det sociale nævn og Ankestyrelsen kan  

 kun, når der foreligger særlige omstændigheder,  

 efterprøve det skøn, der indgår i en afgørelse  

 truffet af kommunen eller amtskommunen.
 201. Med formuleringen af § 69 er den  

 hidtidige regel i bistandslovens § 15, stk. 5, ført videre, dog  

 således, at § 69 sprogligt bedre udtrykker den praksis, som de  

 sociale klagemyndigheder faktisk anvender, når de skal bedømme  

 og efterprøve skøn, som indgår i de afgørelser,  

 som de sociale myndigheder træffer.
Der er ofte en vis usikkerhed med hensyn til, hvad en  

 skønsmæssig afgørelse er, og hvordan de sociale  

 klagemyndigheder, ombudsmanden og domstolene efterprøver  

 skønsmæssige afgørelser.
I det følgende skal det  

 beskrives, hvad skønsmæssige afgørelser er, og hvordan  

 disse efterprøves.
Afgørelser, der bygger på ret 202. Begrebet skøn stilles i forhold til ret  

 eller retsanvendelse.
Retsanvendelse bruges, når det direkte  

 følger af loven, at bestemte betingelser (retsfaktum) er knyttet  

 sammen med en bestemt rettighed eller forpligtelse (retsfølge). Et  

 eksempel er, at det følger af pensionsloven, at en person, der fylder  

 67  år (retsfaktum), efter ansøgning har ret til folkepension  

 (retsfølge). Der er i sådanne tilfælde ikke tvivl om  

 retsfaktum, og retsfølgen er beskrevet i loven som beløb pr.  

 måned i grundbeløb og evt. tillæg, når betingelserne  

 herfor er opfyldte.
Skønsmæssige afgørelser 203. Skøn anvendes, når bestemmelsen i  

 loven ikke angiver en bestemt retsfølge af retsfaktum, der også  

 kan være beskrevet i brede vendinger.
To eksempler Det følger af aktivlovens § 81, at kommunen  

 kan yde hjælp til rimeligt begrundede enkeltudgifter til en person, som  

 har været ude for ændringer i sine forhold, hvis  

 pågældendes egen afholdelse af udgifterne i afgørende grad  

 vil vanskeliggøre den pågældendes og familiens muligheder  

 for i fremtiden at kunne klare sig selv.
Denne bestemmelse beskriver en  

 række betingelser, for at en borger har ret til hjælp.
Da  

 betingelserne ikke er objektivt angivet, betyder det, at loven har overladt  

 myndigheden et spillerum, inden for hvilket den kan vælge mellem en  

 eller flere afgørelser.
Et andet eksempel er aktivlovens § 11, stk. 2,  

 hvorefter det er en betingelse for at få kontanthjælp eller  

 aktivering, at modtageren har være ude for ændringer i sine  

 forhold.
Der er i reglen nævnt nogle typer af ændringer -  

  sygdom, arbejdsløshed eller samlivsophør -  men disse er ikke  

 udtømmende.
Myndigheden skal altså i den konkrete sag  

 påse, om der er andre ændringer, som kunne berettige til  

 kontanthjælp/ aktivering.
Hvorfor regler, som bygger på skøn 204. . Det er karakteristisk for regler, der  

 indeholder et eller flere skønsmæssige elementer, at de er  

 udformet på den måde, fordi bestemmelsen skal kunne samle op  

 på situationer, som lovgiver ikke på forhånd har kunnet  

 eller ønsket at beskrive udtømmende.
Det er hensigten, at  

 når myndigheden står med de konkrete sager, så skal der -  

  efter et konkret skøn -  være mulighed for at hjælpe den  

 enkelte og familien.
Efterprøvelse af skøn 205 . At en afgørelse bygger på et  

 skøn - eller at der som et led i afgørelsen indgår et  

 eller flere skønsmæssige elementer - betyder ikke, at  

 afgørelsen ikke kan efterprøves af klagemyndighederne,  

 ombudsmanden eller domstolene.
Såvel domstolene som ombudsmanden  

 efterprøver skønsmæssige afgørelser, og efter  

 grundlovens § 63 kan domstolene påkende ethvert  

 spørgsmål om øvrighedsmyndighedens grænser.
Det  

 betyder, at der er domstolskontrol med forvaltningen også, når  

 forvaltningen udøver et skøn.
Domstolene og ombudsmanden har i deres praksis fastlagt,  

 hvad der indgår i deres prøvelse, når der indgår  

 skøn i reglen.
Udgangspunktet for efterprøvelsen er, om  

 skønnet er lovligt.
Heri indgår navnlig, om sagens faktiske  

 omstændigheder er rigtige, om der er inddraget ulovlige  kriterier, om  

 myndigheden har foretaget en konkret individuel afvejning af sagens  

 omstændigheder, og om lighedsgrundsætningen - at ensartede  

 tilfælde er behandlet ens - er fulgt.
 I praksis er der forskel på domstolenes og  

 ombudsmandens efterprøvelse, idet ombudsmanden typisk ikke  

 efterprøver den del af en afgørelse, der hviler på en  

 fagkyndig vurdering, fx en lægelig vurdering, mens domstolene  

 også efterprøver fagkyndiges vurderinger.
 De sociale klageinstansers muligheder for at  

 efterprøve og i givet fald  tilsidesætte et skøn  

 udøvet af en kommune eller en amtskommune svarer til den praksis, som  

 domstolene har lagt med hensyn til efter grundlovens § 63 at  

 efterprøve øvrighedsmyndighedens grænser, dvs. i hvilket  

 omfang domstolene efterprøver forvaltningsafgørelser.
Efterprøvelsen består i at konstatere, om  

 myndigheden overhovedet har foretaget et skøn og fx ikke bare anvendt  

 interne retningslinier uden at vurdere sagen konkret.
I efterprøvelsen  

 indgår også, om sagens faktiske omstændigheder er korrekt  

 beskrevet, om sagsbehandlingsreglerne (forvaltningsloven m.m.) er fulgt, om  

 ensartede tilfælde er behandlet ens (lighedsgrundsætningen), om  

 der eventuelt er taget hensyn til ulovlige kriterier, og om hensynene er  

 prioriteret i overensstemmelse med almindelige retsprincipper.
De sociale  

 nævn og Ankestyrelsen tilsidesætter endvidere åbenbart  

 urimelige skønsmæssige afgørelser, og på samme  

 måde som domstolene efterprøver de sociale nævn og  

 Ankestyrelsen også og tilsidesætter i givet fald sagkyndiges  

 vurderinger.
13.4. Koordinering af praksis § 76. Ankestyrelsen har pligt til på  

 landsplan at koordinere, at afgørelser, som efter de sociale love kan  

 indbringes for Ankestyrelsen og de sociale nævn, træffes i  

 overensstemmelse med lovgivningen.
Stk. 2. Som et led i denne koordinering § 77. Socialministeriet kan anmode  

 Ankestyrelsen om at gennemgå kommunernes, amtskommunernes eller  

 nævnenes afgørelser.
 § 78. Det sociale nævn har pligt til  

 inden for sit område at koordinere, at afgørelser, som efter de  

 sociale love kan indbringes for det sociale nævn, træffes i  

 overensstemmelse med lovgivningen.
Stk. 2. Som et led i denne koordinering 1) vejleder nævnet om ankeinstansernes praksis i  

 sager efter den sociale lovgivning og 2) følger nævnet kommunernes, amtskommunernes  

 og de sociale nævns praksis.
§ 79. Ankestyrelsen og det sociale nævn skal  

 samarbejde om deres koordinationsopgave efter § 76 og § 78. Som led  

 i denne opgave kan Ankestyrelsen og de sociale nævn indhente sager til  

 gennemsyn.
Oplysninger om afgørelser kan indhentes i såvel  

 skriftlig som i elektronisk form.
Praksiskoordinering 206. Efter kapitel 11 i lov om retssikkerhed og  

 administration på det sociale område videreføres reglerne  

 om Ankestyrelsens praksiskoordinering fra ankestyrelsesloven, idet de sociale  

 nævn også får en praksiskoordinerende opgave i samarbejde  

 med Ankestyrelsen.
 Som led i denne virksomhed kan Ankestyrelsen indhente og  

 gennemgå sager, der er afgjort af de sociale nævn og kommunerne,  

 jf. §§ 78 og 79. De sociale nævn kan inden for deres område  

 ligeledes indhente og gennemgår sager fra kommunerne.
Sagerne kan bl.a. udvælges på baggrund af en  

 statistisk opgørelse over den forventede tilkendelseshyppighed af  

 forskellige typer af sociale ydelser i kommuner, amtskommuner og sociale  

 nævn.
Hensigten med Ankestyrelsens - og de sociale nævns -  

 gennemgang af sagerne er at afdække, om der foreligger større  

 praksisforskelle, og om der er særlige forhold, der kan forklare  

 afvigelser fra det forventede.
Sagerne skal kunne påklages Ankestyrelsen og de sociale nævn kan som led i deres  

 praksiskoordinering kun gennemgå sagstyper, der drejer sig om  

 afgørelser, som efter lovgivningen kan indbringes for Ankestyrelsen,  

 respektive de sociale nævn.
Retlig vurdering Der er tale om en retlig vurdering i forhold til den  

 enkelte sag, hvor de praksiskoordinerende instanser vurderer, om  

 afgørelserne er i overensstemmelse med gældende ret.  

 Ankestyrelsen - og de sociale nævn bør kun erklære sig  

 uenige i en afgørelse, hvis den er klart i strid med  

 landsdækkende praksis på området.
Det betyder også,  

 at når der i en regel indgår skøn, og det er overladt til  

 den lokale myndighed at fastlægge, hvordan skønnet konkret skal  

 udøves, vil der kun være grundlag for at reagere, hvis  

 afgørelserne er ulovlige.
Sager kan ikke tages op af egen drift De praksiskoordinerende instanser kan ikke i forbindelse  

 med en praksisundersøgelse tage underinstansernes afgørelser op  

 af egen drift med henblik på at ændre afgørelsen, og  

 praksiskoordineringen går heller ikke ind i en bedømmelse af  

 hensigtsmæssigheden af kommunernes forretningsgange eller det lokale  

 serviceniveau.
Samarbejdet mellem nævn og Ankestyrelsen 207. I forbindelse med, at de sociale nævn  

 har fået pligt til at praksiskoordinere inden for deres område,  

 er det forudsat, at de løser opgaven i samarbejde med Ankestyrelsen  

 for bl.a. at forebygge usikkerhed om, hvilken praksis der gælder, og  

 for at sikre den bedst mulige ressourceudnyttelse, centralt og regionalt.
De sociale nævns praksiskoordinerende virksomhed  

 tilrettelægges derfor i samarbejde med Ankestyrelsen.
Ved  

 undersøgelser af kommunernes praksis tager Ankestyrelsen kontakt med  

 det sociale nævn, under hvis område den enkelte kommune  

 hører.
Ankestyrelsen bør konsulteres, før de sociale  

 nævn giver udmelding om resultatet af en lokal  

 praksisundersøgelse for at sikre størst mulig overensstemmelse  

 mellem udmeldingerne.
Opfølgning 208. Opfølgningen af praksiskoordineringen  

 sker ved, at Ankestyrelsen og de sociale nævn -  inden udsendelsen af  

 rapporter m.v. om undersøgelserne -  går i dialog med og/eller  

 afholder opfølgningsmøder med de involverede nævn og  

 kommuner.
Ankestyrelsen -  og de sociale nævn -  bør i dialogen  

 give vejledning om, hvorledes sagsbehandlingen kan forbedres, fx om hvordan  

 krav til dokumentation, formelle sagsbehandlingsregler, bedre kan overholdes,  

 således at der på landsplan sikres ensartethed i sagsbehandlingen  

 og afgørelsespraksis.
 Dialogen mellem kommuner, sociale nævn og  

 Ankestyrelsen bør endvidere bidrage til at gøre den  

 landsdækkende praksis synlig, således at der skabes større  

 klarhed herom i kommunerne med henblik på deres fremtidige  

 sagsbehandling for at sikre ligebehandling af borgerne.
13.5. Vejledning til kommunerne og amtskommunerne Hvem vejleder 209. Dette afsnit handler om, hvor kommuner og  

 amtskommuner m.v. kan få vejledning om reglerne på det sociale  

 område.
Som udgangspunkt yder kommunerne vejledning om sociale  

 spørgsmål overfor borgerne, mens medarbejdere i kommunerne kan  

 få vejledning i de sociale nævn, og medarbejdere i de sociale  

 nævn kan få vejledning om praksis og lovspørgsmål i  

 Ankestyrelsen.
 Retssikkerhedsloven viderefører, jf. §§ 76 og  

 78, Ankestyrelsens og de sociale nævns pligt til at give kommuner og  

 amtskommuner vejledning.
 Når klageinstanserne yder vejledning, skal der tages  

 hensyn til, at Den Sociale Ankestyrelse og de sociale nævn i deres  

 virksomhed er uafhængig af instruktioner i den enkelte sags behandling  

 og afgørelse, jf. § 68. Hverken Ankestyrelsen eller statsamterne,  

 som sekretariat for de sociale nævn, kan give »bindende  

 forhåndstilkendegivelser« om afgørelse af konkrete sager, fordi  

 der vil kunne opstå habilitetsproblemer ved en senere klagesag, og  

 fordi der medvirker beskikkede medlemmer, når de konkrete klagesager  

 skal afgøres.
Ankestyrelsens vejledning 210. Ankestyrelsens vejledning sker bl.a. ved at  

 offentliggøre anonymiserede afgørelser, som har principiel  

 eller generel betydning, og som Ankestyrelsen og de sociale nævn har  

 truffet.
Det sker i ·  

 	Ankestyrelsens »SM-Sociale Meddelelser«, ·  

 	praksisoversigter på de enkelte lovområder, og ·  

 	Ankestyrelsens nyhedsblad »Nyt fra Ankestyrelsen«.
 Udmelding af praksis sker regelmæssigt både i  

 skriftlig og elektronisk form, så kommuner, statsamter og andre, der  

 har afgørelseskompetence på de forskellige lovområder,  

 eller som har behov for at være orienteret om praksis, hurtigt kan  

 være informeret herom.
Ankestyrelsen besvarer også telefoniske og  

 skriftlige forespørgsler fra de sociale nævn om gældende  

 lovgivning m.v. og praksis.
Herudover yder Ankestyrelsen vejledning ved  

 regelmæssig kontakt og mødevirksomhed, herunder ved undervisning  

 og kurser, med underinstanser, kommuner, sociale nævn,  

 interesseorganisationer og andre samarbejdspartnere.
Grundlaget for vejledning 211. Ankestyrelsen og nævnene yder vejledning  

 ud fra allerede trufne afgørelser.
Hvis der endnu ikke er truffet  

 afgørelse vedrørende selve spørgsmålet, vil  

 Ankestyrelsen og nævnene ud fra de allerede foreliggende  

 afgørelser kunne yde retlig vejledning og fortolkningsbidrag.
Ny lovgivning I forbindelse med ny lovgivning vil Ankestyrelsen ofte yde  

 en retlig vejledning om fortolkning af reglerne.
Ny lovgivning kan imidlertid  

 være af en sådan karakter, at Socialministeriet i en periode skal  

 yde vejledning over for nævn og kommuner.
Vejledningen vil typisk blive  

 overtaget af Ankestyrelsen og nævnene, når de første  

 afgørelser er truffet.
Vejledning fra Socialministeriet 212. Socialministeriet har pligt til at give  

 vejledning, når det drejer sig om sager, hvor klageadgangen er  

 afskåret i loven.
 Socialministeriet har også vejledningsforpligtelsen,  

 når det drejer sig om bistandsudøvelsen - dvs. en kommunes eller  

 en amtskommunes valg af foranstaltning, når der er truffet  

 afgørelse om, at der skal ydes en eller anden form for hjælp.  

 Socialministeriet kan ikke vejlede om det konkrete valg af foranstaltning,  

 men alene udtale sig vejledende om de muligheder, der findes inden for  

 rammerne af lovreglerne.
Kapitel 14 Om straffebestemmelser og inddrivelse 14.1. Om straffebestemmelser 213. I serviceloven er der straffebestemmelser  

 på børneområdet.
Endvidere er der i § 38, stk. 3, i  

 lov om dagpenge ved sygdom eller fødsel fortsat hjemmel til at  

 pålægge juridiske personer (et aktieselskab, andelsselskab eller  

 lignende) straf.
Baggrunden for dette er, at efter straffeloven er det en  

 betingelse, for at juridiske personer kan straffes, at der er hjemmel hertil  

 i særlovgivningen.
Der er herudover ikke særlige straffebestemmelser  

 for personer i den sociale lovgivning.
Det er derfor de almindelige regler om  

 økonomiske forbrydelser i straffeloven, fx om bedrageri, der  

 gælder.
En person, der modtager hjælp efter den sociale  

 lovgivning, er således omfattet af samme regler om straf, som  

 gælder for andre personer i samfundet.
Baggrunden for, at det ikke er skønnet rimeligt med  

 særlige strafferegler i særlovene, er, at den teknologiske  

 udvikling giver gode muligheder for at kontrollere en ansøgers  

 økonomiske og familiemæssige forhold.
I § 12, stk. 4, har  

 myndighederne hjemmel til at indhente oplysninger i elektronisk form til brug  

 ved behandling af en enkelt sag og som led i en generel søgning til  

 brug for kontrol, og det er i § 10, stk. 3, bestemt, at borgeren skal  

 have oplysning om denne adgang.
 Der er endvidere både i aktivloven,  

 børnetilskudsloven, pensionsloven og i sygedagengeloven obligatoriske  

 regler om tilbagebetalingspligt, fx hvis modtageren har tilsidesat sin  

 oplysningspligt, eller mod bedre vidende har modtaget hjælp efter  

 loven.
 Kommunen kan også kræve refusion fra en  

 arbejdsgiver, der uberettiget ikke har betalt dagpenge til en sygemeldt, og  

 kommunen derfor har udbetalt dagpenge til den sygemeldte.
14.2. Generelle forhold i forbindelse med at inddrive  

 beløb, der skal betales tilbage 214. I de enkelte sociale love findes en  

 række regler, der regulerer, hvorledes myndighederne skal inddrive  

 beløb, som skal betales tilbage, fordi de er modtaget  

 uretmæssigt.
 I dette afsnit beskrives nogle tværgående  

 forhold, som myndighederne i almindelighed bør være  

 opmærksom på i forbindelse med at inddrive skyldige  

 beløb.
Tilrettelæggelse af arbejdet med at inddrive beløb 215. Afgørelse om at inddrive beløb  

 træffer det eller de udvalg, som efter kommunens styrelsesvedtægt  

 varetager de pågældende sagsområder.
Det er således  

 muligt, at en kommune kan samle sin inkassovirksomhed under et udvalg.
Klagevejledning 216. Hvis kommunen vælger at samle sin  

 inkassovirksomhed, skal kommunen dog være opmærksom på, at  

 klagemulighederne afhænger af, efter hvilken lovhjemmel inddrivelsen  

 sker.
Det er derfor vigtigt, at borgeren får en korrekt klagevejledning  

 i forhold til den konkrete sag.
Hensigtsmæssig tilrettelæggelse 217. Der er flere hensyn, der har betydning for,  

 hvordan arbejdet kan tilrettelægges mest  

 hensigtsmæssigt:
 ·  

 	Der skal ydes en helhedsorienteret indsats over for borgeren.
 ·  

 	Tillidsforholdet mellem borger og sagsbehandler skal bevares.
 ·  

 	Der skal være tale om en effektiv inddrivelse.
Det gælder videre generelt, at inddrivelsen skal ske  

 ud fra en samlet vurdering af pågældendes situation og behov  

 på længere sigt.
Samtidig skal den enkelte borger have mulighed  

 for at medvirke ved behandlingen af sin sag, og behandlingen af sagerne skal  

 tilrettelægges på en sådan måde, at borgeren kan  

 udnytte denne mulighed, jf. § 4.
Lønindeholdelse 218. Inddrivelse kan ske i form af indeholdelse i  

 løn.
Indeholdelse kan også ske i ventepenge, pensioner og  

 lignende understøttelser, der betales af statskassen, de kommunale  

 kasser, andre offentlige kasser eller private kasser.
Reglerne fremgår dels af kildeskattelovens § 73  

 for så vidt angår inddrivelser efter reglerne om personlige  

 skatter og dels af §§ 5-9 i lov om inddrivelse af underholdsbidrag for  

 så vidt angår inddrivelse af underholdsbidrag.
Begge disse love  

 indeholder en bestemmelse om, at der skal overlades skyldneren det  

 nødvendige til eget og familiens underhold.
Klage over lønindeholdelse 219. Klage over afgørelser om  

 lønindeholdelse følger klagereglerne i de love, hvori hjemmelen  

 til at inddrive beløbene findes.
 Ved lønindeholdelse i forbindelse med inddrivelse  

 af en skatterestance kan kommunens afgørelse indbringes til endelig  

 afgørelse for den stedlige told- og skatteregion.
Sker indeholdelsen i forbindelse med inddrivelse af  

 tilbagebetalingspligtig kontanthjælp, kan afgørelsen indbringes  

 for det sociale nævn.
Det samme er tilfældet, hvis det  

 indeholdelsespligtige beløb fastsættes i forbindelse med  

 inddrivelse af underholdsbidrag.
Det følger af inddrivelseslovens § 5, at  

 fogedretten afgør indsigelser vedrørende  

 løntilbageholdelse.
Hvis tvangsinddrivelse af underholdsbidrag er  

 iværksat, skal klagen således rettes til fogedretten, som, hvis  

 klagerens påstand imødekommes, sender sagen tilbage til  

 kommunalbestyrelsen.
Lønindeholdelse i kontanthjælp 220. Vedrørende lønindeholdelse for  

 restancer i kontanthjælpen udsendte Told- og Skattestyrelsen i  

 forbindelse med bruttoficeringen af kontanthjælpen den 14. februar 1994  

 et cirkulære, hvoraf det fremgår, at der som udgangspunkt ikke  

 foretages lønindeholdelser for restancer i kontanthjælp.
Det er  

 dog ikke udelukket at fastsætte en tilbagebetalingsordning overfor  

 personer med indtægter på kontanthjælpsniveau, hvis  

 ansøger har et væsentligt større  

 rådighedsbeløb end kontanthjælpsmodtager i almindelighed,  

 fx på grund af et fremført skattemæssigt underskud eller  

 en meget lav boligudgift, se SM O-47-99. Told- og Skattestyrelsen har desuden  

 udsendt cirkulære nr. 1997-5 af 14. marts 1997 om betalingsevne i  

 forbindelse med lønindeholdelse og afdragsordninger.
Det nødvendige til underhold 221. Ud over disse retningslinier for  

 kontanthjælpsmodtagere er der ingen generelle retningslinier, som  

 specificerer, hvor meget en skyldner skal have tilbage som nødvendigt  

 til eget og familiens underhold.
 Det vil imidlertid være hensigtsmæssigt, hvis  

 der sker en vis koordinering af principperne for lønindeholdelse,  

 således at en kontanthjælpsmodtager med gæld til det  

 offentlige ikke i forbindelse med et tilbudt arbejde bliver præsenteret  

 for en lønindeholdelse, som bevirker en samlet nedgang i  

 pågældendes rådighedsbeløb, og herved kan virke som  

 en barriere mod at søge ud på arbejdsmarkedet.
Vejledning til skyldnere Det vil lette inddrivelsesarbejdet, hvis kommunen yder en  

 kvalificeret vejledning og sammen med den enkelte skyldner finder frem til en  

 plan for afvikling af gælden.
Skyldneren vil ofte være mere  

 motiveret, når der er udsigt til, at gælden kan afvikles inden  

 for en overskuelig fremtid.
Den enkelte skyldner bør jævnligt,  

 mindst en gang årligt, orienteres om, hvilke beløb der skyldes  

 til det offentlige og grundlaget for de skyldige beløb.
Forretningsgange 222. Såvel af hensyn til den enkelte borger,  

 som af hensyn til en effektiv inddrivelse, bør kommunen udforme en  

 forretningsgang for, hvordan kommunens inddrivelsessager skal behandles.  

 Forretningsgangen bør indeholde ·  

 	procedurer om et tæt samarbejde mellem de forvaltningsgrene, der er  

 beskæftiget med udbetaling og inddrivelse.
Det kan fx være mellem  

 en socialforvaltning, en skatteforvaltning og en særlig  

 inkassoenhed, ·  

 	procedurer om registrering og kontering af krav, når de  

 opstår.
Kravet bør hurtigst muligt fremsættes over for  

 skyldneren.
Det offentliges krav må ikke uden videre kunne vokse.
Det  

 kan - i givet fald - betyde, at en borger i unødigt lang tid bliver  

 fastholdt som skyldner, ·  

 	rykkerprocedurer, således at sagerne følges tæt, og at  

 der er kontrol i forbindelse med indbetalinger, ·  

 	procedurer om brug af registre m.v. (sagshenvisnings- og advissystem,  

 skatte- og indtægtsregistre, det centrale fordringsregister). Der  

 bør i den forbindelse sikres en effektiv udnyttelse af de forskellige  

 muligheder for inddrivelse, herunder om en udbetaling til en skatteyder skal  

 tilbageholdes, fx fordi der skal ske modregning eller fyldestgørelse  

 af anmeldte fordringer.
Kapitel 15 Den Sociale Database 223. I Socialministeriets bekendtgørelse om  

 retssikkerhed og administration på det sociale område er i  

 §§ 53-55 fastsat regler om Den Sociale Database.
Databasen har  

 afløst Det Sociale Informations- og Analysesystem, som blev  

 indført den 1. januar 1990, og som siden er fornyet i et samarbejde  

 med de kommunale organisationer m.fl.
Fra 1. april 2000 er de hidtidige regler om faste  

 årlige indberetninger af nøgletal og servicemål fra  

 kommunalbestyrelser og amtsråd afskaffet til fordel for flere  

 afgrænsede særlige undersøgelser mv. efter behov.
Desuden  

 kan gennemføres bredere temaundersøgelser inden for felter af  

 det sociale og tilgrænsende områder.
Formålet er, at  

 Socialministeriet til stadighed og mere målrettet kan følge  

 udviklingen på det sociale område, herunder implementeringen af  

 ny lovgivning i kommuner og amtskommuner, og at de nødvendige  

 oplysninger til regeringens og Folketingets arbejde hurtigt kan  

 tilvejebringes.
Formålet med Den Sociale Database 224. Det er et overordnet mål med Den Sociale  

 Database at fungere som et centralt mødested for viden om den sociale  

 udvikling i spændingsfeltet mellem det decentrale og centrale niveau.
I  

 de kommende år vil indholdet i Den Sociale Database til stadighed blive  

 bedre og kunne levere stadigt flere relevante oplysninger om det sociale  

 område.
Med Den Sociale Database er der sket en yderligere  

 tilpasning af informationsgangene på det sociale område til  

 regeringens IT-politiske handlingsplan.
Teknisk betyder det bl.a., at  

 internettet i stigende grad bruges til dialogen mellem det decentrale og  

 centrale niveau, herunder til indsamling af oplysninger og tilbagemelding om  

 forholdene i landets amtskommuner og kommuner.
 Der lægges i denne dialog vægt på  

 gensidig koordinering og udveksling af informationer mellem Socialministeriet  

 (Den Sociale Ankestyrelse) og andre organisationer og myndigheder, der  

 indsamler oplysninger på det sociale område, med henblik på  

 at spare kommuner og amtskommuner for dobbeltindberetninger og for at  

 tilgodese Den Sociale Databases målsætninger.
 Kommuner og amtskommuner kan få adgang til selv at  

 indberette og ajourføre deres oplysninger i databasen (kræver  

 brugeradgang og adgangskode). Af hensyn til kommuner og amtskommuner uden  

 tilstrækkelig internetadgang samt i situationer, hvor  

 internetindberetning ikke er hensigtsmæssig, vil der fortsat blive  

 udsendt papirskemaer eller andre medier til indberetning af oplysninger.
Oplysningerne i Den Sociale Database 225. Via Den Sociale Database indsamles og  

 formidles oplysninger om det sociale og tilgrænsende områder, som  

 indgår i dialogen mellem det decentrale og centrale niveau.
Grundlaget  

 er oplysninger, der indsamles i kommuner og amtskommuner i hele landet eller  

 i et udsnit af disse.
 Forpligtelsen for kommuner og amtskommuner til at medvirke  

 i særlige undersøgelser, kommunepaneler, temaplanlægning  

 mv. har bl.a. til formål at supplere de oplysninger, der indsamles via  

 de faste informationssystemer, herunder at fremskaffe oplysninger om  

 indsatsen over for særlige grupper, som er vigtige i det  

 socialpolitiske arbejde, men som ikke nødvendigvis lader sig entydigt  

 afgrænse, således som de faste statistiksystemer kræver  

 det.
Oplysningerne kan således både omfatte  

 kvantitative opgørelser og mere kvalitative oplysninger om f.eks.  

 besluttede service- og kvalitetsmål mv.
Oplysningerne omfatter  

 også - hvor det er relevant - den del af indsatsen, der f.eks. ved  

 udlicitering eller driftsoverenskomst er overladt til private, samt indsatsen  

 fra frivillige foreninger mv., der udfører opgaver på det  

 sociale område.
Desuden medtages efter behov oplysninger om  

 kommunalbestyrelsers og amtsråds vurderinger af og beslutninger om den  

 fremtidige udvikling på det undersøgte område.
I forbindelse med de særlige undersøgelser  

 mv. ajourføres allerede eksisterende oplysninger herom i Den Sociale  

 Database.
Såfremt kommuner og amtskommuner ikke benytter sig af  

 muligheden for ajourføring, kan Ankestyrelsen ved undersøgelsen  

 lægge til grund, at de registrerede oplysninger fortsat er  

 gældende, jf. bekendtgørelsens § 54, stk. 2. Bestemmelsen  

  præciserer kommuners og amtskommuners ansvar for aktualiteten af  

 oplysningerne i  Den Sociale Database og har til formål at aflaste de  

 lokale myndigheder for indberetninger i situationer, hvor der lokalt ikke er  

 truffet nye beslutninger eller forholdene i øvrigt er  

 uændrede.
 Ankestyrelsen vil ved hver undersøgelse mv. varsle  

 kommuner og amtskommuner om, hvilke af Den Sociale Databases oplysninger, der  

 indgår i ajourføringen.
Bestemmelsen i bekendtgørelsens § 54, stk. 2,  

 er begrænset til oplysninger fra særlige undersøgelser  

 mv., der indhentes specielt til Den Sociale Database.
Bestemmelsen finder  

 således ikke anvendelse i forbindelse med centrale myndigheders  

 indsamling af oplysninger via de faste indberetningssystemer, der har anden  

 hjemmel.
Anvendelse af oplysningerne i databasen 226. Da det er vigtigt, at kommunalbestyrelser og  

 amtsråd holdes orienteret om resultaterne af undersøgelserne  

 mv., udsender Ankestyrelsen tilbagemeldinger herom og lægger disse ind  

 i Den Sociale Database.
Oplysninger fra Den Sociale Database stilles i  

 øvrigt i bearbejdet form til rådighed for kommuner og  

 amtskommuner samt for offentligheden via internettet.
 Fra Den Sociale Databases hjemmeside  

 (www.DenSocialeDatabase.dk) er der almen adgang til de publikationer, der  

 udgives på baggrund af analyser af databasens informationer.
I relation til forvaltningslovgivningens bestemmelser om  

 offentlighed i forvaltningen vil Den Sociale Databases grundoplysninger fra  

 kommuner og amtskommuner m.fl. være at betragte som statistisk  

 grundmateriale.
Ankestyrelsen vil som serviceopgave (mod betaling) kunne  

 levere særlige udtræk af validerede oplysninger fra Den Sociale  

 Database til forskere m.fl.
Der vil ikke blive taget betaling for kommuners  

 og amtskommuners udtræk af egne oplysninger.
Administration af Den Sociale Database 227. Den Sociale Database administreres af Den  

 Sociale Ankestyrelse.
Ankestyrelsen udsender vejledning om adgang og  

 indberetning til Den Sociale Database.
 I forbindelse med de enkelte undersøgelser,  

 temaplaner, kommunepaneler mv. giver Ankestyrelsen varsel om  

 ajourføring af oplysninger, samt meddelelse om, i hvilket omfang der  

 skal medtages oplysninger om private, samt frivillige foreninger mv., der  

 udfører opgaver på det sociale område, og om  

 kommunalbestyrelsers og amtsråds vurderinger af og beslutninger om den  

 fremtidige udvikling, jf. bekendtgørelsens § 54, stk. 1.
 Særlige forvaltningsorganer, herunder lokaludvalg,  

 bydelsråd eller kommunale fællesskaber, som udfører  

 arbejde på det sociale område, medvirker ligesom amtskommuner og  

 kommuner i forbindelse med Den Sociale Database, jf. bekendtgørelsens  

 § 55.
Kapitel 16 Ikraftrædelsesbestemmelser 228. Denne vejledning erstatter pr. 1. august 2000  

 Socialministeriets vejledning af 6. marts 1998 om lov om retssikkerhed og  

 administration på det sociale område.
 §§ 26, 64, 80, 81 og 87 a om redegørelse fra  

 koordinationsudvalg, om afgørelser fra Den Sociale Sikringsstyrelse,  

 der kan indbringes for Ankestyrelsen, om Det Rådgivende Praksisudvalg  

 og om Rådet for den sociale indsats på det rummelig  

 arbejdsmarked, i lov om retssikkerhed og administration på det sociale  

 område, som affattet ved lov nr. 207 af 27. marts 2000, trådte i  

 kraft den 1. april 2000.
 Lovens §§ 45 - 48, 52, 67 og 72 om de sociale  

 nævn, om medlemmer af Den Sociale Ankestyrelse, om klage til det  

 sociale nævn og til Ankestyrelse, og om opsættende virkning, som  

 affattet ved lov nr. 207 af 27. marts 2000, træder i kraft den 1. juli  

 2000.
 Bekendtgørelse nr. 312 af 4. maj 2000 om lov om  

 retssikkerhed og administration på det sociale område  

 træder i kraft den 1. juni 2000. Bekendtgørelsens § 37 om  

 Det Rådgivende Praksisudvalg har virkning fra den 1. april 2000 og  

 bekendtgørelsens § 14 om nævnssammensætningen  

 træder i kraft den 1. juli 2000.
Socialministeriet, den 7. juni 2000 Henrik Dam Kristensen /Aksel Meyer Bilag 3 Eksempler, der viser, hvorledes retssikkerhedslovens § 9 a  

 regulerer adgang til mellemkommunal refusion Eksempel 1a Stofmisbruger S, der modtager kontanthjælp, bor i A kommune.  

 Pågældende skal have et behandlingstilbud i B kommune.
Det  

 forudsættes, at S ikke bevarer bopæl i A kommune.
B kommune er  

 opholds- og handlekommune.
 Udgifter efter serviceloven:
Hvis behandlingstilbudet er en boform, jf. den tidligere § 128 i  

  serviceloven, kan B kommune få refusion fra A kommune.
Dette er  

 uændret efter den nye § 9a i retssikkerhedsloven.
Hvis behandlingstilbudet ikke er omfattet af den tidligere § 128 i  

  serviceloven,   kan B kommune aftale refusion med A kommune.
Efter § 9a,  

 stk. 1, nr. 7 er der refusion, hvis botilbudet svarer til en boform efter  

 serviceloven.
 Udgifter efter aktivloven:
B kommune kunne tidligere ikke få refusion for udgifter afholdt  

 efter aktivloven.
Efter § 9 a i retssikkerhedsloven får B kommune ret  

 til refusion også for udgifter efter aktivloven.
Eksempel 1b Efter det midlertidige ophold i B kommune udsluses S med kommunens / anden  

 offentlig myndigheds hjælp til en almindelig bolig i C kommune, der  

 bliver opholdskommune og dermed handlekommune.
S modtager  

 kontanthjælp.
 Udgifter efter serviceloven:
Når der er tale om en almindelig bolig, er der ikke refusion efter  

 den tidligere § 128 i  serviceloven.
Det kan aftales, at C kommune skal have  

 refusion.
Dette er uændret efter den nye § 9 a i  

 retssikkerhedsloven.
 Udgifter efter aktivloven:
C kommune kan ikke få refusion for udgifter efter aktivloven.
Efter  

 den nye § 9a i retssikkerhedsloven kan der aftales refusion.
Eksempel 1c Efter det midlertidige ophold i B kommune udsluses S med kommunens / anden  

 offentlig myndigheds hjælp til en boform som nævnt i den  

 tidligere affattelse af servicelovens § 128 / pensionslovens § 53 i  

 C kommune.
C kommune bliver opholdskommune og dermed handlekommune.
S  

 modtager kontanthjælp / pension Udgifter efter serviceloven og pensionsloven:
C kommune har adgang til refusion efter jf. den tidligere affattelse af §  

 128 i  serviceloven og pensionslovens § 53. C kommune kan rette krav mod  

 B kommune, der kan rette sit krav mod A kommune.
Dette er uændret med  

 den nye § 9a i retssikkerhedsloven.
 Udgifter efter aktivloven:
C kommune kan ikke få refusion for udgifter efter aktivloven.
Efter  

 den nye § 9a i retssikkerhedsloven får C kommune ret til  

 refusion.
Eksempel 2a Hjemløs H får ophold i et forsorgshjem, der ligger i F  

 kommune.
Det forudsættes, at H ikke bevarer sin tidligere  

 opholdskommune.
F kommune er opholdskommune og dermed handlekommune.
Det kan  

 aftales, at en tidligere kommune fortsat er handlekommune.
Udgifterne til  

 botilbud efter servicelovens § 94 er en amtskommunal udgift.
Amtskommunen  

 får 50 pct. refusion fra staten.
 Udgifter efter serviceloven og pensionsloven:
Har F kommune udgifter til hjælp efter serviceloven eller  

 pensionsloven, kan F kommune kræve sine udgifter betalt af en tidligere  

 opholdskommune.
Betingelserne i den tidligere affattelse af servicelovens §  

 128 og pensionslovens § 53, stk. 1, er opfyldte.
Der er medvirken af anden  

 offentlig myndighed, idet forstanderen - eller en anden ansat - har optaget H  

 i boformen.
Der er ikke refusion for udgifter til personlige tillæg.  

 Dette er uændret efter § 9 a i retssikkerhedsloven.
 Udgifter efter aktivloven:
 F kommune kunne ikke få refusion for udgifter efter aktivloven.  

 Efter § 9 a i retssikkerhedsloven har kommune F ret til refusion for udgifter  

 efter aktivloven.
Eksempel 2b Efter det midlertidige ophold på forsorgshjem i F kommune udsluses H  

 med kommunens / anden offentlig myndigheds hjælp til en almindelig  

 bolig i C kommune, der bliver opholdskommune og dermed  

 handlekommune.
 Udgifter efter serviceloven og pensionsloven:
Da der er tale om en almindelig bolig, er der ikke refusion , jf. den  

 tidligere affattelse af servicelovens § 128/ pensionslovens § 53. Det kan  

 aftales, at C kommune skal have refusion.
Dette er uændret efter § 9 a  

 i retssikkerhedsloven.
 Udgifter efter aktivloven:
C kommune kan ikke få refusion for udgifter efter aktivloven.
Dette  

 er uændret, men det er nyt, at der kan indgås aftale om refusion,  

 jf. § 9a i retssikkerhedsloven Eksempel 2c Efter det midlertidige ophold på forsorgshjem i F kommune udsluses H  

 med kommunens / anden offentlig myndigheds hjælp til en boform, som er  

 nævnt i den tidligere affattelse af § 128 i serviceloven servicelovens  

 § 128/ pensionslovens § 53 og som ligger i kommune C.
Kommune C bliver  

 opholdskommune og dermed handlekommune.
 Udgifter efter serviceloven og pensionsloven:
C kommune har adgang til refusion, jf. den tidligere affattelse af  

 servicelovens § 128 og pensionslovens § 53, stk. 1. Da F kommune var  

 opholdskommune under det midlertidige ophold, kan C kommune kræve  

 refusion fra F kommune.
F kommune herefter kræve sine udgifter  

 dækket af A kommune, idet H´s ophold i F kommune er sket ved medvirken,  

 og der er tale om en boform, som er nævnt i den tidligere affattelse af  

 § 128 og pensionslovens § 53. Dette er uændret efter § 9 a i  

 retssikkerhedsloven.
 Udgifter efter aktivloven:
C kommune kunne tidligere ikke få refusion for udgifter efter  

 aktivloven.
Efter § 9 a i retssikkerhedsloven er der refusion for udgifter  

 efter aktivloven.
Eksempel 3a En person, der bor i kommune A, skal i fængsel i kommune B.
Efter  

 endt fængselsophold udsluses personen til kommune C, og hvor  

 pågældende modtager kontanthjælp.
Udslusningen sker til en  

 almindelig bolig.
Kommune C bliver opholdskommune og dermed  

 handlekommune.
 Udgifter efter serviceloven:
Da der er tale om en almindelig bolig, er der ikke refusion, jf. den  

 tidligere affattelse af servicelovens § 128. Det kan aftales, at C kommune  

 skal have refusion.
Denne aftale skal indgås med den kommune, som har  

 pligt til at betale for S under det midlertidige ophold.
Dette er  

 uændret efter § 9 a i retssikkerhedsloven.
 Udgifter efter aktivloven:
C kommune kan ikke få refusion for udgifter efter aktivloven.
Dette  

 er uændret, men det er nyt at der kan indgås aftale om  

 refusion.
Eksempel 3b En person, der bor i kommune A, skal i fængsel i Kommune B.
Efter  

 endt fængselsophold udsluses personen til kommune C, og hvor  

 pågældende modtager kontanthjælp.
Udslusningen sker til en  

 boform, som nævnt i den tidligere affattelse af servicelovens § 128 /  

 pensionslovens § 53, og som ligger i kommune C.
Kommune C bliver  

 opholdskommune og dermed handlekommune.
 Udgifter efter serviceloven:
C kommune har ret til refusion fra kommune B, jr. den tidligere affattelse  

 af servicelovens § 128, men B kommune havde ikke ret til refusion fra kommune  

 A.
Dette ændres med retssikkerhedslovens § 9a, idet ophold i  

 institutioner under fængselsvæsenet giver ret til refusion.  

 Fængselskommunen bliver således efter retssikkerhedslovens § 9a  

 friholdt for udgifter.
 Udgifter efter aktivloven:
C kommune kunne tidligere ikke få refusion for udgifter efter  

 aktivloven.
Kommune C får, jf. retssikkerhedslovens § 9a, refusion for  

 udgifter efter aktivloven.
Kommunen A skal afholde den kommunale andel af  

 udgifterne.
Bilag 4 Litteraturliste Socialret - Almindelige principper - Retssikkerhed og administration,  

 Kirsten Ketscher,  1998, GAD JURA Forvaltningsloven med kommentarer, 3. udgave, John Vogter, Jurist- og  

 Økonomforbundets Forlag 1999 Offentlighedsloven med kommentarer, 3. udgave, John Vogter, Jurist- og  

 Økonomforbundets Forlag 1998 Forvaltningsret, 1. udgave, Hans Gammeltoft-Hansen, Jon Andersen, Kaj  

 Larsen og Karsten Loiborg, Jurist- og Økonomforbundets Forlag 1994 Forvaltningsret, opgaver, hjemmel, organisation, Bent Christensen,  2.  

 udgave, Jurist- og Økonomforbundets Forlag, 1997 Forvaltningsret -  Prøvelse, Bent Christensen, 2. udgave, Jurist-  

 og Økonomforbundets Forlag 1994 Forvaltningsret - Almindelige emner, Jens Garde, Jørgen Albæk  

 Jensen m.fl., 3. udgave, Jurist- og Økonomforbundets Forlag 1997 Forvaltningsret - Sagsbehandling, Jens Garde, Carl Aage Nørgaard,  

 Karsten Revsbech, 4. udgave, Jurist- og Økonomforbundets Forlag  

 1995 At arbejde i forvaltningen, Håndbog i sagsbehandling, Jens  

 Møller og Jens Olsen, 1. udgave, 1998, Nyt Juridisk Forlag At arbejde i forvaltningen II - saglighed, Jens Møller og Jens  

 Olsen, 1. udgave 1999, Nyt Juridisk Forlag Overladelse af sociale opgaver til andre end offentlige myndigheder, Jon  

 Andersen, Juristen, februar 1999, side 54 ff, DJØF, Tavshedspligt i forvaltningen, Jon Andersen, Juristen nr. 4 - 1988, side  

 159ff.
 Ændringer i retsgrundlaget for tavshedspligt i den offentlige  

 forvaltning, Jon Andersen, Juristen, nr. 1 - 1991, side 2 ff.
Bilag 5 STIKORDSREGISTER Registret henviser til punkter i vejledningen.
Adgang til at overlade opgaver til andre 164  

 - formuedannelse 174 til 176  

 - selvejende institutioner 173  

 Aktindsigt... 18 og 21  

 Amtslige brugerråd 159  

 Amtslige klageråd 160  

 Amtsopholdskommune... 80 Begrundelse .... 24  

 Bindende forhåndstilkendegivelse 209  

 Bistandsloven, udgifter... 96  

 Bistandsudøvelse 166 og 212  

 Brugerråd  - se amtslige brugerråd  

 Børn og ungeudvalget 143 Dag - og døgntilbud til børn 166  

 Dagpengeudvalget  200  

 Den Sociale Ankestyrelse  197 og 199  

 Den Sociale Database 223  

 Den Sociale Sikringsstyrelse 196  

 Det Rådgivende Praksisudvalg 153  

 Det sociale nævn 196  

 Det sociale råd - se Rådet for den sociale indsats på det  

 rummelige arbejdsmarked  

 Det store nævn 198 Faktisk forvaltningsvirksomhed 166  

 Folkeregistertilmelding....68  

 Folketingets Ombudsmand 192  

 Folketingets Retsudvalg 192  

 Forvaltningsloven....18  

 - frivillige organisationer 139  

 - private opgaveudførere... 137 til 140  

 Forvaltningsretlige retsgrundsætninger... 13 til 16  

 Forvaltningsretten...10  

 Forvaltningsrevision 195  

 Forældrebestyrelser i dagtilbud for børn 157  

 Funktionærernes og Tjenestemændenes Fællesråd 199 Genoptagelse....12  

 God forvaltningsskik...8 og 17 Handlekommune...66  

 Helhedsvurdering...49  

 Hjemmel...11 Inddrivelsessager 222  

 Indeholdelse(løn, ventepenge, m.v.) 218  

 Inhabilitet...18 og 19  

 Inkassovirksomhed 215  

 Interne retningslinjer 205 Journal- og erindringssystemer...32  

 Juridiske personer 213 Klageråd 156 og 196  

 Klagevejledning...25 og 215  

 Kommunal udligning...97  

 Koordinationsudvalget for den  

 forebyggende arbejdsmarkedsindsats 144  

 - fælles koordinationsudvalg 149  

 - opgaver 146  

 - sammensætning 147 Legalitetstilsyn 193  

 Lighedsgrundsætningen...15 og 205 Magtfordrejning...14  

 Meddelelse af (besked om) en afgørelse...23  

 Medvirken, borgerens...60 og 98  

 Mellemkommunal refusion...81  

 - aftale om refusion...87, 88, og 91 til 95  

 - anbefalinger om samarbejde...84 og 95  

 - forældelse...90 og 96  

 - medvirken...82  

 - ophold i forsorgshjem...83  

 - ophold i fængsler...83  

 - ophør...89  

 - opsamlingsbestemmelse...83  

 - private tilbud...83, 93 og 94  

 - refusionskravet...89  

 - refusion ved flytteret...86  

 - særligt uddannelsestilbud...92  

 - tilbud til sent udviklede...93 og 94  

 - tilskud efter Indenrigsministeriets regler...97  

 - udgifter efter bistandsloven...96  

 - udslusning...83 Minimumsregler...18 og 22  

 Myndighedsudøvelse..168,169,170 og 172 til 174  

 - overgangsordning 171 Notatpligt...26  

 Nøgletal 223 Offentlighedsloven...18 og 137 til 139  

 - frivillige organisationer 139  

 - private opgaveudførere...137 til 139  

 Officialmaksimen......28  

 Opgavefordeling 161,164 og165  

 Opholdskommune...66  

 - aftale om...77  

 - anbefalinger om samarbejde 79  

 - børns...74 til 76  

 - flytning til udlandet...69  

 - flyttesituationer...69, 75, 77 og 78  

 - folkeregistertilmelding...68  

 - hjemkomst fra udlandet...69  

 - integrationsloven...69  

 - institutioner under Kriminalforsorgen...79  

 - nordiske statsborgere...70  

 - ophold uden for opholdskommunen...71  

 - udgifter til boligstøtte...89  

 - uenighed om opholdskommune...67  

 - ægtefællers...73  

 - øjeblikkelig hjælp...73 og 76 Partshøring...18 og 22  

 Praksiskoordinering 206  

 Praksisundersøgelse 207 Repræsentation...18, 20 og 46  

 Retsgrundsætninger...13  

 Revisionsberetning 195  

 Revisionsregulativ 195  

 Rådet for den sociale indsats på det rummelige arbejdsmarked  

 151  

 Rådgivning ... se vejledning Sagsbehandler, skift...45  

 Samarbejde mellem kommuner og amter 162  

 Sektortilsyn 194  

 Serviceinformationer...48  

 Servicemål 225  

 Skønsmæssige afgørelser 201 og 205  

 Sociale Informations- og Analysesystem 223  

 Socialministeriets tilsyn 193  

 Statsrefusion 195  

 Straffebestemmelse 213  

 Styrelsesloven 195  

 Svage grupper...47  

 Svarfrister...31 og 33 Tavshedspligt 116 til 132  

 - brud på tavshedspligten...115 og 120  

 - fortrolige oplysninger...117 og 118  

 - offentligt ansatte..115  

 - offentligt hverv...115  

 - offentlig tjeneste 115  

 - personer uden for den offentlige forvaltning...116  

 - pligt til at give oplysninger 121 til 130  

 - private opgaveudførere 116  

 - retssikkerhedsloven 130 og 133  

 - videregivelse af oplysninger 122 til 136  

 - vidnepligt 121  

 - værdispringsreglen 123  

 Tidlig vurdering .... se vurdering  

 Tidsfrister (se også svarfrister)...31 og 33  

 Tilbagebetalingspligt 213  

 Tilsyn 177  

 - brugerindflydelse 183  

 - formål 179  

 - med økonomi...187 og 188  

 - pligt til at føre 178  

 - selvejende institutioner 186  

 - serviceinformationer 184  

 - tilbud udenfor (amts)kommune 189  

 - udført af andre end ansatte hos myndigheden 181  

 Tilsynsmyndighederne 191  

 Tolk...44 Udvalg der behandler personsager 141 og 158  

 Udvalg under amtskommunen 158  

 - under kommunen 141  

 Underholdsbidrag 218 Vejledning ... 18, 20, 30, 51 og 209  

 Videregivelse af oplysninger 122 til 136  

 - andre fortrolige oplysninger...122  

 - ansøgningssager...125 til 127  

 - enhedsforvaltning  124 og 136  

 - forbud mod at skaffe sig fortrolige oplysninger 131  

 - rent private oplysninger...122  

 - officialmaksimen 126  

 - samtykke 121 til 125, 128 og 134  

 - selvstændig forvaltningsmyndighed...124  

 - til andre end forvaltningsmyndighed 136  

 - underretningspligt...130  

 - undtagelser 121 til 130  

 - værdispringsreglen 123  

 Visitation...56  

 Vurdering...57, 58, 59 og 61  

 Værge...47 Ældreråd 155 Bilag 6 Indholdsfortegnelse Kapitel 1 Indledning Kapitel 2 Det retlige grundlag for kommunernes og amtskommunernes  

 behandling af sociale sager og god forvaltningsskik Kapitel 3 De forvaltningsretlige regler  

 3.1. Hjemmel  

 3.2. Genoptagelse  

 3.3. Forvaltningsretlige retsgrundsætninger  

 3.4. Forvaltningsloven og offentlighedsloven  

 3.5. Andre forvaltningsretlige regler Kapitel 4 Regler i retssikkerhedsloven om, hvordan de sociale  

 myndigheder skal behandle sagerne i forhold til borgerne  

  

 4.1. Frister for afgørelser  

 4.2. Borgeren skal medvirke  

 4.3. Helhedsvurdering  

 4.4. Tidlig samlet vurdering  

 4.5. 8-ugers-vurdering ved hjælp til forsørgelse Kapitel 5 Handlekommune og mellemkommunal refusion  

 5.1. Handlekommune  

 5.2. Mellemkommunal refusion Kapitel 6 Reglerne i retssikkerhedsloven om borgerens pligt til at  

 medvirke og oplyse om ændringer og myndigheders og andres pligt til at  

 give oplysninger  

  

 6.1. Borgerens pligt til at medvirke, retssikkerhedslovens § 10  

 6.2. Konsekvenser ved ikke at medvirke eller give samtykke  

 6.3. Borgernes pligt til at oplyse om ændringer m.v.  

 6.4. Pligt til at give oplysninger, retssikkerhedslovens § 12  

 6.5. Pligt for uddannelsessteder og aktiverede til at give oplysninger ved  

 uddannelsesaktiviteter  

 6.6. Oplysninger til apotekere Kapitel 7 Reglerne i forvaltningsloven om tavshedspligt, videregivelse  

 og indhentelse af fortrolige oplysninger og retssikkerhedsloven  

  

 7.1 Kort om retssikkerhedsloven og forvaltningsloven  

 7.2 Tavshedspligt  

 7.3 Myndighedens adgang til at give oplysninger videre, § 28 i  

 forvaltningsloven  

 7.4 Særlige regler om myndigheders adgang til at indhente oplysninger i  

 ansøgningssager  

 7.5 Pligt til at imødekomme en anmodning om oplysninger fra en anden  

 forvaltningsmyndighed  

 7.6 Forbud mod uden grund at skaffe sig fortrolige oplysninger  

 7.7 Sammenfattende om forvaltningslovens regler om at indhente og videregive  

 oplysninger i sociale sager  

 7.8 Private, der udfører sociale opgaver, skal overholde  

 forvaltningsloven og offentlighedsloven Kapitel 8 Udvalg under kommunerne  

 8.1 Udvalg, der behandler personsager  

 8.2 Børn og unge-udvalget  

 8.3 Koordinationsudvalget for den forebyggende arbejdsmarkedsindsats  

 8.4 Det Rådgivende Praksisudvalg  

 8.5 Ældreråd  

 8.6 Klageråd  

 8.7 Forældrebestyrelser i dagtilbud for børn Kapitel 9 Udvalg m.v. under amtskommunen  

 9.1 Udvalg, der behandler personsager i amtskommunen  

 9.2 Amtslige brugerråd  

 9.3 Amtslige klageråd Kapitel 10 Samarbejde mellem kommuner og amtskommuner, adgang til at  

 overføre opgaver m.v.  

 10.1 Principper for fordeling af opgaverne, samarbejde mellem kommuner,  

 amtkommuner og andre  

 10.2 Kommunernes og amtskommunernes adgang til at overlade sociale opgaver  

 til andre  

 10.3 Om formuedannelse Kapitel 11 Kommuners og amtskommuners ansvar for de sociale opgaver og  

 pligt til at føre tilsyn hermed Kapitel 12 Tilsyn med kommunerne og amtskommunerne  

 12.1 Tilsynsmyndighederne  

 12.2 Folketingets Ombudsmand  

 12.3 Socialministeriets tilsyn  

 12.4 Socialministeriets finansielle tilsyn og revision Kapitel 13 Ankeinstanserne  

  

 13.1 De sociale nævn  

 13.2 Den Sociale Ankestyrelse  

 13.3 Efterprøvelse af skønsmæssige afgørelser  

 13.4 Koordinering af praksis  

 13.5 Vejledning til kommunerne og amtskommunerne Kapitel 14 Om straffebestemmelser og inddrivelse  

  

 14.1 Om straffebestemmelser  

 14.2 Generelle forhold i forbindelse med at inddrive beløb, der skal  

 betales tilbage Kapitel 15 Den Sociale Database Kapitel 16 Ikraftrædelsesbestemmelser Bilagsfortegnelse:  

 Bilag 1 - Bekendtgørelse af lov om retssikkerhed og administration  

 på det sociale område, lovbekendtgørelse nr. 267 af 12  

 april 2000. (Udelades her)
Bilag 2 - Bekendtgørelse nr. 312 af 4. maj 2000 om  

 retssikkerhed og administration på det sociale område. (Udelades  

 her)
Bilag 3 - Eksempler, der viser, hvorledes retssikkerhedslovens § 9 a  

 regulerer adgang til mellemkommunal refusion.
Bilag 4 - Litteraturliste.
Bilag 5 - Stikordsregister.
Bilag 6 - Indholdsfortegnelse.
