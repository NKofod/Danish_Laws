Nr LSF 106 Forslag til Lov om indkomstskat og formueskat for personer m.v.  

 (Personskatteloven) Fremsat af Ministeren for skatter afgifter Opgørelse af skattepligtig indkomst § 1. For personer, der er skattepligtige her til landet, opgøres den skattepligtige almindelige indkomst efter skattelovgivningens almindelige regler med de ændringer, der følger af denne lov.
§ 2. Foruden den skattepligtige almindelige indkomst opgøres personlig indkomst og kapitalindkomst.
§ 3. Personlig indkomst omfatter alle de indkomster, der indgår i den skattepligtige indkomst, og som ikke er kapitalindkomst.
Stk. 2. Ved opgørelsen af den personlige indkomst fradrages 1) udgifter, som i årets løb er anvendt til at erhverve, sikre og vedligeholde indkomst ved selvstændig erhvervsvirksomhed, dog med undtagelse af de i § 4, stk. 1, nr. 1, 2, 7 og 8, og ligningslovens § 13 nævnte udgifter, 2) udgifter som nævnt i ligningslovens §§ 8, stk. 1, 8 B, 8 C, 14, stk. 1, 14 F og 27 B, stk. 4, og overført indkomst efter kildeskattelovens § 25 A, stk. 3-5, ved selvstændig erhvervsvirksomhed, 3) bidrag og præmier til pensionsordninger m.v. i samme omfang som nævnt i pensionsbeskatningslovens §§ 18 og 52, 4) henlæggelser efter investeringsfondsloven, 5) forskelsbeløb og nedskrivning på husdyrbesætninger efter lov om den skattemæssige behandling af husdyrbesætninger §§ 2 og 8, 6) nedskrivning af varelager efter varelagerlovens § 1, stk. 4.
§ 4. Kapitalindkomst omfatter det samlede nettobeløb af 1) renteindtægter og renteudgifter, 2) skattepligtige kursgevinster og fradragsberettigede kurstab efter lov om skattemæssig behandling af gevinst og tab på fordringer og gæld, 3) beregnet kapitalafkast i selvstændig erhvervsvirksomhed efter virksomhedsskattelovens § 7, 4) aktieudbytte og skattegodtgørelse efter ligningslovens § 16 A og selskabsskattelovens § 17 A, 5) skattepligtig fortjeneste ved afståelse af aktier m.v. efter aktieavancebeskatningslovens §§ 2 og 2 a eller ligningslovens § 16 B, 6) overskud eller underskud af en- eller tofamilieshuse m.v., fritidshuse, ejerlejligheder, grunde og lignende, jfr.
ligningslovens § 15 A, 7) de i ligningslovens § 8, stk. 3, omhandlede provisioner m.v., 8) beløb efter virksomhedsskattelovens § 11, stk. 4, sidste pkt., 9) nedslag efter lov om nedslag i skatteansættelsen for renteindtægter m.v. § 3, stk. 1 og 2, 10) indkomst ved selvstændig skibsvirksomhed, når denne virksomhed er den skattepligtiges bierhverv.
Stk. 2. Omkostninger, der i årets løb er anvendt til at erhverve, sikre og vedligeholde kapitalindkomst, fradrages ved opgørelsen af denne.
 Stk. 3. Personer skal medregne indtægter og udgifter som nævnt i stk.
1-2 ved opgørelsen af den personlige indkomst, hvis de driver virksomhed som bankierer eller vekselerere og indtægterne og udgifterne hidrører fra denne virksomhed.
Det samme gælder, hvis de i øvrigt udøver næring ved køb og salg af fordringer eller driver næringsvirksomhed ved finansiering.
Beregning af indkomstskat § 5. Indkomstskatten til staten opgøres som summen af 1) Almindelig indkomstskat efter § 6, 2) 12 pct.s indkomstskat efter § 7 og 3) 6 pct.s indkomstskat efter § 8.
§ 6. Almindelig indkomstskat beregnes med 22 pct. af den skattepligtige indkomst.
§ 7. Skatten efter § 5, nr. 2, beregnes med 12 pct. af den del af den personlige indkomst, der overstiger et grundbeløb på 200.000 kr.
 Grundbeløbet reguleres efter § 20.
§ 8. Skatten efter § 5, nr. 3, beregnes med 6 pct. af den personlige indkomst med tillæg af positiv kapitalindkomst, i det omfang denne sum overstiger et bundfradrag på 130.000 kr.
Bundfradraget reguleres efter § 20.
Stk. 2. Hvis en gift persons personlige indkomst med tillæg af positiv kapitalindkomst er lavere end det i stk. 1 nævnte bundfradrag, forhøjes den anden ægtefælles bundfradrag med forskelsbeløbet.
Forhøjelsen kan dog højst udgøre et til bundfradraget svarende beløb.
Er kapitalindkomsten negativ, fragår den i den anden ægtefælles positive kapitalindkomst ved beregningen af skat efter § 5, nr. 3. Det er en forudsætning, at ægtefællerne er samlevende ved indkomstårets udløb.
§ 9. Den efter §§ 6-8 beregnede indkomstskat til staten skal, efter at skattebeløbene er reguleret efter § 13, nedsættes med skatteværdien af personfradrag.
I det omfang, skatteværdien ikke kan fradrages i den almindelige indkomstskat, fragår den i skatten efter § 5, nr. 2. En herefter uudnyttet skatteværdi fradrages i skatten efter § 5, nr. 3. Personfradrag opgøres efter §§ 10-11 og skatteværdien heraf efter § 12. Indkomstskatterne til kommune og amtskommune samt kirkelige afgifter nedsættes på tilsvarende måde.
Nedsættelsen beregnes dog på grundlag af de i § 5, stk. 1, i lov om kommunal indkomstskat og § 8 i lov om udskrivning af skat til amtskommunen nævnte personfradrag.
Personfradrag § 10. For her i landet fuldt skattepligtige personer udgør personfradragets grundbeløb ved beregning af indkomstskat til staten 27.100 kr., jfr. dog stk. 2-3.
Stk. 2. For personer, som ved udgangen af indkomståret opfylder aldersbetingelsen efter lov om social pension for at modtage folkepension, er personfradragets grundbeløb 26.200 kr.
Er den skattepligtige ved indkomstårets udløb ikke samlevende med en ægtefælle, eller er ægteskabet indgået i indkomstårets løb, udgør grundbeløbet dog 46.500 kr.
Disse grundbeløb gælder også for personer, der modtager eller får forskud på førtidspension eller modtager invaliditetsydelse med bistands- eller plejetillæg.
Stk. 3. For personer, som ved indkomstårets udløb ikke er fyldt 18 år og ikke har indgået ægteskab, udgør personfradragets grundbeløb 17.000 kr.
Stk. 4. I det omfang en gift person, der er samlevende med ægtefællen ved indkomstårets udløb, ikke kan udnytte skatteværdien af personfradragene, benyttes den ikke udnyttede del af skatteværdien til nedsættelse efter § 9 af den anden ægtefælles skatter.
Stk. 5. For personer, som er skattepligtige efter kildeskattelovens § 2, nedsættes de beregnede skatter med skatteværdien af et personfradrag efter reglerne i stk. 1-3, hvis de skattepligtige indtægter er omfattet af kildeskattelovens § 43, stk. 1 eller stk.
2, litra b, c, d og f.
Når ganske særlige omstændigheder taler derfor, kan ministeren for skatter og afgifter indrømme personfradrag efter reglerne i stk. 1-3, hvis de skattepligtige indtægter er omfattet af kildeskattelovens § 43, stk. 2, litra a, e og g.
Det samme gælder, hvis de skattepligtige indtægter er omfattet af kildeskattelovens § 2, stk. 1, litra d og e.
Stk. 6. Dør en ugift person eller en gift person, der ikke levede sammen med sin ægtefælle ved dødsfaldet, skal den skat, der beregnes for tiden fra indkomstårets begyndelse til dødsfaldet, nedsættes med skatteværdien af et personfradrag.
Stk. 7. Dør en gift person, der levede sammen med sin ægtefælle ved dødsfaldet, skal den skat, der beregnes for tiden fra indkomstårets begyndelse til dødsfaldet, nedsættes med skatteværdien af to personfradrag, når afdøde er omfattet af kildeskattelovens § 14, stk. 1-9. Den længstlevende ægtefælle er i samme tilfælde berettiget til to personfradrag ved beregningen af skatten for dødsåret, medmindre længstlevende lever sammen med en ny ægtefælle ved udgangen af dødsåret.
Overførsel af uudnyttede personfradrag efter stk. 4 mellem afdødes og længstlevendes ansættelser foretages ikke.
 Stk. 8. Hvis der efter kildeskattelovens §§ 13 eller 20 C, stk. 1, 2.
pkt., foretages en ansættelse af afdødes og længstlevendes indkomst i dødsåret, skal den skat, der beregnes af afdødes indkomst for tiden fra indkomstårets begyndelse til dødsfaldet, nedsættes med skatteværdien af et personfradrag.
Skatten af længstlevendes indkomst nedsættes ligeledes med skatteværdien af et personfradrag.
Hvis afdøde og længstlevende ikke var samlevende ved dødsfaldet, overføres uudnyttede personfradrag ikke mellem afdødes og længstlevendes ansættelser.
Hvis de derimod var samlevende ved dødsfaldet, kan overførsel ske, medmindre længstlevende lever sammen med en ny ægtefælle ved udgangen af dødsåret.
Stk. 9. Ved nedsættelse af afdødes skat efter stk. 6-8 bruges de personfradrag, som afdøde var berettiget til forud for dødsfaldet.
Ved nedsættelse af længstlevendes skat efter stk. 6-8 bruges de personfradrag, som længstlevende var berettiget til forud for dødsfaldet.
 Stk. 10. De nævnte grundbeløb reguleres efter § 20.
§ 11. Hvis den skattepligtige i indkomståret har modtaget ydelser efter kapitel 9 og 10 i lov om social bistand, nedsættes personfradraget, herunder eventuelt overført fradrag efter § 10, stk. 4. Nedsættelsen udgør en så stor del af personfradraget, som svarer til forholdet mellem på den ene side de modtagne ydelser efter bistandslovens kapitel 9 og 10 og på den anden side den skattepligtige indkomst med tillæg af de modtagne ydelser.
 Nedsættelsen kan dog ikke udgøre et større beløb end ydelserne.
Ydelser til samlevende ægtefæller henføres ved denne beregning til den ægtefælle, der har den højeste skattepligtige indkomst.
Ydelser efter bistandslovens § 42 henføres dog til den ægtefælle, de er ydet til.
Skatteværdi § 12. Skatteværdien af de i §§ 10-11 omhandlede personfradrag opgøres som en procentdel af de nævnte fradrag.
Ved opgørelsen anvendes samme procent som ved beregningen af indkomstskat til kommunen og amtskommunen samt kirkelige afgifter.
Ved beregningen af indkomstskat til staten beregnes skatteværdien af ovennævnte fradrag med beskatningsprocenten for almindelig indkomstskat til staten.
Stk. 2. Hvis skatteværdien af personfradraget ikke kan udnyttes ved beregningen af en eller flere af de i § 9 nævnte skatter, anvendes den ikke udnyttede del til nedsættelse af de øvrige skatter.
Underskud § 13. Hvis den skattepligtige indkomst udviser underskud, skal skatteværdien af underskuddet - beregnet med de i § 12, stk. 1, nævnte procenter - så vidt muligt modregnes i de beregnede skatter efter §§ 7-8. Et herefter resterende underskud fremføres til fradrag i den skattepligtige indkomst for de følgende 5 indkomstår.
Inden for 5 års perioden kan fradraget for underskud i skattepligtig indkomst dog kun fremføres til et senere indkomstår, hvis det ikke kan rummes i skattepligtig indkomst eller modregnes med skatteværdien i skat efter §§ 7-8 for et tidligere indkomstår.
Stk. 2. Hvis en gift persons skattepligtige indkomst udviser underskud, og ægtefællerne er samlevende ved indkomstårets udløb, skal underskud, der ikke er modregnet efter stk. 1, 1. pkt., i størst muligt omfang fradrages i den anden ægtefælles skattepligtige indkomst.
Derefter modregnes skatteværdien af uudnyttet underskud i ægtefællens beregnede skatter efter §§ 7-8.
Et herefter overskydende beløb fremføres til fradrag i de 5 følgende indkomstår efter stk. 1, 3. pkt.
Hvert år fradrages underskud først i den skattepligtiges indkomst og i øvrigt efter samme regler, som gælder for underskudsåret.
Stk. 3. Hvis den personlige indkomst er negativ, modregnes den ved opgørelsen af beregningsgrundlaget efter § 8 i indkomstårets positive kapitalindkomst.
Et resterende negativt beløb fremføres til fradrag først i kapitalindkomst og derefter i personlig indkomst for de nærmest følgende 5 indkomstår ved opgørelsen af beregningsgrundlaget efter §§ 7-8. I denne periode kan fradraget for negativ personlig indkomst dog kun fremføres til et senere indkomstår, hvis det ikke kan rummes i kapitalindkomst og personlig indkomst for et tidligere indkomstår.
Stk. 4. Hvis en gift persons personlige indkomst er negativ, og ægtefællerne er samlevende ved indkomstårets udløb, skal det negative beløb ved opgørelsen af beregningsgrundlaget efter §§ 7-8 fradrages i den anden ægtefælles personlige indkomst.
Et resterende negativt beløb modregnes i ægtefællernes positive kapitalindkomst opgjort under et.
Har begge ægtefæller positiv kapitalindkomst, modregnes det negative beløb fortrinsvis i den skattepligtiges kapitalindkomst og derefter i ægtefællens kapitalindkomst.
Et negativt beløb, der herefter ikke er fradraget, fremføres inden for de følgende 5 indkomstår efter stk.
3, sidste pkt.
Hvert år fradrages negativ personlig indkomst først i ægtefællernes positive kapitalindkomst opgjort under et, derefter i den skattepligtiges personlige indkomst og endelig i ægtefællens personlige indkomst. 3 pkt. finder tilsvarende anvendelse.
Stk. 5. Ved overførsel efter stk. 2 eller 4 af underskud mellem ægtefæller ses der ved opgørelsen af ægtefællernes skattepligtige indkomst og personlige indkomst i denne forbindelse bort fra indtægter, der beskattes i udlandet og ikke her i landet.
Bestemmelsen finder dog ikke anvendelse, hvor skatten af den udenlandske indkomst er nedsat i henhold til bestemmelsen i ligningslovens § 33 A.
Omregning § 14. Omfatter indkomstansættelsen for en person en kortere periode end 1 år, omregnes såvel den skattepligtige indkomst som den personlige indkomst og kapitalindkomsten således, at beløbene kommer til at svare til et helt års indkomster.
På grundlag af de opgjorte helårsindkomster beregnes helårsskat efter §§ 6-9. Den beregnede helårsskat nedsættes efter forholdet mellem delårsbeløbene og helårsbeløbene.
Dødsboer § 15. For dødsboer, der er skattepligtige efter kildeskattelovens § 1, nr. 6, eller § 2, stk. 1, litra a, b, d og e, beregnes der indkomstskat med 50 pct. af den skattepligtige indkomst.
Stk. 2. I den beregnede skat indrømmes et bofradrag med et grundbeløb på 3.500 kr. for hver måned, ved hvis begyndelse skattepligt har foreligget.
Skiftes et fællesbo og afdødes særeje samtidig, tilkommer der hvert af boerne halvt bofradrag.
Grundbeløbet reguleres efter § 20.
§ 16. Grundbeløbene for beløbsgrænserne for dødsboers skattefrihed efter kildeskattelovens § 16, stk. 1, fastsættes således:
1) boets aktiver ved dødsfaldet 650.000 kr.
2) boets nettoformue ved dødsfaldet 500.000 kr.
 Stk. 2. Grundbeløbet for beløbsgrænsen i kildeskattelovens § 16, stk.
 2, nr. 3, fastsættes til 600.000 kr.
 Stk. 3. De nævnte grundbeløb reguleres efter § 20.
§ 17. Af indkomstskatten for dødsboer tilfalder 1/3 den kommune, hvortil afdøde efter § 2 i loven om kommunal indkomstskat svarede kommuneskat på dødsfaldets tidspunkt.
Findes ingen sådan kommune, tilfalder andelen af skatten den kommune, hvori boets indkomstansættelse finder sted.
Når afdødes skat for det indkomstår, hvori dødsfaldet har fundet sted, afgøres endeligt efter kildeskattelovens § 14, stk. 1, med betalingen af foreløbige skatter, tilfalder 1/3 af disse beløb den kommune, som er berettiget til andel i indkomstskatten af dødsboet.
Formueskat § 18. For personer og dødsboer, der er skattepligtige efter kildeskattelovens § 1 eller § 2, stk. 1, litra d og e, beregnes formueskat efter reglerne i stk. 2-4.
Stk. 2. Formueskatten beregnes på grundlag af den skattepligtige formue.
For gifte personer beregnes formueskatten på grundlag af ægtefællernes samlede skattepligtige formue, hvis de er samlevende i hele indkomståret og dette omfatter en periode af et helt år.
Den beregnede formueskat fordeles forholdsmæssigt mellem dem efter størrelsen af deres skattepligtige formue.
Stk. 3. Har formueskattepligt kun foreligget i en del af et år, betales formueskat alene med så stor en del af helårsskatten, som forholdsmæssigt svarer til det antal dage, hvori skattepligten har bestået.
Stk. 4. Formueskatten udgør 22 promille af den del af den skattepligtige formue, der overstiger et grundbeløb på 1.278.700 kr.
Grundbeløbet reguleres efter § 20.
Skatteloft § 19. Hvis en skatteyders indkomstskat til staten, kommunale indkomstskat og amtskommunale indkomstskat tilsammen beregnes med mere end 68 pct. af en del af den personlige indkomst, nedsættes indkomstskatten til staten med det overskydende beløb.
Ved beregningen af de nævnte indkomstskatter betragtes den øverste del af beskatningsgrundlagene som personlig indkomst, og der ses bort fra skattenedsættelse efter stk. 2-5.
Stk. 2. Såfremt de i stk. 1 nævnte indkomstskatter m.v. nedsat efter stk. 1 og § 9 samt med tillæg af formueskat overstiger 78 pct. af skatteyderens skattepligtige indkomst, nedsættes skatten.
Først nedsættes formueskatten og herefter indkomstskatten til staten, således at det samlede skattebeløb udgør 78 pct. af den skattepligtige indkomst.
Formueskatten kan dog højst nedsættes med 60 pct.
Det samlede nedslag i formueskatten og indkomstskatten til staten kan ikke overstige den samlede formueskat.
Stk. 3. For gifte personer, der er samlevende i hele indkomståret, og dette omfatter en periode af et helt år, beregnes nedsættelsen efter stk. 2 på grundlag af summen af følgende skatter:
 1) Ægtefællernes samlede formueskat.
2) De i stk. 1 nævnte indkomstskatter nedsat efter stk. 1 og § 9, der beregnes for den af ægtefællerne, der har den største skattepligtige indkomst.
3) Almindelig indkomstskat til staten efter § 6, kommunal indkomstskat og amtskommunal indkomstskat af den anden ægtefælles positive kapitalindkomst, dog højst af beløb svarende til den del af den skattepligtige indkomst, der overstiger personfradragene.
Er kapitalindkomsten negativ, nedsættes skatterne med skatteværdien af den negative kapitalindkomst.
Hvis den skattepligtige indkomst er mindre end personfradragene, beregnes der dog kun skatteværdi af den del af den negative kapitalindkomst, der overstiger et beløb svarende til forskellen mellem personfradragene og den positive eller negative skattepligtige indkomst.
Har den anden ægtefælle positiv kapitalindkomst, tillægges endvidere den del af denne ægtefælles eventuelle indkomstskat efter § 8, der svarer til forholdet mellem på den ene side den positive kapitalindkomst og på den anden side summen af personlig indkomst og positiv kapitalindkomst, som indkomstskat af positiv kapitalindkomst.
Stk. 4. De efter stk. 3 beregnede skatter nedsættes efter stk. 2 i det omfang, de overstiger 78 pct. af summen af den skattepligtige indkomst for den af ægtefællerne, der har den største skattepligtige indkomst, og den anden ægtefælles kapitalindkomst.
Nedsættelserne i formueskatten og statsindkomstskatten fordeles mellem ægtefællerne efter forholdet mellem deres skattepligtige formue.
Eventuelt uudnyttet nedslag i statsindkomstskatten hos den ene ægtefælle nedsætter den anden ægtefælles statsindkomstskat.
Stk. 5. Ved beregning af skattenedsættelse efter stk. 2-4 ses der bort fra opsparet overskud og virksomhedsskat heraf efter virksomhedsskattelovens § 10. Dette gælder, uanset om virksomhedsskatten opkræves eller tilbagebetales.
Regulering § 20. De i §§ 7, 8, 10, 15, 16 og 18 nævnte beløbsgrænser reguleres efter et reguleringstal, der for hvert år fastsættes ved lov.
De nævnte indkomst- og fradragsbeløb forhøjes eller nedsættes med samme procent som den, hvormed årets reguleringstal afviger fra 100. De således regulerede beløb afrundes opad til nærmeste kronebeløb, der kan deles med 100.
Stk. 2. Såfremt reguleringstallet for et år ikke er fastsat ved lov senest den 1. juli forud for årets begyndelse, reguleres indkomstbeløbene i stedet efter reguleringstallet for det forudgående år.
Dette reguleringstal forhøjes eller nedsættes med samme procent som den, hvormed det er ændret i forhold til reguleringstallet for året før.
Den procentvise ændring beregnes med to decimaler.
Det ændrede reguleringstal beregnes med en decimal.
De således regulerede beløb afrundes opad til nærmeste kronebeløb, der kan deles med 100.
 Stk. 3. Reguleringstallet udgør for indkomståret 1987 100.
Overgangsregler § 21. For indkomståret 1987 medregnes positiv kapitalindkomst, der overstiger 60.000 kr., til den personlige indkomst (overskydende positiv kapitalindkomst) ved beregning af skatten efter §§ 7-8.
Ved beregning af skat efter § 8 nedsættes den positive kapitalindkomst med overskydende positiv kapitalindkomst (positiv beregningsmæssig kapitalindkomst). Fra og med indkomståret 1988 nedsættes den del af kapitalindkomsten, der skal medregnes til den personlige indkomst, med yderligere 25.000 kr. for hvert indkomstår.
§ 22. For indkomståret 1987 fradrages negativ kapitalindkomst, der overstiger 35.000 kr., i den personlige indkomst (overskydende negativ kapitalindkomst). For indkomståret 1988 fradrages på tilsvarende måde negativ kapitalindkomst, der overstiger 60.000 kr., for indkomståret 1989 85.000 kr., for indkomståret 1990 110.000 kr. og for indkomståret 1991 130.000 kr. i den personlige indkomst.
Fra og med indkomståret 1992 fradrages ingen del af negativ kapitalindkomst i den personlige indkomst.
Negativ kapitalindkomst, der ikke fradrages i den personlige indkomst, fradrages alene ved opgørelsen af den skattepligtige indkomst.
Negativ kapitalindkomst ud over 150.000 kr. fradrages fra og med indkomståret 1987 alene ved opgørelsen af den skattepligtige indkomst.
Stk. 2. Til negativ kapitalindkomst efter stk. 1, der ikke fradrages i personlig indkomst, medregnes derudover for hvert af indkomstårene 1987-91 25 pct. af det beløb, som den skattepligtiges personlige indkomst reduceret med negativ kapitalindkomst under 150.000 kr. overstiger 200.000 kr.
§ 23. For ægtefæller, der er samlevende ved udgangen af indkomståret, opgøres overskydende positiv eller negativ kapitalindkomst samt den beregningsmæssige positive kapitalindkomst efter §§ 21 og 22 på grundlag af ægtefællernes samlede kapitalindkomst og personlige indkomst.
Stk. 2. Har den ene ægtefælle positiv og den anden negativ kapitalindkomst, henføres ægtefællernes samlede nettokapitalindkomst til den ægtefælle, hvis kapitalindkomst udgør det største positive eller negative beløb.
I det omfang positiv kapitalindkomst hos den ene ægtefælle ved opgørelsen af ægtefællernes samlede kapitalindkomst modsvares af negativ kapitalindkomst hos den anden ægtefælle, medregnes disse beløb ikke ved opgørelsen af den overskydende positive eller negative kapitalindkomst og den beregningsmæssige positive kapitalindkomst.
Stk. 3. Har begge ægtefæller enten positiv eller negativ kapitalindkomst, opdeles ægtefællernes samlede kapitalindkomst efter § 21 eller § 22 i overskydende kapitalindkomst og beregningsmæssig kapitalindkomst.
Begge disse beløb fordeles mellem ægtefællerne i forhold til deres kapitalindkomst.
Er den ene ægtefælles samlede kapitalindkomst mindre end halvdelen af begge ægtefællers beregningsmæssige kapitalindkomst, medregnes hele denne ægtefælles kapitalindkomst til den beregningsmæssige kapitalindkomst.
Den del af den anden ægtefælles kapitalindkomst, der skal medregnes til den beregningsmæssige kapitalindkomst, nedsættes tilsvarende.
Stk. 4. Er ægtefællerne samlevende i hele indkomståret, og omfatter dette en periode af et helt år, beregnes skatterne efter §§ 7-8 således:
1) For den ægtefælle, hvis personlige indkomst nedsat efter § 24 er størst, reguleres denne indkomst med overskydende positiv eller negativ kapitalindkomst (beregningsmæssig personlig indkomst). Ved beregning af skat efter § 8 forøges den beregningsmæssige personlige indkomst med positiv beregningsmæssig kapitalindkomst.
2) For den anden ægtefælle beregnes skatterne efter §§ 7-8 først af den personlige indkomst uden regulering for overskydende kapitalindkomst.
Ved beregning af skat efter § 8 forøges den personlige indkomst med positiv beregningsmæssig kapitalindkomst.
De således beregnede skattebeløb forhøjes eller nedsættes med de positive eller negative skatter efter §§ 7-8 af overskydende kapitalindkomst.
Disse skattebeløb beregnes som forskellen mellem på den ene side skatterne efter §§ 7-8 af de under nr. 1 nævnte beregningsgrundlag reguleret med ægtefællens positive eller negative overskydende kapitalindkomst og på den anden side de tilsvarende skattebeløb beregnet af de under nr. 1 nævnte beregningsgrundlag.
Stk. 5. Hvis ægtefæller, der er omfattet af stk. 4, har lige store personlige indkomster nedsat efter § 24, skal den ægtefælle, hvis overskydende kapitalindkomst udgør det største positive eller negative beløb, beskattes efter stk. 4, nr. 1, og den anden ægtefælle efter stk. 4, nr. 2.
Stk. 6. Bliver den samlede indkomstskat efter stk. 4, nr. 2, og § 6 negativ, fragår beløbet i den anden ægtefælles indkomstskat.
§ 24. Fradragsberettigede udgifter, der kan fradrages ved opgørelsen af den skattepligtige indkomst, men ikke ved opgørelsen af personlig indkomst eller kapitalindkomst, fradrages dog i den personlige indkomst med den del af fradragene, der for indkomståret 1987 overstiger 20.000 kr., for indkomståret 1988 40.000 kr., for indkomståret 1989 60.000 kr., for indkomståret 1990 80.000 kr. og for indkomståret 1991 100.000 kr. (overskydende fradragsberettigede udgifter). Fra og med indkomståret 1992 gives ingen fradrag efter 1. pkt. i den personlige indkomst.
Stk. 2. Uanset bestemmelsen i stk. 1 kan fradraget i den personlige indkomst for indkomståret 1987 ikke overstige 5/6 af de nævnte udgifter.
For indkomståret 1988 kan fradraget ikke overstige 4/6, for indkomståret 1989 3/6, for indkomståret 1990 2/6 og for indkomståret 1991 1/6.
 Ikrafttræden m.v.
 § 25. Loven har virkning fra og med indkomståret 1987.
§ 26. Personfradraget efter § 10, stk. 3, fastsættes for indkomståret 1987 til 18.800 kr.
Stk. 2. Reglen i § 10, stk. 2, 2. pkt., gælder tillige for kvinder, der ved udgangen af kalenderåret 1984 var enlige og fyldt 62 år.
 Stk. 3. Er reguleringstallet efter § 20 ikke fastsat senest den 1.
 juli 1987, udgør det for indkomståret 1988 102.
Stk. 4. Skattemæssige underskud, der er konstateret i indkomstårene 1982-86 og fremført efter ligningslovens § 15, fremføres til fradrag efter § 13, stk. 1-2.
Stk. 5. Vedkommende ligningskommission - i København og på Frederiksberg vedkommende skattedirektorat - kan for indkomstårene 1987 og 1988 tillade, at personfradraget efter § 10 for en person, der er skattepligtig efter kildeskattelovens § 1, og som ikke ved indkomstårets udgang lever sammen med en ægtefælle, forhøjes efter 6. og 7. pkt.
Det er en betingelse, at den skattepligtige godtgør at have børn, herunder stedbørn, adoptivbørn og plejebørn, som ved begyndelsen af det kalenderår, hvori skatten betales, er fyldt 17 år og er under uddannelse.
Det er endvidere en betingelse, at barnet i indkomståret i overvejende grad forsørges af den skattepligtige.
Amtsligningsrådet kan ændre de af ligningskommissionen trufne afgørelser.
Ligningsrådet kan ændre de af amtsligningsrådet og af skattedirektoraterne for København og Frederiksberg trufne afgørelser.
For indkomståret 1987 udgør forhøjelsen 2/3 af det efter § 10 opgjorte personfradrag.
For indkomståret 1988 udgør forhøjelsen 1/3 af det efter § 10 opgjorte personfradrag.
§ 27. Ministeren for skatter og afgifter fastsætter de nærmere regler, der er nødvendige til lovens gennemførelse og administration.
Stk. 2. Ministeren for skatter og afgifter kan fastsætte nærmere regler om overførsel af personfradrag efter § 10, stk. 8.
 § 28. Loven gælder ikke for Færøerne og Grønland.
Oprindeligt fremsat lovforslag Blad nr 251 Opgørelse af skattepligtig indkomst § 1. For personer, der er skattepligtige her til landet, opgøres den skattepligtige almindelige indkomst efter skattelovgivningens almindelige regler med de ændringer, der følger af denne lov.
§ 2. Foruden den skattepligtige almindelige indkomst opgøres personlig indkomst og kapitalindkomst.
§ 3. Personlig indkomst omfatter alle de indkomster, der indgår i den skattepligtige indkomst, og som ikke er kapitalindkomst.
Stk. 2. Ved opgørelsen af den personlige indkomst fradrages 1) udgifter som i årets løb er anvendt til at erhverve, sikre og vedligeholde indkomst ved selvstændig erhvervsvirksomhed, dog med undtagelse af de i § 4, stk. 1, nr. 1, 2, 7 og 8, og ligningslovens § 13 nævnte udgifter, 2) udgifter som nævnt i ligningslovens §§ 8, stk. 1, 8B, 8C, 14, stk.
1, 14F og 27B, stk. 4, og overført indkomst efter kildeskattelovens § 37A ved selvstændig erhvervsvirksomhed, 3) bidrag og præmier til pensionsordninger m.v. i samme omfang som nævnt i pensionsbeskatningslovens § 18, 4) henlæggelser efter investeringsfondsloven, 5) forskelsbeløb og nedskrivning på husdyrbesætninger efter lov om den skattemæssige behandling af husdyrbesætninger §§ 2 og 8, 6) nedskrivning af varelager efter varelagerlovens § 1, stk. 4.
§ 4. Kapitalindkomst omfatter det samlede nettobeløb af 1) renteindtægter og renteudgifter, 2) skattepligtige kursgevinster og fradragsberettigede kurstab efter lov om skattemæssig behandling af gevinst og tab på fordringer og gæld, 3) beregnet kapitalafkast i selvstændig erhvervsvirksomhed efter lov om indkomstbeskatning af selvstændige erhvervsdrivende (virksomhedsskatteloven) § 7, 4) aktieudbytte og skattegodtgørelse efter ligningslovens § 16A og selskabsskattelovens § 17A, 5) skattepligtig fortjeneste ved afståelse af aktier m.v. efter aktieavancebeskatningslovens § 2 eller ligningslovens § 16B, 6) overskud eller underskud af en- eller tofamilieshuse m.v., fritidshuse, ejerlejligheder, grunde og lignende, 7) de i ligningslovens § 8, stk. 3, omhandlede provisioner m.v., 8) beløb efter lov om indkomstbeskatning af selvstændige erhvervsdrivende (virksomhedsskatteloven) § 11, sidste pkt., 9) nedslag efter lov om nedslag i skatteansættelsen for renteindtægter m.v. § 3, stk. 1 og 2., 10) indkomst ved selvstændig skibsvirksomhed, når denne virksomhed er den skattepligtiges bierhverv.
Stk. 2. Omkostninger, der i årets løb er anvendt til at erhverve, sikre og vedligeholde kapitalindkomst, fradrages ved opgørelsen af denne.
 Stk. 3. Personer skal medregne indtægter og udgifter som nævnt i stk.
1-2 ved opgørelsen af den personlige indkomst, hvis de driver virksomhed som bankiers eller vekselerere, og indtægterne og udgifterne hidrører fra denne virksomhed.
Det samme gælder, hvis de i øvrigt udøver næring ved køb og salg af fordringer eller driver næringsvirksomhed ved finansiering.
Beregning af indkomstskat § 5. Indkomstskatten til staten opgøres som summen af 1) Almindelig indkomstskat efter § 6, 2) 12. pct.'s-indkomstskat efter § 7 og 3) 6 pct.'s-indkomstskat efter § 8.
§ 6. Almindelig indkomstskat beregnes med 22 pct. af den skattepligtige indkomst.
§ 7. Skatten efter § 5, nr. 2, beregnes med 12 pct. af den del af den personlige indkomst, der overstiger et grundbeløb på 200.000 kr.
 Grundbeløbet reguleres efter § 20.
§ 8. Skatten efter § 5, nr. 3, beregnes med 6 pct. af den personlige indkomst med tillæg af positiv kapitalindkomst, i det omfang denne sum overstiger et bundfradrag på 130.000 kr.
Bundfradraget reguleres efter § 20.
Stk. 2. Hvis en gift persons personlige indkomst med tillæg af positiv kapitalindkomst er lavere end det i stk. 1 nævnte bundfradrag, forhøjes den anden ægtefælles bundfradrag med forskelsbeløbet.
Forhøjelsen kan dog højst udgøre et til bundfradraget svarende beløb.
Er kapitalindkomsten negativ, fragår den i den anden ægtefælles positive kapitalindkomst ved beregningen af skat efter § 5, nr. 3. Det er en forudsætning, at ægtefællerne er samlevende ved indkomstårets udløb.
§ 9. Den efter §§ 6-8 beregnede indkomstskat til staten nedsættes med skatteværdien af personfradrag.
I det omfang, skatteværdien ikke kan fradrages i den almindelige indkomstskat, fragår den i skatten efter § 5, nr. 2. En herefter uudnyttet skatteværdi fradrages i skatten efter § 5, nr. 3. Personfradrag opgøres efter §§ 10-11 og skatteværdien heraf efter § 12. Indkomstskatterne til kommune og amtskommune samt kirkelige afgifter nedsættes på tilsvarende måde.
Nedsættelsen beregnes dog på grundlag af de i § 5, stk. 1, i lov om kommunal indkomstskat og § 8 i lov om udskrivning af skat til amtskommunen nævnte personfradrag.
Personfradrag § 10. For her i landet fuldt skattepligtige personer udgør personfradragets grundbeløb ved beregning af indkomstskat til staten 27.100 kr., jfr. dog stk. 2-3.
Stk. 2. For personer, som ved udgangen af indkomståret opfylder aldersbetingelsen efter lov om social pension for at modtage folkepension, er personfradragets grundbeløb 26.200 kr.
Er den skattepligtige ved indkomstårets udløb ikke samlevende med en ægtefælle, eller er ægteskabet indgået i indkomstårets løb, udgør grundbeløbet dog 46.500 kr.
Disse grundbeløb gælder også for personer, der modtager eller får forskud på førtidspension eller modtager invaliditetsydelse med bistands- eller plejetillæg.
Stk. 3. For personer, som ved indkomstårets udløb ikke er fyldt 18 år og ikke har indgået ægteskab, udgør personfradragets grundbeløb 13.800 kr.
Stk. 4. I det omfang en gift person, der er samlevende med ægtefællen ved indkomstårets udløb, ikke kan udnytte skatteværdien af personfradragene, benyttes den ikke udnyttede del af skatteværdien til nedsættelse efter § 9 af den anden ægtefælles skatter.
Stk. 5. For personer, som er skattepligtige efter kildeskattelovens § 2, nedsættes de beregnede skatter med skatteværdien af et personfradrag efter reglerne i stk. 1-3, hvis de skattepligtige indtægter er omfattet af kildeskattelovens § 43, stk. 1, eller stk. 2, litra b, c, d og f.
Når ganske særlige omstændigheder taler derfor, kan ministeren for skatter og afgifter indrømme personfradrag efter reglerne i stk. 1-3, hvis de skattepligtige indtægter er omfattet af kildeskattelovens § 43, stk. 2, litra a, e og g.
Det samme gælder, hvis de skattepligtige indtægter er omfattet af kildeskattelovens § 2, stk. 1, litra d og e.
Stk. 6. Dør en ugift person eller en gift person, der ikke levede sammen med sin ægtefælle ved dødsfaldet, skal den skat, der beregnes for tiden fra indkomstårets begyndelse til dødsfaldet, nedsættes med skatteværdien af et personfradrag.
Stk. 7. Dør en gift person, der levede sammen med sin ægtefælle ved dødsfaldet, skal den skat, der beregnes for tiden fra indkomstårets begyndelse til dødsfaldet, nedsættes med skatteværdien af to personfradrag, når afdøde er omfattet af kildeskattelovens § 14, stk. 1-9. Den længstlevende ægtefælle er i samme tilfælde berettiget til to personfradrag ved beregningen af skatten for dødsåret, medmindre længstlevende lever sammen med en ny ægtefælle ved udgangen af dødsåret.
Overførsel af uudnyttede personfradrag efter stk. 4 mellem afdødes og længstlevendes ansættelser foretages ikke.
 Stk. 8. Hvis der efter kildeskattelovens §§ 13 eller 20C, stk. 1, 2.
pkt., foretages en ansættelse af afdødes og længstlevendes indkomst i dødsåret, skal den skat, der beregnes af afdødes indkomst for tiden fra indkomstårets begyndelse til dødsfaldet, nedsættes med skatteværdien af et personfradrag.
Skatten af længstlevendes indkomst nedsættes ligeledes med skatteværdien af et personfradrag.
Hvis afdøde og længstlevende ikke var samlevende ved dødsfaldet, overføres uudnyttede personfradrag ikke mellem afdødes og længstlevendes ansættelser.
Hvis de derimod var samlevende ved dødsfaldet, kan overførsel ske, medmindre længstlevende lever sammen med en ny ægtefælle ved udgangen af dødsåret.
Stk. 9. Ved nedsættelse af afdødes skat efter stk. 6-8 bruges de personfradrag, som afdøde var berettiget til forud for dødsfaldet.
Ved nedsættelse af længstlevendes skat efter stk. 6-8 bruges de personfradrag, som længstlevende var berettiget til forud for dødsfaldet.
 Stk. 10. De nævnte grundbeløb reguleres efter § 20.
§ 11. Hvis den skattepligtige i indkomståret har modtaget ydelser efter kapitel 9 og 10 i lov om social bistand, nedsættes personfradraget, herunder eventuelt overført fradrag efter § 10, stk. 4. Nedsættelsen udgør en så stor del af personfradraget, som svarer til forholdet mellem på den ene side de modtagne ydelser efter bistandslovens kapitel 9 og 10 og på den anden side den skattepligtige indkomst med tillæg af de modtagne ydelser.
 Nedsættelsen kan dog ikke udgøre et større beløb end ydelserne.
Ydelser til samlevende ægtefæller henføres ved denne beregning til den ægtefælle, der har den højeste skattepligtige indkomst.
Ydelser efter bistandslovens § 42 henføres dog til den ægtefælle, de er ydet til.
Skatteværdi § 12. Skatteværdien af de i §§ 10-11 omhandlede personfradrag opgøres som en procentdel af de nævnte fradrag.
Ved opgørelsen anvendes samme procent som ved beregningen af indkomstskat til kommunen og amtskommunen samt kirkelige afgifter.
Ved beregningen af indkomstskat til staten beregnes skatteværdien af ovennævnte fradrag med beskatningsprocenten for almindelig indkomstskat til staten.
Stk. 2. Hvis skatteværdien af personfradraget ikke kan udnyttes ved beregningen af en eller flere af de i § 9 nævnte skatter, anvendes den ikke udnyttede del til nedsættelse af de øvrige skatter.
Underskud § 13. Såfremt den for et indkomstår opgjorte skattepligtige indkomst udviser underskud, skal skatteværdien af underskuddet beregnet med de i § 12, stk. 1, nævnte procenter så vidt muligt modregnes i de beregnede skatter efter §§ 7-8. Et herefter resterende underskud fremføres til fradrag i den skattepligtige indkomst for de nærmest efterfølgende 5 indkomstår, jfr. dog stk. 2. Inden for 5 års-perioden kan fradraget for underskud i skattepligtig indkomst dog kun fremføres til et senere indkomstår, såfremt det ikke kan rummes i skattepligtig indkomst eller i skat efter §§ 7-8 for et tidligere indkomstår.
Er den personlige indkomst negativ, modregnes den ved beregning af skat efter § 8 i indkomstårets positive kapitalindkomst.
Et herefter resterende negativt beløb fremføres til fradrag først i kapitalindkomst og derefter i personlig indkomst for de nærmest følgende 5 indkomstår ved beregningen af skatter efter §§ 7-8. I denne periode kan fradraget for negativ personlig indkomst dog kun fremføres til et senere indkomstår, såfremt det ikke kan rummes i kapitalindkomst og personlig indkomst for et tidligere indkomstår.
Stk. 2. Hvis en gift persons skattepligtige indkomst udviser underskud, og ægtefællerne er samlevende ved indkomstårets udløb, skal underskud, der ikke er modregnet efter stk. 1, 1. pkt., i størst muligt omfang fradrages i den anden ægtefælles skattepligtige indkomst.
Derefter modregnes skatteværdien af uudnyttet underskud i ægtefællens beregnede skatter efter §§ 7-8.
Et herefter overskydende beløb fremføres til fradrag i de 5 følgende indkomstår efter stk. 1, 3. pkt.
Hvert år fradrages underskud først i den skattepligtiges indkomst og i øvrigt efter samme regler som gælder for underskudsåret.
Er den personlige indkomst negativ, skal det negative beløb ved beregning af skatter efter §§ 7-8 fradrages i den anden ægtefælles personlige indkomst.
Et herefter resterende negativt beløb modregnes i ægtefællernes positive kapitalindkomst opgjort under et.
Et negativt beløb, der herefter ikke er fradraget, fremføres inden for de følgende 5 indkomstår efter stk. 1, sidste pkt.
Hvert år fradrages negativ personlig indkomst først i ægtefællernes positive kapitalindkomst opgjort under et, derefter i den skattepligtiges personlige indkomst og endelig i ægtefællens personlige indkomst.
Stk. 3. Ved overførsel efter stk. 2 af underskud mellem ægtefæller, ses der ved opgørelsen af ægtefællernes skattepligtige indkomst og personlige indkomst i denne forbindelse bort fra indtægter, der beskattes i udlandet og ikke her i landet.
Bestemmelsen finder dog ikke anvendelse, hvor skatten af den udenlandske indkomst er nedsat i henhold til bestemmelsen i ligningslovens § 33A.
Stk. 4. Underskud i den skattepligtige indkomst, der opstår ved fremførsel efter stk. 1 eller 2 af underskud for tidligere indkomstår, fradrages efter stk. 1 i den resterende del af 5 års-perioden.
Stk. 2 finder tilsvarende anvendelse.
Omregning § 14. Omfatter indkomstansættelsen for en person en kortere periode end 1 år, omregnes såvel den skattepligtige indkomst som den personlige indkomst og kapitalindkomsten således, at beløbene kommer til at svare til et helt års indkomster.
På grundlag af de opgjorte helårsindkomster beregnes helårsskat efter §§ 6-9. Den beregnede helårsskat nedsættes efter forholdet mellem delårsbeløbene og helårsbeløbene.
Dødsboer § 15. For dødsboer, der er skattepligtige efter kildeskattelovens § 1, nr. 6, eller § 2, stk. 1, litra a, b, d og e, beregnes der indkomstskat med 50 pct. af den skattepligtige indkomst.
Stk. 2. I den beregnede skat indrømmes et bofradrag med et grundbeløb på 3.500 kr. for hver måned, ved hvis begyndelse skattepligt har foreligget.
Skiftes et fællesbo og afdødes særeje samtidig, tilkommer der hvert af boerne halvt bofradrag.
Grundbeløbet reguleres efter § 20.
§ 16. Grundbeløbene for beløbsgrænserne for dødsboers skattefrihed efter kildeskattelovens § 16, stk. 1, fastsættes således:
 1) boets aktiver ved dødsfaldet 650.000 kr.
 2) boets nettoformue ved dødsfaldet 500.000 kr.
 Stk. 2. Grundbeløbet for beløbsgrænsen i kildeskattelovens § 16, stk.
 2, nr. 3, fastsættes til 600.000 kr.
 Stk. 3. De nævnte grundbeløb reguleres efter § 20.
§ 17. Af indkomstskatten for dødsboer tilfalder 1/3 den kommune, hvortil afdøde efter § 2 i loven om kommunal indkomstskat svarede kommuneskat på dødsfaldets tidspunkt.
Findes ingen sådan kommune, tilfalder andelen af skatten den kommune, hvori boets indkomstansættelse finder sted.
Når afdødes skat for det indkomstår, hvori dødsfaldet har fundet sted, afgøres endeligt efter kildeskattelovens § 14, stk. 1, med betalingen af foreløbige skatter, tilfalder 1/3 af disse beløb den kommune, som er berettiget til andel i indkomstskatten af dødsboet.
Formueskat § 18. For personer og dødsboer, der er skattepligtige efter kildeskattelovens § 1 eller § 2, stk. 1, litra d og e, beregnes formueskat efter reglerne i stk. 2-4.
Stk. 2. Formueskatten beregnes på grundlag af den skattepligtige formue.
For gifte personer beregnes formueskatten på grundlag af ægtefællernes samlede skattepligtige formue, hvis de er samlevende i hele indkomståret, og dette omfatter en periode af et helt år.
Den beregnede formueskat fordeles forholdsmæssigt mellem dem efter størrelsen af deres skattepligtige formue.
Stk. 3. Har formueskattepligt kun foreligget i en del af et år, betales formueskat alene med så stor en del af helårsskatten, som forholdsmæssigt svarer til det antal dage, hvori skattepligten har bestået.
Stk. 4. Formueskatten udgør 22 promille af den del af den skattepligtige formue, der overstiger et grundbeløb på 1.278.700 kr.
Grundbeløbet reguleres efter § 20.
Skatteloft § 19. Hvis en skatteyders indkomstskat til staten, kommunale indkomstskat og amtskommunale indkomstskat tilsammen beregnes med mere end 68 pct. af en del af beskatningsgrundlagene, nedsættes indkomstskatten til staten med det overskydende beløb.
Ved beregningen af de nævnte indkomstskatter ses der bort fra skattenedsættelse efter stk. 2 og 3.
Stk. 2. Såfremt de i stk. 1 nævnte indkomstskatter m.v. nedsat efter stk. 1 og § 9 samt med tillæg af formueskat overstiger 78 pct. af skatteyderens skattepligtige indkomst, nedsættes skatten.
Først nedsættes formueskatten og herefter indkomstskatten til staten, således at det samlede skattebeløb udgør 78 pct. af den skattepligtige indkomst.
Formueskatten kan dog højst nedsættes med 60 pct.
Stk. 3. Er ægtefællerne samlevende i hele indkomståret, og omfatter dette en periode af et helt år, beregnes nedsættelsen efter stk. 2 på grundlag af summen af følgende skatter:
 1) Ægtefællernes samlede formueskat.
2) De i stk. 1 nævnte indkomstskatter nedsat efter stk. 1 og § 9, der beregnes for den af ægtefællerne, der har den største skattepligtige indkomst.
Det således beregnede skattebeløb forhøjes med indkomstskatterne af den anden ægtefælles positive kapitalindkomst eller nedsættes med skatteværdien af denne ægtefælles negative kapitalindkomst.
Har den anden ægtefælle positiv kapitalindkomst, betragtes den del af denne ægtefælles eventuelle indkomstskat efter § 8, der svarer til forholdet mellem på den ene side den positive kapitalindkomst og på den anden side summen af personlig indkomst og positiv kapitalindkomst, som indkomstskat af positiv kapitalindkomst.
Stk. 4. De efter stk. 3 beregnede skatter nedsættes efter stk. 2 i det omfang, de overstiger 78 pct. af de indkomster, der er indgået i skatteberegningen under stk. 3, nr. 2. Nedsættelserne i formueskatten og statsindkomstskatten fordeles mellem ægtefællerne efter forholdet mellem deres skattepligtige formue.
Eventuelt uudnyttet nedslag i statsindkomstskatten hos den ene ægtefælle nedsætter den anden ægtefælles statsindkomstskat.
Stk. 5. Ved beregning af skattenedsættelse efter stk. 2-4 ses der bort fra opsparet overskud og virksomhedsskat heraf efter § 10 i lov om indkomstbeskatning af selvstændige erhvervsdrivende (virksomhedsskatteloven). Dette gælder, uanset om virksomhedsskatten opkræves eller tilbagebetales.
Regulering § 20. De i §§ 7, 8, 10, 15, 16 og 18 nævnte beløbsgrænser reguleres efter et reguleringstal, der for hvert år fastsættes ved lov.
De nævnte indkomst- og fradragsbeløb forhøjes eller nedsættes med samme procent som den, hvormed årets reguleringstal afviger fra 100. De således regulerede beløb afrundes opad til nærmeste kronebeløb, der kan deles med 100.
Stk. 2. Såfremt reguleringstallet for et år ikke er fastsat ved lov senest den 1. juli forud for årets begyndelse, reguleres indkomstbeløbene i stedet efter reguleringstallet for det forudgående år.
Dette reguleringstal forhøjes eller nedsættes med samme procent som den, hvormed det er ændret i forhold til reguleringstallet for året før.
Den procentvise ændring beregnes med to decimaler.
Det ændrede reguleringstal beregnes med en decimal.
De således regulerede beløb afrundes opad til nærmeste kronebeløb, der kan deles med 100.
 Stk. 3. Reguleringstallet udgør for indkomståret 1987 100.
Overgangsregler § 21. For indkomståret 1987 medregnes positiv kapitalindkomst, der overstiger 60.000 kr., til den personlige indkomst (overskydende positiv kapitalindkomst) ved beregning af skatten efter §§ 7-8.
Ved beregning af skat efter § 8 nedsættes den positive kapitalindkomst med overskydende positiv kapitalindkomst (beregningsmæssig kapitalindkomst). Fra og med indkomståret 1988 nedsættes den del af kapitalindkomsten, der skal medregnes til den personlige indkomst, med yderligere 25.000 kr. for hvert indkomstår.
§ 22. For indkomståret 1987 fradrages negativ kapitalindkomst, der overstiger 35.000 kr., i den personlige indkomst (overskydende negativ kapitalindkomst). For indkomståret 1988 fradrages på tilsvarende måde negativ kapitalindkomst, der overstiger 60.000 kr., for indkomståret 1989 85.000 kr., for indkomståret 1990 110.000 kr. og for indkomståret 1991 130.000 kr. i den personlige indkomst.
Fra og med indkomståret 1992 fradrages ingen del af negativ kapitalindkomst i den personlige indkomst.
Negativ kapitalindkomst, der ikke fradrages i den personlige indkomst, fradrages alene ved opgørelsen af den skattepligtige indkomst.
Negativ kapitalindkomst udover 150.000 kr. fradrages fra og med indkomståret 1987 alene ved opgørelsen af den skattepligtige indkomst.
Stk. 2. Til negativ kapitalindkomst efter stk. 1, der ikke fradrages i personlig indkomst, medregnes derudover for hvert af indkomstårene 1987-91 25 pct. af det beløb, som den skattepligtiges personlige indkomst reduceret med negativ kapitalindkomst under 150.000 kr. overstiger 200.000 kr.
§ 23. For ægtefæller, der er samlevende ved udgangen af indkomståret, opgøres overskydende positiv eller negativ kapitalindkomst samt den beregningsmæssige positive kapitalindkomst efter §§ 21 og 22 på grundlag af ægtefællernes samlede kapitalindkomst og personlige indkomst.
Stk. 2. Har den ene ægtefælle positiv og den anden negativ kapitalindkomst, henføres ægtefællernes samlede nettokapitalindkomst til den ægtefælle, hvis kapitalindkomst udgør det største positive eller negative beløb.
I det omfang positiv kapitalindkomst hos den ene ægtefælle ved opgørelsen af ægtefællernes samlede kapitalindkomst modsvares af negativ kapitalindkomst hos den anden ægtefælle, medregnes disse beløb ikke ved opgørelsen af den overskydende positive eller negative kapitalindkomst og den beregningsmæssige positive kapitalindkomst.
Stk. 3. Har begge ægtefæller enten positiv eller negativ kapitalindkomst, opdeles ægtefællernes samlede kapitalindkomst efter § 21 eller § 22 i overskydende kapitalindkomst og beregningsmæssig kapitalindkomst.
Begge disse beløb fordeles mellem ægtefællerne i forhold til deres kapitalindkomst.
Er den ene ægtefælles samlede kapitalindkomst mindre end halvdelen af begge ægtefællers beregningsmæssige kapitalindkomst, medregnes hele denne ægtefælles kapitalindkomst til den beregningsmæssige kapitalindkomst.
Den del af den anden ægtefælles kapitalindkomst, der skal medregnes til den beregningsmæssige kapitalindkomst, nedsættes tilsvarende.
Stk. 4. Er ægtefællerne samlevende i hele indkomståret, og omfatter dette et helt år, ændres beregningen af skatterne efter §§ 7 og 8 som følge af overskydende positiv eller negativ kapitalindkomst således:
1) For den ægtefælle, hvis personlige indkomst nedsat efter § 24 er størst, reguleres denne indkomst med overskydende positiv eller negativ kapitalindkomst (beregningsmæssig personlig indkomst), og den positive kapitalindkomst nedsættes med overskydende positiv kapitalindkomst (beregningsmæssig kapitalindkomst).
2) For den anden ægtefælle beregnes skatterne efter §§ 7 og 8 først af den under nr. 1 nævnte beregningsmæssige personlige indkomst reguleret med ægtefællens overskydende positive eller negative kapitalindkomst og den under nr. 1 nævnte beregningsmæssige kapitalindkomst.
Derefter nedsættes de således beregnede skattebeløb med de tilsvarende skattebeløb beregnet af den under nr. 1 nævnte beregningsmæssige personlige indkomst og beregningsmæssige kapitalindkomst.
Ved beregning af skat efter § 7 nedsættes ægtefællens positive kapitalindkomst med overskydende kapitalindkomst Stk. 5. Hvis ægtefæller, der er omfattet af stk. 4, har lige store personlige indkomster nedsat efter § 24, skal den ægtefælle, hvis overskydende kapitalindkomst udgør det største positive eller negative beløb, beskattes efter stk. 4, nr. 1, og den anden ægtefælle efter stk. 4, nr. 2.
§ 24. Fradragsberettigede udgifter, der kan fradrages ved opgørelsen af den skattepligtige indkomst, men ikke ved opgørelsen af personlig indkomst eller kapitalindkomst, fradrages dog i den personlige indkomst med den del af fradragene, der for indkomståret 1987 overstiger 20.000 kr., for indkomståret 1988 40.000 kr., for indkomståret 1989 60.000 kr., for indkomståret 1990 80.000 kr. og for indkomståret 1991 100.000 kr. (overskydende fradragsberettigede udgifter). Fra og med indkomståret 1992 gives ingen fradrag efter 1. pkt. i den personlige indkomst.
Stk. 2. Uanset bestemmelsen i stk. 1 kan fradraget i den personlige indkomst for indkomståret 1987 ikke overstige 5/6 af de nævnte udgifter.
For indkomståret 1988 kan fradraget ikke overstige 4/6, for indkomståret 1989 3/6, for indkomståret 1990 2/6 og for indkomståret 1991 1/6.
 Ikrafttræden m.v.
 § 25. Loven har virkning fra og med indkomståret 1987.
§ 26. Personfradraget efter § 10, stk. 3, fastsættes for indkomståret 1987 til 18.800 kr.
Stk. 2. Reglen i § 10, stk. 2, 2. pkt., gælder tillige for kvinder, der ved udgangen af kalenderåret 1984 var enlige og fyldt 62 år.
 Stk. 3. Er reguleringstallet efter § 20 ikke fastsat senest den 1.
 juli 1987, udgør det for indkomståret 1988 102.
Stk. 4. Skattemæssige underskud, der er konstateret i indkomstårene 1982-86 og fremført efter ligningslovens § 15, fremføres til fradrag i den skattepligtige indkomst.
§ 27. Ministeren for skatter og afgifter fastsætter de nærmere regler, der er nødvendige til lovens gennemførelse og administration.
Stk. 2. Ministeren for skatter og afgifter kan fastsætte nærmere regler om overførsel af personfradrag efter § 10, stk. 8.
 § 28. Loven gælder ikke for Færøerne og Grønland.
BEMÆRKNINGER TIL LOVFORSLAGET Almindelige bemærkninger Lovforslaget er et led i aftalen af 19. juni 1985 mellem regeringspartierne (Det konservative Folkeparti, Venstre, Centrum-Demokraterne og Kristeligt Folkeparti), Socialdemokratiet og Det radikale Venstre om en skattereform.
Indholdsfortegnelse I.
Skattereformen 1. Formål 2. Principper 3. De enkelte elementer a.
Lovforslaget b.
Børnefamilier c.
Frivillig virksomhedsordning d.
Fonde og foreninger e.
Kursgevinstordning f.
Dobbeltbeskatning af aktieudbytter g.
Fradragsret for løbende ydelser h.
Lejeværdiregler i.
Repræsentation j.
Afskrivningsreglerne k.
Ejerlejligheder l.
Skatteflugt og kontrolindsats m.
Overgangsordning 4. Skattereformens provenumæssige virkninger 5. Skattereformens administrative virkninger II.
Forslaget til personskatteloven 1. Indkomstopgørelse 2. Skatteberegning a.
Skattesatser b.
Personfradrag 3. 3 pct.'s-fradrag 4. Underskud 5. Dødsbobeskatning 6. Formueskat 7. Skatteloft 8. Overgangsregler 9. Fordelingsmæssige virkninger af skattereformens personbeskatning (slutvirkning) 10. Resultat af overgangsordningen I.
Skattereformen 1. Formål Skattereformen har til formål at modvirke skattetænkning at fremme den private opsparing at sænke marginalskatten at forbedre børnefamiliernes vilkår og at tilvejebringe en mere rimelig fordeling af skattebyrderne, således at man tilgodeser personer med ringe skatteevne 2. Principper.
Skattereformen træder i kraft 1. januar 1987. For at kunne opnå formålet med skattereformen foreslås der en generel nedsættelse af personbeskatningen.
Efter reformen deles den skattepligtige almindelige indkomst op i personlig indkomst og kapitalindkomst.
Fradragsberettigede udgifter, der ikke vedrører den personlige indkomst eller kapitalindkomsten, får alene en skatteværdi på ca. 50 pct.
Den personlige indkomst omfatter bl.a. løn og pensionsindtægter samt overskud af selvstændig erhvervsvirksomhed.
Driftsudgifter ved selvstændig erhvervsvirksomhed fragår i den personlige indkomst.
 Det samme gælder visse pensionsindbetalinger.
Kapitalindkomsten omfatter bl.a. renteindtægter, renteudgifter, lejeværdi af egen bolig, aktieudbytte og et beregnet afkast af den nettoformue, som er anbragt i en selvstændig erhvervsvirksomhed.
De fradragsberettigede udgifter, der omlægges til fradrag med en skatteværdi på ca. 50 pct., omfatter alle de fradragsberettigede udgifter, der ikke udtrykkeligt henføres til fradrag i personlig indkomst eller kapitalindkomst.
Dette gælder således en række af de såkaldte ligningsmæssige fradrag, dvs. de fradrag for udgifter, den skattepligtige kan foretage på selvangivelsen.
Den personlige indkomst skal efter reformen ligesom efter de gældende regler beskattes progressivt.
Der sker dog en væsentlig forlængelse af det såkaldte proportionalskattestræk, d.v.s. det indkomstområde, hvor skattens andel af indkomsten er den samme for den sidst tjente krone som for den først tjente krone.
Desuden sænkes marginalskatten for indkomster ud over proportionalskattestrækket i forhold til de gældende regler.
Kapitalindkomsten skal beskattes proportionalt.
Dette betyder, at bl.a. renteindtægter beskattes med samme procent uanset indkomstens størrelse.
Svarende hertil får rentefradraget også samme værdi uanset indkomstens størrelse.
Disse elementer i skattereformen er i lovforslaget teknisk udformet således, at den skattepligtige indkomst opgøres som efter de gældende regler, idet der dog tages hensyn til, at visse af de ligningsmæssige fradrag begrænses eller bortfalder.
Af den skattepligtige indkomst beregnes en proportional indkomstskat på ca. 50 pct. i en gennemsnitskommune.
Denne skat består af en statsskat på 22 pct., der også omfatter de hidtidige folkepensionsbidrag og bidrag til dagpengefonden, samt de kommunale og amtskommunale indkomstskatter, der i en gennemsnitskommune forudsættes at udgøre 28,1 pct. som for 1986.
Endvidere beregnes der af personlig indkomst udover 200.000 kr. en indkomstskat til staten på 12 pct. af det overskydende beløb.
Endelig beregnes der af summen af personlig indkomst og positiv nettokapitalindkomst en indkomstskat til staten på 6 pct. af det beløb, hvormed summen overstiger 130.000 kr. (for ægtepar 260.000 kr.).
Gennem denne tekniske udformning opnås det i overensstemmelse med skattereformaftalen, at personlig indkomst beskattes progressivt, at kapitalindkomst beskattes proportionalt med ca. 50 pct., og at de ligningsmæssige fradrag får en skatteværdi på ca. 50 pct. af fradragsbeløbene. 6 pct.-beskatningen af personlig indkomst med tillæg af positiv kapitalindkomst modsvarer den aftrapning af personfradraget, som også er indeholdt i aftalen, og som er nærmere omtalt nedenfor.
Udover omlægningen af de ligningsmæssige fradrag til en skatteværdi på ca. 50 pct. sker der som led i skattereformen den yderligere begrænsning, at nogle af de ligningsmæssige fradrag helt eller delvis ophæves.
Der sker skattelettelser i form af en forhøjelse af personfradraget, ligesom der indføres et særligt fradrag på 3 pct. af den personlige indkomst, dog højst 3.200 kr.
Endelig sker der en lettelse af børnefamiliernes økonomiske situation gennem udbetaling af en særlig børnefamilieydelse på 5.000 kr. årligt.
Ved at foretage den nævnte opdeling i personlig indkomst og kapitalindkomst, ved alene at give de ligningsmæssige fradrag en skatteværdi på ca. 50 pct. og ved at begrænse visse af disse fradrag opnås flere fordele.
Medens mulighederne for at påvirke den personlige indkomst med henblik på at nedbringe skatten er begrænsede, er mulighederne større for så vidt angår kapitalindkomst.
Negativ kapitalindkomst, f.eks. renteudgifter, placeres ofte, hvor beskatningen er høj, medens positiv kapitalindkomst søges placeret, hvor beskatningen er lav.
Når kapitalindkomst beskattes proportionalt, fjernes i det væsentlige denne tilskyndelse til skattetænkning.
Den proportionale beskatning af kapitalindkomst vil tilskynde til større opsparing, både fordi renteindtægter og anden kapitalindkomst ofte vil blive lempeligere beskattet end hidtil, og fordi skatteværdien af rentefradragene ofte vil blive mindre end efter de gældende regler.
Herved mindskes tilskyndelsen til gældsstiftelse.
De nye regler for beskatning af kapitalindkomst medfører således større overensstemmelse mellem privatøkonomiske og samfundsøkonomiske konsekvenser af opsparings- og investeringsdispositioner.
Opretholdelsen af den progressive beskatning af personlig indkomst sammenholdt med forhøjelsen af personfradragene, indførelsen af det faste fradrag på 3 pct. af personlig indkomst og indførelsen af den særlige ydelse til børnefamilier vil bidrage til en rimeligere byrdefordeling.
3. De enkelte elementer i skattereformen a.
Der gennemføres ændrede regler for personbeskatningen.
Efter lovforslaget skal der som hidtil ske en opgørelse af den skattepligtige indkomst.
Desuden skal personlig indkomst og kapitalindkomst opgøres særskilt.
Visse udgifter som driftsudgifter og lignende ved erhvervsmæssig virksomhed fragår ved opgørelsen af den personlige indkomst.
Kapitalindkomsten opgøres ligeledes som en nettopost.
Omkostninger ved erhvervelsen af kapitalindkomst fragår i kapitalindkomsten.
De resterende udgiftsfradrag, der ikke knytter sig til personlig indkomst eller kapitalindkomst, fragår ved opgørelsen af den skattepligtige indkomst uden at påvirke størrelsen af den personlige indkomst eller kapitalindkomsten.
Indkomstskatten til staten udgør summen af almindelig indkomstskat, 12 pct.'s-indkomstskat og 6 pct.'s-indkomstskat.
Den almindelige indkomstskat til staten beregnes, ligesom de kommunale indkomstskatter, på grundlag af den skattepligtige indkomst og udgør for 1987 22 pct.
Heri er indregnet de hidtidige folkepensionsbidrag og bidrag til dagpengefonden.
Skatten beregnes med den nævnte procent uden hensyn til indkomstens størrelse og uden hensyn til, om der er tale om personlig indkomst eller kapitalindkomst.
Af personlig indkomst, der som nævnt omfatter løn og pensionsindtægter m.v., beregnes der, i det omfang den personlige indkomst overstiger 200.000 kr., indkomstskat på 12 pct. ved siden af den almindelige indkomstskat på ca. 50 pct.
Hvis den personlige indkomst og positiv kapitalindkomst tilsammen udgør mere end 130.000 kr., beskattes det overskydende beløb med 6 pct.
Denne beskatning er den teknisk mest hensigtsmæssige måde at udforme aftrapningen af personfradragene ifølge reformaftalen.
Kapitalindkomsten omfatter som nævnt bl.a. lejeværdi af egen bolig, renteindtægter, aktieudbytter, m.v.
Renteudgifter fradrages i kapitalindkomsten.
Den samlede indkomstbeskatning medfører, at personlig indkomst fortsat beskattes progressivt, men beskatningen er lempet i forhold til de gældende regler.
Kapitalindkomst beskattes proportionalt med ca. 50 pct. (i en gennemsnitskommune). Hertil kommer dog i visse tilfælde 6-pct.'s-skatten.
De udgifter, der ikke kan fradrages ved opgørelsen af personlig indkomst eller kapitalindkomst, fragår som hidtil ved opgørelsen af den skattepligtige indkomst.
Skattebesparelsen, der følger af fradraget for disse udgifter, udgør således ca. 50 procent uden hensyn til størrelsen af den personlige indkomst eller kapitalindkomsten eller størrelsen af de fradragsberettigede udgifter.
Der gives et fast fradrag på 3 pct. af den personlige indkomst, dog højst 3.200 kr.
Indkomstskatterne nedsættes som hidtil med skatteværdien af personfradraget.
Dets størrelse varierer efter om den skattepligtige er pensionist eller ej, ligesom værdien af fradraget varierer noget fra kommune til kommune, fordi kommuneskatten er forskellig.
I reformen indgår en forhøjelse af bl.a. det almindelige personfradrag med ca. 1.600 kr., sammenlignet med personfradraget for 1986 reguleret med 2 pct. frem til 1987. Skatteværdien af personfradraget beregnes fortsat med skattesatserne for den almindelige indkomstskat, altså ca. 50 pct. i en gennemsnitskommune.
Som noget nyt skal der efter aftalen ske en aftrapning af personfradragene.
Aftrapningen gennemføres som foran omtalt rent teknisk i form af 6 pct.'s-skatten, der tilfalder staten.
Den beregnes af den del af den personlige indkomst med tillæg af positiv nettokapitalindkomst, der overstiger 130.000 kr., for ægtepar dog i alt 260.000 kr., og skatten udgør 6 pct. af det overskydende beløb. 6 pct.'s-skatten skal i overensstemmelse med aftalen udredes, selv om den overstiger skatteværdien af personfradragene.
12 pct.'s-skatten og 6 pct.'s-skatten betyder, at marginalskatten for personlig indkomst kan overstige ca. 62 pct., men som følge af de nedenfor omtalte skatteloftsbestemmelser kan den ikke overstige 68 pct.
Som nævnt betyder skattereformen en omlægning af de ligningsmæssige fradrag og visse andre fradrag, således at værdien heraf bliver ca. 50 pct. for alle uanset indkomst.
 Herudover gennemføres der en reduktion af de ligningsmæssige fradrag.
For det første ophæves det begrænsede fradrag for præmier til visse forsikrings- og pensionsordninger m.v. - det såkaldte 2.000 kr.'s-fradrag.
For det andet begrænses lønmodtagerfradraget.
Efter de gældende regler kan lønmodtagere fradrage 5 pct. af lønnen, dog højst 3.200 kr.
Fradraget er ikke afhængig af, at lønmodtageren faktisk har afholdt fradragsberettigede udgifter på de nævnte beløb.
I stedet for lønmodtagerfradraget kan den skattepligtige fradrage dokumenterede udgifter i forbindelse med erhvervelse af lønindkomsten.
Sådanne udgifter kan bl.a. omfatte befordringsudgifter mellem hjem og arbejde, kontingenter til faglige sammenslutninger og arbejdsløshedskasser samt en række andre fradrag for særlige udgifter i forbindelse med arbejdets udførelse, f.eks. udgifter til arbejdstøj og lignende.
Det faste lønmodtagerfradrag for ikke-dokumenterede udgifter (3.200 kr.'s-fradraget) ophæves.
Befordringsudgifter, opgjort som hidtil, og udgifter til kontingenter til faglige sammenslutninger og arbejdsløshedskasser fradrages fortsat.
De øvrige fradrag begrænses, således at alene samlede udgifter ud over 3.000 kr. kan fradrages.
Disse fradrag gives i form af et fradrag i skatten på ca. 50 pct. af udgifterne.
Fradraget for bidrag til arbejdsgiverforeninger omlægges på samme måde til et fradrag i de beregnede skatter.
Omlægningen af fradrag som nævnt sker rent teknisk på den måde, at de fradrag, som skal omlægges, alene gives ved opgørelsen af den almindelige skattepligtige indkomst, men ikke ved opgørelsen af grundlaget for 12 pct.'s-skatten og 6 pct.'s-skatten.
 Efter skattereformaftalen skal der højst kunne fradrages 50.000 kr.
om året for præmier og bidrag m.v. til pensionsopsparing.
Siden reformaftalen blev indgået, er der foretaget en række tekniske undersøgelser, som har medført, at partierne bag reformaftalen har revideret aftalen.
I store træk går ændringerne ud på følgende:
Begrænsningen af fradragsretten for præmier m.v. til 50.000 kr. om året gennemføres ikke.
Som aftalt i reformaftalen får alle skatteydere adgang til at tegne kapitalpension.
Den ordning, der hidtil kun har stået åben for lønmodtagere, kan altså herefter også bruges af selvstændige erhvervsdrivende og andre skattepligtige.
Fradraget for indskud eller præmie til kapitalpension kan dog højst udgøre 25.000 kr. om året.
Fradraget skal kunne rummes i skatteyderens personlige indkomst.
Beløbsgrænsen på 25.000 kr. skal reguleres efter princippet i dette forslags § 20.
Der indføres adgang til at oprette pensionsopsparing i pengeinstitutterne på en måde, hvorefter pensionsopsparingen udbetales i rater.
Denne ordning bliver en slags parallel til de kendte rateforsikringer.
Endelig skal tilskyndelsen til at tegne livsforsikringer med opsparing, der i dag er omfattet af reglen om et begrænset fradrag på 2.000 kr. om året begrænses ved en særlig afgift. (Der er den 22. oktober 1985 fremsat lovforslag herom (L 45)).
b.
Børnefamiliernes økonomiske vilkår skal forbedres.
Dette sker ved, at der hvert kvartal udbetales et kontant beløb til alle familier med børn og unge under 18 år.
Den årlige ydelse er 5.000 kr. i 1987-niveau.
Til gengæld foreslås de nuværende almindelige børnetilskud og den årlige »børnecheck« på 800 kr. afskaffet.
c.
Der indføres en frivillig virksomhedsordning for selvstændige erhvervsdrivende.
Virksomhedens indkomst opgøres som hidtil.
Dette betyder, at virksomhedens renteindtægter og -udgifter og anden kapitalindkomst i virksomheden indgår i indkomstopgørelsen.
Indkomst, der trækkes ud af virksomheden, skal betragtes som personlig indkomst.
Dog betragtes en del af overskuddet svarende til en normal forrentning af egenkapitalen som kapitalindkomst, således at investering i egen virksomhed sidestilles med anden kapitalanbringelse.
Personlig indkomst, der opspares i virksomheden, beskattes med en a conto skat på 50 pct., der refunderes, når det opsparede beløb trækkes ud af virksomheden og behandles som personlig indkomst.
d.
Der gennemføres en beskatning af registrerede fonde og foreninger samt af realkreditinstitutter og andre finansielle institutioner, der ikke hidtil har været beskattet.
e.
Der gennemføres en kursgevinstordning.
Kursgevinstordningen skal i fremtiden modvirke skattefrie kursgevinster på obligationer, pantebreve og andre fordringer.
Ordningen går ud på, at kursgevinster på fordringer, der udstedes efter tidspunktet for lovforslagets fremsættelse, og som opfylder mindstekravet til pålydende rente, er skattefrie, også hos senere erhververe.
Opfylder fordringen ikke dette krav, vil fremtidige kursgevinster på fordringer, der er udstedt og erhvervet efter tidspunktet for lovforslagets fremsættelse være skattepligtige.
Er fordringen udstedt før, men erhvervet efter tidspunktet for lovforslagets fremsættelse, vil kursgevinsten være skattepligtig, hvis den pålydende rente ikke opfylder mindstekravet. (Der er den 2.
oktober 1985 fremsat lovforslag vedrørende kursgevinstordningen (L 19 og L 20)).
f.
Dobbeltbeskatningen af aktieudbytter m.v. ophæves med virkning fra 1. januar 1990. Der er nedsat et udvalg med henblik på en nærmere afklaring af de spørgsmål, der opstår i denne forbindelse.
g.
Fradragsretten for løbende ydelser til institutioner m.v.
begrænses til 15 pct. af ydernes personlige indkomst.
Ydelser på op til 15.000 kr. kan dog fradrages uanset størrelsen af den personlige indkomst.
Fradrag gives for fremtiden kun, hvis midlerne anvendes til humanitære formål eller forskning samt for ydelser til religiøse samfund.
h.
Lejeværdireglerne ændres, således at lejeværdien for personer, der er fyldt 67 år, fra et år til det følgende kan stige med højst 1.000 kr., dog altid med 20 pct.
De således ændrede regler om, hvor meget lejeværdien kan stige fra et år til det følgende, skal også gælde, når ejendommen er erhvervet m.v. i et af de 2 år, hvori lejeværdierne sammenlignes.
Disse regler er vedtaget af folketinget den 15. november 1985.
i.
Der sker en begrænsning af fradraget for repræsentationsudgifter.
For 1986 kan kun 75 pct. af udgifterne fradrages, og fra og med 1987 er kun 25 pct. af udgifterne fradragsberettigede. (Der er den 30. oktober 1985 fremsat lovforslag herom (L 51)).
j.
Der skal ske en forenkling af afskrivningsreglerne.
k.
Der sker en udvidelse af beskatningen ved førstegangssalg af ejerlejligheder.
 Den fikserede ejendomsskyld ophæves.
l.
Skatteflugt skal modvirkes, og skattevæsenets og toldvæsenets kontrolindsats skal effektiviseres.
m.
For de personer, der i særlig grad berøres af ændringerne i skattelovgivningen, gennemføres der en overgangsordning.
 Overgangsordningen består af 3 elementer:
1) En ordning for positiv kapitalindkomst, der gradvis overføres fra progressiv til proportional beskatning.
2) En ordning for negativ kapitalindkomst, der gradvis omlægges fra at være fradrag i den progressivt beskattede indkomst til at give fradrag med en værdi på ca. 50 pct. af den negative kapitalindkomst.
3) En ordning for de ligningsmæssige fradrag, således at disse gradvis omlægges fra at være fradrag i den progressivt beskattede indkomst til at give fradrag med en værdi på ca. 50 pct. af fradragene.
4. Skattereformens provenumæssige virkninger a.
I følgende oversigt er skønnene over skattereformens provenumæssige virkninger for stat og kommune sammenfattet.
Oversigten viser dels de umiddelbare virkninger af skattereformen på indkomstskattens provenu for indkomståret 1987, hvor de centrale dele på personbeskatningens område sættes i kraft, herunder overgangsordningen for personer med store kapitalindkomster og fradrag, dels virkningen af den fuldt gennemførte reform, der angiver, hvad provenuet ville have været i 1987, hvis der ses helt bort fra overgangsreglerne.
Overgangsordningen for negativ kapitalindkomst og ligningsmæssige fradrag gælder frem til 1992, medens der for positiv kapitalindkomst principielt gælder en uendelig overgangsordning.
Hovedparten af overgangsordningens effekt på provenuet skønnes at fremkomme allerede i indkomstårene 1987 og 1988.
b.
Det er forbundet med betydelig usikkerhed at skønne over skattereformens provenumæssige konsekvenser.
Det skyldes først og fremmest, at skønnene må baseres på oplysninger om de skattepligtiges indkomst- og fradragsforhold i 1983, der er det seneste år, hvor tilgængelige oplysninger foreligger.
Det er i sig selv usikkert at fremregne 1983-ligningsoplysninger til 1987. Usikkerheden forstærkes imidlertid af, at de foreliggende oplysninger om indkomster og fradrag ikke er indrettet på, at skatteberegningen i det nye system foretages på grundlag af ikke alene den skattepligtige indkomst, men også af personlig indkomst og kapitalindkomst samt - i overgangsperioden - fradragsberettigede udgifter.
Hertil kommer, at den foreslåede gennemgribende omlægning af indkomstbeskatningen givetvis vil give anledning til en række adfærdsændringer i husholdningernes og de erhvervsdrivendes dispositioner.
Det gælder i første række virkningen af de nye principper for beskatning af kapitalafkast, der tilskynder til øget opsparing og mindre gældsstiftelse, samt de erhvervsdrivendes tilbøjelighed til at benytte den foreslåede virksomhedsordning med dens muligheder for at spare op i virksomhederne.
Endvidere kan f.eks. de lavere marginalskatter påvirke arbejdsudbuddet og gennem en større aktivitet øge skatteindtægterne.
Ved udarbejdelsen af provenuskønnene er der imidlertid ikke taget hensyn til virkningerne af ændret adfærd.
Det må derfor understreges, at skønnene over virkningerne af reformen er behæftet med en ikke ringe usikkerhed.
c.
De udskrivningsregler, der er benyttet ved beregningen af statsskat efter reformsystemet, er nærmere omtalt i afsnit II.
Med hensyn til udskrivningsreglerne for kommuneskatten er det forudsat, at den landsgennemsnitlige udskrivningsprocent for 1986 på 28,1 pct. også gælder for 1987. Det betyder, at skatteprocenten til staten for skattepligtig almindelig indkomst skal være 22,0 pct. for at opnå den sats på 50,1, der efter reformen er aftalt skal gælde i en gennemsnitskommune i 1987.
 Det kommunale personfradrag foreslås til 21.200 kr. for 1987.
Endvidere foreslås, at kommunernes andel af provenuet af fonds- og foreningsbeskatningen bliver 12 pct., ligesom for selskabsskatten samt at kommunerne får andel i a conto-skatten efter virksomhedsordningen på samme måde som af anden indkomst.
d.
Sammenligningsgrundlaget for reformens provenumæssige virkninger er et skattesystem for 1987, hvor indkomstopgørelse og skatteberegning sker på grundlag af gældende 1986-regler, dog er skalatrin og personfradrag fremregnet med 2 pct. i forhold til 1986-beløbene.
Det er forudsat, at den gennemsnitlige kommunale skatteprocent er 28,1 pct., svarende til den procent, der benyttes, når kommuneskatten beregnes efter reformens regler.
Det kommunale personfradrag er i sammenligningsgrundlaget anslået til 21.200 kr.
 svarende til en stigning på 2 pct. i forhold til 1986-fradraget.
Under de beskrevne forudsætninger skønnes skattereformen under et at medføre en stigning i de offentlige indtægter på ca. 1,1 mia kr.
(1987-prisniveau, slutvirkning). Den personlige indkomstbeskatning lettes med ca. 5,7 mia kr.
Selskabsbeskatningen, fonds- og foreningsbeskatningen m.v. øges med ca. 6,8 mia kr., hvoraf forhøjelsen af selskabsskatteprocenten som gennemført ved helhedsløsningen i foråret 1985 (lov nr. 125 af 31. marts 1985) udgør ca. 3,4 mia kr.
 For statens vedkommende skønnes merprovenuet i slutvirkningen til ca.
 845 mill. kr. (1987-prisniveau).
For kommunerne skønnes reformen i slutvirkningen at medføre et merprovenu på ca. 235 mill. kr. (1987-prisniveau).
Skattereformens provenuvirkning i 1987-niveau 1) Merprovenuet bortfalder over en lang årrække som følge af overgangsordningen for positiv kapitalindkomst.
2) Skønsmæssigt ca. 500 mill. kr. for indkomståret 1986, hvor reduktionen er 25 pct.
 3) Skønsmæssigt ca. 50 mill. kr. for indkomståret 1986.
4) Hertil kommer et provenutab vedrørende ændrede lejeværdiregler, jfr. lovforslag nr.
L 17, der skønsmæssigt beløber sig til ca. 50 mill. kr. for indkomståret 1985.
5) Det er forudsat, at afskaffelsen af dobbeltbeskatningen af A/S-udbytte ikke har provenumæssig virkning for kommunerne.
5. Skattereformens administrative virkninger Gennemførelsen af skattereformen vil stille krav til den samlede skatteforvaltning.
Skattereformen indeholder såvel en række nyskabelser i skattelovgivningen som en række af ændringer i den eksisterende skattelovgivning.
Disse betydelige ændringer medfører, at borgerne må have en grundig information om indholdet af de nye regler og virkningerne heraf.
Samtidig vil der opstå et betydeligt behov for undervisning og instruktion af såvel de statslige som de kommunale skattemyndigheder.
Reformen betyder, at en del af de nuværende arbejdsgange må omlægges som følge af de ligningsmæssige ændringer, skattereformen indeholder.
I en overgangsperiode skal skattemyndighederne arbejde med såvel det gamle som det nye regelsæt.
I en periode skal der endvidere arbejdes med særlige overgangsregler som følge af den gradvise omlægning til det nye skattesystem.
Der vil derfor blive tale om merudgifter.
For skattedepartementets vedkommende vil udgifterne være af begrænset omfang og i alt væsentligt vedrøre betaling for merarbejde, trykningsudgifter og udgifter til information m.v.
For 1986 skønnes der at blive tale om merudgifter i departementet til afholdelse af disse udgifter på 6 mill. kr.
Behovet i 1987, 1988 og 1989 er mere usikkert, men skønnes på nuværende tidspunkt til henholdsvis 5 mill. kr., 4 mill. kr. og 4 mill. kr.
I statsskattedirektoratet og i amtsskatteinspektoraterne vil opgaverne ved reformen bestå i at forestå udviklingen af nye og ændring af eksisterende edb-systemer samt i øvrigt planlægge og gennemføre den administrative del af skattereformen, herunder forestå driften af edb-systemerne.
Omkostningerne i statsskattedirektoratet og i amtsskatteinspektoraterne i forbindelse med skattereformen skønnes til følgende i mill. kr.:
I 1986 vedrører udgifterne især systemudvikling og drift, information og instruktion samt administration vedrørende indførelsen af de nye regler om personbeskatning og kursgevinstbeskatning.
Herudover vil der blive tale om planlægningsopgaver i forbindelse med virksomhedsbeskatningen.
I 1987 og 1988 vedrører udgifterne endvidere indførelse af beskatning af fonde og foreninger, ydelsen til børnefamilier, pensionsbeskatning samt yderligere omkostninger vedrørende personbeskatningen og virksomhedsbeskatningen.
I 1988 er en del planlægnings- og udviklingsomkostninger afholdt, hvorfor udgifterne mindskes.
Denne tendens skønnes at fortsætte i 1989. På dette tidspunkt skal der i øvrigt tages hensyn til, at den gældende dobbeltbeskatning af aktieudbytter m.v. skal ophæves fra 1. januar 1990. Udgifterne må anses at falde frem til 1992.
De stillinger, som må oprettes i statsskattedirektoratet, fremgår af nedenstående tabel:
De administrative konsekvenser af skattereformen for kommunerne vil blive drøftet med kommunerne.
II.
Forslaget til personskatteloven I det følgende er der redegjort for hovedindholdet af de dele af skattereformen, der er omfattet af dette lovforslag.
Endvidere er omtalt sådanne ændringer, som har en nær tilknytning til det foreliggende lovforslag.
1. Indkomstopgørelse Efter de gældende regler opgøres den skattepligtige indkomst under et uden hensyn til indkomstens art.
Efter lovforslaget skal der som foran nævnt beregnes en proportional indkomstskat til staten på grundlag af den skattepligtige indkomst, der opgøres som hidtil.
Der sker dog en begrænsning af visse ligningsmæssige fradrag.
Dette beskatningsgrundlag skal desuden benyttes ved beregningen af de kommunale indkomstskatter og de kirkelige afgifter, der ligeledes er proportionale.
Nogle af de udgifter, der kan fradrages ved opgørelsen af den skattepligtige indkomst efter de gældende regler, skal ikke længere kunne fradrages.
Dette gælder 2.000 kr.s fradraget for visse livsforsikringspræmier m.v.
Det gælder det såkaldte faste lønmodtagerfradrag på indtil 3.200 kr., der indrømmes, uanset om det er større end lønmodtagerens faktiske udgifter.
De skattelove, hvori disse fradrag er omhandlet, vil blive foreslået ændret i overensstemmelse hermed.
Resten af de udgifter, der efter gældende regler kan fradrages ved opgørelsen af den skattepligtige indkomst, foreslås med enkelte ændringer bevaret.
Da disse udgifter alene indgår i den proportionalt beskattede indkomst, bliver skatteværdien af disse fradrag på ca. 50 pct.
Denne gruppe udgiftsfradrag, der først og fremmest omfatter en række af de såkaldte ligningsmæssige fradrag, består hovedsagelig af:
1o.
Lønmodtageres udgifter til befordring, faglige kontingenter og bidrag til arbejdsløshedsforsikring samt andre lønmodtagerudgifter, dog kun i det omfang disse andre udgifter overstiger 3.000 kr.
2o.
Bidrag til arbejdsgiverforeninger.
3o.
Underholdsbidrag til ægtefælle og børn.
4o.
Gaver til almenvelgørende institutioner.
5o.
Løbende ydelser i henhold til forsørgelseskontrakter m.v., når ydelserne har karakterer af gave.
6o.
Indskud på etableringskonto.
Der beregnes ud over den almindelige indkomstskat en 12 pct.s-indkomstskat til staten og en 6 pct.s-indkomstskat til staten, hver på sit særlige grundlag og med sit særlige formål.
12 pct.s-skatten beregnes på grundlag af den personlige indkomst udover 200.000 kr. og har til formål at opretholde en progressiv beskatning af personlig indkomst.
6 pct.s-skatten beregnes på grundlag af summen af personlig indkomst og positiv nettokapitalindkomst udover i alt 130.000 kr.
Denne skat virker på samme måde som den aftrapning af personfradragene, der er indeholdt i reformaftalen.
I lovforslaget er der foretaget en udtømmende beskrivelse af, hvad der skal henregnes til kapitalindkomsten.
Den del af indkomsten, der ikke henføres til kapitalindkomst, er personlig indkomst.
I den skattepligtige almindelige indkomst indgår også indkomst fra udlandet.
Sådan indkomst skal derfor behandles på ganske samme måde, som hvis der havde været tale om indkomst fra kilder her i landet.
Indkomsten skal således også opdeles i henholdsvis personlig indkomst og kapitalindkomst.
Kapitalindkomsten består som nævnt bl.a. af renteindtægter og -udgifter, aktieudbytter og et beregnet afkast af den skattepligtiges kapital i selvstændig erhvervsvirksomhed under den såkaldte virksomhedsordning.
Den opgøres som et nettobeløb, der kan være positivt eller negativt.
Den personlige indkomst består bl.a. af løn og pensionsindtægter samt den del af overskuddet af selvstændig erhvervsvirksomhed, der ikke er kapitalafkast.
Ved opgørelsen af indkomst ved selvstændig erhvervsvirksomhed og af kapitalindkomst fradrages udgifter, som er afholdt for at erhverve, sikre og vedligeholde indkomsten.
Ved opgørelsen af personlig indkomst fradrages desuden udgifter til pensionsordninger m.v.
De særlige regler om opgørelse af virksomhedsoverskud og om dets opdeling i kapitalindkomst og resterende overskud, der skal anvendes af erhvervsdrivende, som vælger at benytte den frivillige virksomhedsordning, er beskrevet i forslag til lov om indkomstbeskatning af selvstændige erhvervsdrivende (virksomhedsskatteloven).
Bidrag og præmier til pensionsordninger m.v. kan fradrages ved opgørelsen af den personlige indkomst i samme omfang som nævnt i pensionsbeskatningslovens § 18.
2. Skatteberegning a.
Skattesatser Lovforslaget indeholder reglerne for, efter hvilke satser indkomstskatten til staten skal beregnes.
For indkomståret 1987 skal indkomstskatten til staten beregnes efter følgende satser:
Beløbsgrænsen på de 200.000 kr. for beregning af 12 pct.-skat af personlig indkomst skal ligesom efter de gældende regler for indkomstskalaen reguleres efter et reguleringstal.
Dette reguleringstal fastsættes hvert år ved lov.
Herved skal det sikres, at den nævnte grænse ændres i takt med den forventede indkomstudvikling i samfundet.
Som omtalt nærmere nedenfor, skal en række andre beløbsgrænser på tilsvarende måde reguleres efter reguleringstallet.
For 1987 sættes reguleringstallet til 100 svarende til en »nulstilling« af de beløbsgrænser, der årligt reguleres.
For det tilfælde, at der ikke inden 1. juli 1987 er fastsat et reguleringstal for 1988, indeholder dette lovforslag i ikrafttrædelsesbestemmelserne et reguleringstal for 1988. Det foreslås til 102, svarende til den (2 pct.) regulering som med uændret lovgivning skulle foretages, hvis der ikke inden 1. juli 1987 af folketinget var fastsat et reguleringstal for 1988.
Reguleringstallet på 102, der indebærer en regulering af personfradrag m.v. på 2 pct. fra 1987 til 1988, er ikke udtryk for skattereformpartiernes stillingtagen til den indkomstpolitiske målsætning for 1988, men som nævnt alene udtryk for regulering efter gældende lovgivning.
Efter aftalen skal personfradragene aftrappes, når den personlige indkomst og positive kapitalindkomst tilsammen overstiger 130.000 kr.
Denne aftrapning er som tidligere nævnt rent teknisk gennemført ved, at der beregnes en skat på 6 pct. af det overskydende beløb.
De 6 pct. svarer til den skattestigning, der ville være en følge af aftrapningen af personfradragene.
I overensstemmelse med aftalen beregnes der også 6 pct.'s-skat, når personfradraget fuldt ud er aftrappet, idet det efter reformaftalen skal sikres, at marginalskatten fastholdes på uændret niveau.
Ved fastsættelsen af satsen for almindelig indkomstskat til staten på 22 pct. er det forudsat, at det hidtidige folkepensionsbidrag på 3,5 pct. og bidraget til dagpengefonden på 2,0 pct. indgår i indkomstskattesatsen.
Det er endvidere lagt til grund, at de kommunale skattesatser (incl. kirkelige afgifter) som hidtil skal være proportionale, og at de i 1987 ligesom 1986 vil andrage 28,1 pct. i en gennemsnitskommune.
Med den foreslåede statslige proportionalskat på 22 pct. vil den samlede proportionalskattesats således blive 50,1 pct. i en gennemsnitskommune.
For så vidt angår den del af den personlige indkomst, der overstiger 200.000 kr., vil den foreslåede 12 pct.'s-indkomstskat til staten bringe den samlede indkomstskat i en gennemsnitskommune op på 62,1 pct.
De foreslåede satser for statsindkomstskatten er fastsat på baggrund af det aktuelle udskrivningsbehov.
Der er ikke som i den gældende udskrivningslov tale om, at den skat, der beregnes efter lovens satser, er permanente grundbeløb.
Der skal således ikke hvert år ved lov fastsættes en udskrivningsprocent, der angiver, med hvor stor en procentdel af de grundbeløb, som beregnes ved hjælp af lovens skattesatser, statsskatten faktisk skal opkræves.
Det kan selvfølgelig ikke udelukkes, at det som led i en tilpasning af finanspolitikken i de kommende år kan vise sig hensigtsmæssigt at ændre niveauet for den samlede udskrivning af indkomstskat til staten.
Sådanne lovændringer vil ikke være i strid med skattereformaftalen, sålænge den aftalte struktur i skattereformens indkomstbeskatning til staten fastholdes.
Det vil først og fremmest sige, at de foreslåede tre forskellige beskatningsgrundlag bevares, at satserne for 12 pct.s-skatten og 6 pct.s-skatten til staten fastholdes, og at de fremtidige bundgrænser, der skal anvendes ved beregningen af disse to skatter, svarer til de nu foreslåede.
b.
Personfradrag Ligesom efter de gældende regler skal de beregnede indkomstskatter nedsættes med skatteværdien af personfradrag.
Efter de gældende regler er der for ikke-pensionister forskel på det personfradrag, der gives ved beregningen af indkomstskatten til staten og de sociale bidrag (folkepensionsbidrag og bidrag til dagpengefonden) og det personfradrag, der gives ved beregningen af indkomstskatten til kommunen og amtskommunen og de kirkelige afgifter.
Det er lagt til grund i forslaget, at denne forskel opretholdes.
For indkomståret 1987 vil personfradraget for ikke-pensionister ved beregning af statsindkomstskatten udgøre 27.100 kr.
Dette er en forhøjelse på 3.900 kr. i forhold til indkomståret 1986.
Ved beregningen af de kommunale indkomstskatter og kirkelige afgifter vil personfradraget for ikke-pensionister for indkomståret 1987 udgøre 21.200 kr.
Det tilsvarende beløb for indkomståret 1986 udgør 20.700 kr.
De nævnte statslige og kommunale personfradrag er i overensstemmelse med skattereformaftalen fastsat således, at de i gennemsnit udgør 23.800 kr. i 1987, og at de kommunale indkomstskatter med den nuværende gennemsnitlige udskrivningsprocent på 28,1 i 1987 anslås at ville indbringe samme provenu som kommunal beskatning efter gældende regler.
I de nærmest følgende år skønnes provenuet af de kommunale indkomstskatter at stige, dersom både den gennemsnitlige udskrivningsprocent og det almindelige personfradrag fastholdes, bortset fra den sædvanlige årlige regulering af personfradraget i takt med den forventede indkomstudvikling.
Det er dog hensigten efterhånden at forhøje grundbeløbet for det kommunale personfradrag, således at provenuet af de kommunale indkomstskatter bliver det samme som ved beskatning efter gældende regler og med uændret gennemsnitlig udskrivningsprocent.
Samtidig må grundbeløbet for det statslige personfradrag nedsættes, således at gennemsnittet af de to personfradrags grundbeløb fastholdes på de aftalte 23.800 kr.
For pensionister gælder der højere personfradrag end for ikke-pensionister.
Pensionisternes personfradrag er derimod det samme ved beregningen af indkomstskatten til staten som ved beregningen af de kommunale indkomstskatter og de kirkelige afgifter.
Dette mønster ændres der ikke ved med lovforslaget.
For gifte pensionister forhøjes personfradragene til 26.200 kr. for indkomståret 1987 og for enlige pensionister til 46.500 kr. mod for indkomståret 1986 24.900 kr. henholdsvis kr. 45.500.
Børn og unge har hidtil haft samme personfradrag som voksne.
Efter reformen nedsættes personfradraget for personer under 18 år til 13.800 kr.
Dette hænger sammen med den omtalte børnefamilieydelse.
(Personfradraget er dog i 1987 fastsat til 18.800 kr., da børnefamilieydelsen først udbetales fra 1. juli 1987). Dette personfradrag er ens for beregning af indkomstskat til stat og kommune.
De nævnte personfradragsbeløb reguleres efter det ovenfor omtalte reguleringstal.
For skatteydere, der ikke er pensionister eller under 18 år, nedsættes indkomstskatten til staten med skatteværdien af det almindelige personfradrag beregnet med beskatningsprocenten for den almindelige indkomstskat, altså for 1987 22 pct.
Heri er includeret de tidligere sociale bidrag med i alt 5,5 pct.
 Skatteværdien udgør for indkomståret 1987 5.962 kr.
Skatteværdien af det kommunale personfradrag beregnes med summen af de kommunale og amtskommunale udskrivningsprocenter og procenten for de kirkelige afgifter udgør 5.957 kr. i 1987.
For enlige pensionister og for gifte samlevende pensionister benyttes personfradrag på henholdsvis 46.500 kr. og 26.200 kr. i 1987 ved beregning af nedsættelsen af samtlige indkomstskatter.
For enlige pensionister bliver skatteværdien af personfradraget ved statsindkomstskattens beregning for 1987 22 pct. af 46.500 kr.
eller 10.230 kr. og for gifte samlevende pensionister 22 pct. af 26.200 kr. eller 5.764 kr. pr. pensionist.
I det omfang, en ægtefælles bundfradrag på 130.000 kr. ved beregning af 6 pct.'s-skatten ikke udnyttes fuldt ud, overføres den uudnyttede del til nedbringelse af den anden ægtefælles aftrapningsgrundlag.
Dette svarer til, at den anden ægtefælles bundfradrag forhøjes.
Bundfradraget reguleres efter reguleringstallet.
3. 3 pct.'s fradrag Efter skattereformaftalen skal der indrømmes et fast fradrag på 3 pct. af personlig indkomst, dog højst 3.200 kr.
Beløbsgrænsen på de 3.200 kr., der gælder for indkomståret 1987, reguleres i de følgende år efter reguleringstallet.
Regler om dette fradrag agtes fremsat som et led i ændringer af ligningsloven.
4. Underskud I lovforslaget er der fastsat særlige regler for de tilfælde, hvor den skattepligtige indkomst og/eller den personlige indkomst udviser underskud.
Efter de gældende regler kan underskud i den skattepligtige almindelige indkomst fremføres til fradrag i indkomsten i de fem efterfølgende indkomstår.
Er den skattepligtige gift og samlevende med ægtefællen ved udløbet af indkomståret, skal underskuddet dog i første række overføres til fradrag i dennes indkomst.
Adgangen til at fremføre underskud til de følgende indkomstår eller overføre underskud til ægtefællen er i princippet opretholdt ved forslaget.
I de situationer, hvor den skattepligtige skal betale 12 pct.'s.-skat eller 6 pct.'s-skat, selv om den skattepligtige indkomst er negativ, f.eks. på grund af store ligningsmæssige fradrag, skal der dog beregnes en skatteværdi af underskuddet til modregning i disse skatter.
Den uudnyttede del af underskuddet overføres herefter til en eventuel ægtefælle eller fremføres til de følgende indkomstår.
Er den personlige indkomst negativ, skal underskuddet overføres til fradrag først i ægtefællens personlige indkomst og dernæst i ægtefællernes positive kapitalindkomst.
Negativ personlig indkomst, der fremføres til de følgende indkomstår, skal først fragå i kapitalindkomst og derefter i personlig indkomst.
5. Dødsbobeskatning Lovforslaget indeholder en bestemmelse om, at dødsbobeskatningsprocenten forhøjes fra 40 til 50. Herved bringes dødsbobeskatningsprocenten på højde med den laveste personbeskatningsprocent i en gennemsnitskommune, selskabsskatteprocenten og skatteprocenten for særlig indkomst.
Bofradraget forhøjes fra de nuværende 48.000 kr. til 84.000 kr., hvilket svarer til et fradrag i de beregnede skatter på 42.000 kr.
 pr. år eller 3.500 kr. pr. måned.
Samtidig hermed forhøjes beløbsgrænsen for dødsboers skattefrihed, jfr, kildeskattelovens § 16, stk. 1 og 2, således:
De gældende beløbsrammer har ikke været reguleret siden 1978, og de foreslåede forhøjelser svarer til stigningen i reguleringstallet med visse afrundinger.
6. Formueskat I lovforslaget er også medtaget reglerne om formueskatten, uanset at denne ikke er omfattet af det politiske forlig.
Reglerne svarer til de gældende regler i udskrivningsloven.
Herefter udgør formueskatten for indkomståret 1987 22 promille af den del af den skattepligtige formue, der overstiger 1.278.700 kr.
Denne beløbsgrænse reguleres efter reguleringstallet.
7. Skatteloft I den gældende udskrivningslov findes der to såkaldte skatteloftsregler.
Efter gældende regler kan en skatteyders indkomstskat til staten, folkepensionsbidrag, bidrag til dagpengefonden samt kommunal og amtskommunal indkomstskat tilsammen højst udgøre 73 pct. af nogen del af indkomsten (det såkaldte »skrå« skatteloft).
Indkomstskatten til staten nedsættes med det eventuelt overskydende beløb.
Reglerne om skatteloft skal tilpasses de nye beregningsregler.
Det »skrå« skatteloft sænkes derfor med 5 procent-points fra 73 til 68. Dette betyder, at indkomstskatten til staten og kommunerne m.v. ikke kan beregnes med mere end 68 pct. af en del af beskatningsgrundlagene.
Den anden loftsregel betyder, at indkomstskatten til staten, kommunal og amtskommunal indkomstskat samt formueskatten højst kan udgøre 78 pct. af den skattepligtige indkomst.
Overstiger de samlede skatter denne grænse nedsættes først formueskatten og derefter indkomstskatten til staten med det overskydende beløb.
Formueskatten kan dog højst nedsættes med 60 pct.
Reglerne om det såkaldte »vandrette« skatteloft er ikke ændret ved reformen.
8. Overgangsregler Lovforslaget indeholder de særlige overgangsregler for skatteydere, der i særlig grad berøres af ændringerne i skattelovgivningen.
 Overgangsordningen består af 3 elementer:
 1) En ordning for positiv kapitalindkomst.
 2) En ordning for negativ kapitalindkomst.
 3) En ordning for fradrag, der omlægges til fradrag i skatten.
Ordningen går for positiv nettokapitalindkomst ud på, at 60.000 kr. i 1987 og yderligere 25.000 kr. hvert af de følgende år omlægges fra progressiv til proportional beskatning.
Negativ nettokapitalindkomst omlægges gradvis til fradrag i skatten beregnet med proportionalskattesatsen på ca. 50 pct.
I 1987 omlægges mindst 35.000 kr. og resten af omlægningen sker i løbet af perioden frem til 1992. Negativ kapitalindkomst over 150.000 kr. omlægges straks i 1987. De nærmere regler for denne ordning er omtalt i bemærkningerne til forslagets § 22.
Endelig skal de fradrag, der indgår i den skattepligtige indkomst, men ikke i den personlige indkomst eller kapitalindkomsten, i perioden frem til 1992 omlægges fra fradrag i personlig indkomst til fradrag alene i den skattepligtige indkomst med 20.000 kr.
 årligt, dog mindst 1/6 pr. år.
Ikke omlagt kapitalindkomst tillægges eller fradrages i den personlige indkomst.
Ikke omlagte fradrag foretages ligeledes i den personlige indkomst.
Ordningen er udformet således, at kun skatteydere med store positive eller negative kapitalindkomster eller store ligningsmæssige fradrag skal benytte overgangsreglerne ved skatteberegningen.
Det skønnes, at kun ca. 14 pct. af alle skattepligtige familier vil være omfattet af overgangsordningen i 1987, medens de øvrige 86 pct. ikke bliver omfattet af overgangsreglerne.
 9. Fordelingsmæssige virkninger af skattereformens personbeskatning.
 (Slutvirkning/1992).
Nedenstående elementer af skattereformen indgår i de følgende beregninger af reformens fordelingsmæssige virkninger.
 1) Gældende 1986-regler med beløbsgrænser, personfradrag m.v.
 fremskrevet med 2 pct.
Der er således ikke i fordelingstabeller indregnet virkningerne af bl.a.
- reduktion af fradraget for repræsentationsudgifter, - reduktion af ungdomsydelsen, - »minipensionsforliget«, - kursgevinstbeskatningen, - ophævelse af dobbeltbeskatningen for aktieudbytter, - indregningen af bidragsprocenter i statsskattesatsen for begrænset skattepligtige og - den skærpede kontrolindsats m.v.
 Samlet resultat:
A = Familier med lettelse af familiens samlede skat B = Familier med stigning i familiens samlede skat C = Familier med uændret samlet skat( plus/minus 100 kr.) D = Alle familier 4. Samtlige familier og familierne med ejerbolig, der får ændring i den samlede skat på mere end 100 kr. fordeler sig således efter skattelettelsens eller skattestigningens størrelse:
 Virkning af skattereformen. (Slutvirkning/1992).
A = Familier med skattelettelse B = Familier med skattestigning C = Antal familier i alt D = Heraf ejerboligfamilier E = Antal familier i alt F = Heraf ejerboligfamilier Beregningerne viser - med den usikkerhed der selvsagt er knyttet hertil, - at ca. 185.000 familier vil få skattelettelser på mere end 10.000 kr.
Heraf bor ca. 120.000 familier i ejerbolig.
De store lettelser tilfalder hovedsageligt grupper med meget store indkomster og relativt små fradrag, der får nedsat deres marginalskat fra i dag ca. 73 pct. til 68 pct. for personlig indkomst og 50/56 pct. for kapitalindkomst, - at det kun vil være et meget begrænset antal familier, nemlig 65.000 eller ca. 2 pct., der vil få forhøjet indkomstskatten med mere end 5.000 kr. på årsbasis, når skattereformen er fuldt gennemført.
Heraf skønnes ca. 25.000 familier at få en stigning på mere end 10.000 kr. i familiens samlede skat.
Karakteristisk for familierne med store skattestigninger er, at der forekommer renteudgifter, der overstiger de renteudgifter, der kan henføres til belåning af selv store ejerboliger.
Desuden ligger de ligningsmæssige fradrag i øvrigt over gennemsnittet.
Overgangsordningen, der for negativ kapitalindkomst og fradragsberettigede udgifter gælder for årene 1987-91, sikrer disse familier en rimelig tid til at tilpasse deres økonomi til det nye skattesystem.
 Overgangsordningens virkning er nærmere belyst i det følgende.
 10. Resultat af overgangsordningen.
a.
Det skønnes, at ca. 16.000 familier har positiv nettokapitalindkomst over 60.000 kr., således at disse vil være omfattet af overgangsordningen i 1987.
I 1988 skønnes antallet at blive reduceret til ca. 10.000 familier som følge af den yderligere omlægning af 25.000 kr. - under forudsætning af i øvrigt uændrede indkomstforhold.
b.
Endvidere skønnes, at ca. 385.000 familier har så stor negativ nettokapitalindkomst eller ligningsmæssige fradrag i 1987, at de vil være omfattet af overgangsordningen for negativ kapitalindkomst og/eller ligningsmæssige fradrag i 1987.
I 1988 skønnes dette antal at blive reduceret til ca. 160.000 familier som følge af den yderligere omlægning i de to delordninger under forudsætning af i øvrigt uændrede indkomstforhold.
c.
Alt i alt skønnes, at ca. 86 pct. af alle skattepligtige familier eller ca. 2,5 mill. familier ud af i alt ca. 2,9 mill. familier vil have sådanne indkomst- og fradragsforhold, at deres samlede indkomstskat straks i 1987 kan beregnes efter skattereformens regler uden benyttelse af overgangsordningens regelsæt.
For ca. 14 pct. af familierne skal 1987-skatten derimod beregnes ved hjælp af overgangsordningens regler.
Det skønnes, at ca. 385.000 familier i kraft af overgangsreglerne får udsat skattestigninger på ca. 1,1 mia kr. til 1988 eller senere indkomstår.
Typisk er der tale om familier med store renteudgifter.
På den anden side udsættes skattelettelser på skønsmæssigt ca. 0,2 mia kr. til 1988 eller senere indkomstår for ca. 16.000 familier med store postive kapitalindkomster - typisk store renteindtægter eller aktieudbytter.
Overgangsordningen skønnes under et at medføre et provenutab på indkomstskatten for indkomståret 1987 på ca. 900 mill. kr. i forhold til reformens slutvirkning - alt regnet i 1987-niveau og under forudsætning af i øvrigt uændrede indkomst- og fradragsforhold.
Det antal familier, der efter at skatten er beregnet for 1987 skønnes at blive omfattet af overgangsordningen, er som nævnt beregnet under forudsætning af samme indkomstforhold som i 1987. I nedenstående oversigt er antallet opdelt i familier, der vil få skattestigninger, og familier, der vil få skattelettelser i overgangsperioden.
Endvidere er antallet af familier fordelt efter størrelsen af de resterende skatteændringer samt de samlede skattestigninger og -lettelser anslået.
 Resterende skatteændringer efter 1. år i overgangsperioden.
Samlet resterende provenuændring i forhold til slutvirkning ca. 1,1 mia kr. ca. -0,2 mia kr.
Bemærkninger til de enkelte bestemmelser Til § 1 Det foreliggende lovforslag omfatter personer og dødsboer.
Det omfatter derimod ikke selskaber, foreninger m.v.
For disse gælder de hidtidige regler, dog med de ændringer, som er en følge af den udvidede beskatning af fonde og foreninger, der er et led i skattereformen.
Lovforslaget finder kun anvendelse for den skattepligtiges almindelige indkomst, herunder indkomst fra udlandet.
Derimod skal beløb, som hidtil er blevet beskattet som særlig indkomst, fortsat beskattes på denne måde.
Den skattepligtige almindelige indkomst opgøres i det væsentlige efter de hidtil gældende regler.
Det afhænger således af disse regler, om en indkomst er skattepligtig, og om en udgift er fradragsberettiget.
Det foreliggende lovforslag betyder dog, at mange af de udgifter, der kan fradrages ved indkomstopgørelsen, får en lavere skatteværdi, idet de kun fradrages i den proportionalt beskattede indkomst.
De begrænsninger, der gælder for begrænset skattepligtiges fradrag, vil fortsat være gældende.
De kan således som hidtil kun fradrage udgifter, der knytter sig til de indtægter, som de er skattepligtige af.
Når der i lovforslaget gælder særlige regler for samlevende ægtefæller, skal dette forstås på baggrund af reglerne i kildeskattelovens § 4. Samlivet bortfalder herefter i skattemæssig henseende umiddelbart ved separation og skilsmisse, medens det ved faktisk samlivsophævelse først bortfalder ved indkomstårets udløb.
Til § 2 Ud over den skattepligtige almindelige indkomst skal der opgøres en personlig indkomst og en kapitalindkomst.
Disse indkomster skal indgå i beskatningsgrundlaget efter §§ 7 og 8.
Til § 3 Den personlige indkomst omfatter den del af den af den skattepligtige indkomst, der ikke efter § 4 skal medregnes i kapitalindkomst.
Personlig indkomst vil i første række være lønindkomster, pensionsindtægter og lignende.
Også indtægt ved selvstændig erhvervsvirksomhed er personlig indkomst.
Hvis den skattepligtige benytter sig af adgangen til at vælge virksomhedsordningen, er det dog kun en del af det overskud, der overføres fra virksomheden til den skattepligtige selv, der er personlig indkomst.
En del af overskuddet i virksomheden betragtes som kapitalafkast, der beregnes efter særlige regler og medregnes til kapitalindkomsten.
Dette beregnede kapitalafkast formindsker det beløb, der beskattes som overskud i virksomheden eller som personlig indkomst.
Den del af overskuddet, der bliver indestående i virksomheden, beskattes foreløbig med en virksomhedsskat på 50 pct., således at det opsparede overskud først, når det senere udtages af virksomheden, betragtes som personlig indkomst.
Driftsomkostninger i sædvanlig forstand for selvstændige erhvervsdrivende, dvs. de udgifter der medgår til at erhverve, sikre og vedligeholde indkomsten, f.eks. lønudgifter, vareindkøb og afskrivninger, fragår direkte ved opgørelsen af virksomhedens driftsresultat og dermed i den personlige indkomst.
Dette gælder, hvad enten virksomhedsordningen anvendes eller ikke.
Hvis virksomhedsordningen ikke anvendes, kan såvel erhvervsmæssige som ikke-erhvervsmæssige renteudgifter kun fradrages ved opgørelsen af kapitalindkomsten.
Under virksomhedsordningen fragår de derimod ved opgørelsen af virksomhedsoverskuddet.
Det samme gælder provisioner og lignende, der efter de gældende regler sidestilles med renter.
Erhvervsmæssige forskningsudgifter og tilslutningsafgifter m.v., der er fradragsberettigede efter de særlige regler i ligningsloven, fragår ligeledes i den personlige indkomst.
Endvidere skal kontingenter til arbejdsgiverforeninger, fagforeninger og andre faglige sammenslutninger, der har til hovedformål at varetage de økonomiske interesser for den erhvervsgruppe, hvortil den skattepligtige hører, ikke kunne fradrages ved opgørelsen af den personlige indkomst, men alene ved opgørelsen af den skattepligtige indkomst.
 Ejendomsskatter m.v. kan fradrages i samme omfang som hidtil.
 Fradraget sker i den personlige indkomst.
I lovforslaget er henvist til bestemmelserne i forslag til lov om ændring af ligningsloven (begrænsning af fradragsretten for løbende ydelser).
For visse driftsomkostninger sker der som led i skattereformen en begrænsning af fradragsretten.
Det gælder således repræsentationsfradraget.
For lønmodtagere sker der ligeledes visse begrænsninger og omlægninger af fradragene som led i skattereformen.
Dels ophæves det faste lønmodtagerfradrag på 3.200 kr., dels begrænses fradraget for faktiske lønmodtagerudgifter, således at de kun kan fradrages i det omfang, de overstiger 3.000 kr.
Denne begrænsning gælder dog ikke udgifter til faglige kontingenter, befordring og A-kassebidrag.
Fradrag for lønmodtagerudgifter sker alene i den skattepligtige indkomst og ikke i den personlige indkomst.
Indbetalinger, der kan fradrages efter pensionsbeskatningslovens § 18, fradrages ved opgørelsen af den personlige indkomst, hvad enten der er tale om lønmodtagere eller selvstændigt erhvervsdrivende.
Dette gælder også erhvervsdrivende, der anvender virksomhedsordningen.
Til § 4 I bestemmelsen er opregnet de indkomster og udgifter, der skal medregnes ved opgørelsen af kapitalindkomst.
Bestemmelsen er for så vidt udtømmende, som det alene er disse indtægter og udgifter, der skal behandles som kapitalindkomst.
Det kan dog i anden lov bestemmes, at indtægter og udgifter, der ikke er nævnt i bestemmelsen, skal behandles som kapitalindkomst.
De omhandlede indtægter og udgifter, i første række renteindtægter og -udgifter, skal medregnes i kapitalindkomst, selv om der er tale om en erhvervsmæssig indtægt eller udgift.
Erhvervsmæssige renteudgifter skal således indgå i kapitalindkomsten.
Som anført foran gælder dette dog ikke i de tilfælde, hvor den skattepligtige anvender virksomhedsordningen.
For skattepligtige, der har det som erhverv at indtjene renteindtægter m.v., f.eks. vekselerere og bankiers, skal indtægten og udgiften dog indgå i den personlige indkomst, hvis indtægterne eller udgifterne er et led i deres næring.
Der gælder her samme afgrænsning, som er lagt til grund i § 3 i forslag til lov om skattemæssig behandling af gevinst og tab på fordringer og gæld.
Udover renteindtægter og renteudgifter indgår bl.a. overskud af ejerbolig i kapitalindkomsten.
Omkostninger, der medgår til erhvervelse af kapitalindkomst, fragår direkte i denne.
Det gælder f.eks. udgifter til boksleje.
Indkomst ved selvstændig erhvervsvirksomhed er som hovedregel personlig indkomst.
Indkomst ved selvstændig skibsvirksomhed er dog kapitalindkomst efter stk. 1, nr. 10, når denne virksomhed er den skattepligtiges bierhverv.
Denne bestemmelse er nærmere omhandlet i det følgende.
Driver den skattepligtige selvstændig virksomhed, der omfatter et eller flere skibe, afhænger det af en vurdering af den skattepligtiges samlede indkomstforhold, om indkomst fra virksomheden er personlig indkomst eller kapitalindkomst.
Begrebet skibsvirksomhed omfatter alle tilfælde, hvor et skib indgår i virksomheden, uanset om den skattepligtige ejer hele skibet, flere skibe eller kun andele i et skib.
F.eks. vil selvstændig fiskeri- eller rederivirksomhed være omfattet af begrebet skibsvirksomhed.
Det samme gælder selvstændig virksomhed med udlejning af skibe.
Ved afgørelsen af, om indkomst fra skibsvirksomheden er personlig indkomst eller kapitalindkomst, må foretages en samlet vurdering af den skattepligtiges indkomstforhold.
Ved vurderingen af den skattepligtiges indkomstforhold indgår årets personlige indkomst, kapitalindkomst og opsparet overskud af selvstændig virksomhed.
Den skattepligtige almindelige indkomst indgår ikke i opgørelsen.
Det betyder, at den skattepligtiges indkomst ved vurderingen ikke nedsættes med ligningsmæssige fradrag.
Udgør indkomsten fra skibsvirksomhed, det vil sige virksomhedens resultat efter renter og afskrivninger, mindre end ca. 50 pct. af den skattepligtiges indkomst som nævnt ovenfor, vil indkomsten fra skibsvirksomhed som hovedregel blive anset for kapitalindkomst efter den foreslåede bestemmelse.
Indkomstforholdene kan vurderes over en periode på op til 5 år, således at tilfældige ændringer i indkomsten - f.eks. underskud i et enkelt indkomstår i skibsvirksomheden - ikke betyder, at indkomsten skifter karakter.
Endvidere kan det tages i betragtning, om den skattepligtige er nyetableret med skibsvirksomheden, således at indtjeningen må forventes at stige efter nogle år.
Det er ikke afgørende, om den skattepligtige deltager i den daglige drift af virksomheden.
Ved vurderingen kan det have betydning, om den skattepligtige må antages at have anden hovednæring.
Dette vil normalt være tilfældet, hvis den skattepligtige er fuldtidsbeskæftiget i anden selvstændig virksomhed eller som lønmodtager.
I så fald vil skibsvirksomheden som regel blive anset for bierhverv.
Indkomst ved skibsvirksomhed vil f.eks. være kapitalindkomst for lønmodtagere, der ejer en eller flere skibsanparter, når indkomsten herfra udgør mindre end ca. 50 pct. af den skattepligtiges personlige indkomst, kapitalindkomst samt opsparet overskud af selvstændig virksomhed.
Det har i denne forbindelse ingen betydning, om lønindkomsten skyldes, at den skattepligtige er ansat i f.eks. et selskab, der driver rederivirksomhed.
Når indkomsten fra skibsvirksomhed vurderet efter de anførte retningslinier må anses for kapitalindkomst, betyder det alene, at et overskud beskattes med ca. 50 pct. som anden kapitalindkomst, og at underskud får en tilsvarende skatteværdi.
Det følger dog heraf, at skibsvirksomhed, hvor indkomsten anses for kapitalindkomst, ikke kan beskattes efter virksomhedsskatteordningen, idet denne ordning forudsætter, at indkomsten er personlig indkomst.
Skattekontrollovens regnskabsregler for erhvervsdrivende, reglerne om skattemæssige afskrivninger, om henlæggelse til investeringsfonds i skibsvirksomheden m.m. anvendes, uanset om indkomsten anses for kapitalindkomst eller personlig indkomst.
Er skibsvirksomheden ikke den skattepligtiges bierhverv, kan den skattepligtige vælge at lade sig beskatte efter dette forslags bestemmelser eller at lade virksomheden beskatte efter den foreslåede virksomhedsordning.
Dette vil f.eks. gælde fiskere, der efter saltvandsfiskeriloven er erhvervsfiskere.
Til §§ 5-8 Indkomstskatten til staten opgøres efter § 5 som summen af almindelig indkomstskat, 12 pct.'s-indkomstskat og 6 pct.'s-indkomstskat.
 Skatterne beregnes på hvert sit grundlag.
Den almindelige indkomstskat beregnes på grundlag af den skattepligtige indkomst, der med visse begrænsninger i fradragene opgøres som hidtil.
Af indkomsten beregnes den almindelige indkomstskat med i alt 22 pct. uanset indkomstens størrelse og sammensætning.
De 22 pct. svarer til forskellen mellem den aftalte samlede skattesats på 50,1 pct. og den gennemsnitlige kommunale skatteprocent, der for tiden er 28,1. De 22 pct. omfatter indkomstskat til staten, folkepensionsbidrag og bidrag til dagpengefonden.
Heraf følger, at begrænset skattepligtige, som hidtil ikke har betalt folkepensionsbidrag og dagpengebidrag, for fremtiden skal betale disse bidrag.
12 pct.'s-skatten beregnes af den personlige indkomst, i det omfang den overstiger et grundbeløb på 200.000 kr.
Dette grundbeløb reguleres efter § 20. Herved sikres, at personlig indkomstskat beskattes progressivt.
6 pct.'s-skattens beregningsgrundlag opgøres på grundlag af personlig indkomst med tillæg af positiv kapitalindkomst.
Det er nettokapitalindkomsten, der skal lægges til grund.
Kapitalindkomst fragår ikke i beskatningsgrundlaget, hvis den er negativ.
6 pct.'s-skatten beregnes af summen af personlig indkomst og positiv kapitalindkomst i det omfang, summen overstiger et bundfradrag på 130.000 kr.
Bundfradraget reguleres efter § 20. Kan en gift person ikke selv udnytte bundfradraget, overføres den ikke udnyttede del til den anden ægtefælle.
Det er en betingelse, at ægtefællerne er samlevende ved indkomstårets udløb.
De beskrevne regler medfører i overensstemmelse med aftalen, at kapitalindkomst beskattes proportionalt.
Hertil kommer i visse tilfælde 6 pct.'s-skatten.
Til §§ 9-10 Efter de gældende regler gives der personfradrag ved skatteberegningen.
De beregnede indkomstskatter til stat, kommune og amtskommune, kirkelige afgifter, folkepensionsbidrag og bidrag til dagpengefonden nedsættes hver for sig med en procentdel af personfradraget.
Procentdelen svarer til den procentsats, hvormed den pågældende indkomstskat m.v. beregnes, og er således afhængig af, til hvilken kommune og amtskommune, den skattepligtige betaler kommuneskat.
For indkomstskatten til staten anvendes den laveste skattesats i skatteskalaen.
Personfradraget har således, når bortses fra forskellen i kommuneskat, samme skatteværdi for alle uden hensyn til størrelsen af den skattepligtige indkomst.
Hvis personfradraget er større end den skattepligtige indkomst, kan den uudnyttede del overføres til ægtefællen.
Det er dog en betingelse, at ægtefællerne er samlevende ved udgangen af indkomståret.
Derimod kan et herefter uudnyttet personfradrag ikke fremføres til anvendelse i efterfølgende indkomstår.
Personfradraget udgør for 1986 ved beregning af statsindkomstskat og sociale bidrag 23.200 kr.
Ved beregning af kommuneskat og kirkelige afgifter udgør personfradraget 20.700 kr.
For folkepensionister og invalidepensionister m.fl. udgør personfradraget for 1986 for gifte pensionister 24.900 kr. og for enlige pensionister 45.500 kr.
Der gælder her samme personfradrag ved beregning af indkomstskat til staten m.v. som ved beregning af kommuneskat og kirkelige afgifter.
Endelig gælder der særlige regler om personfradrag ved beskatning i forbindelse med dødsfald, både for så vidt angår beskatning af afdøde for tiden indtil dødsfaldet (mellemperioden) og for en efterlevende ægtefælle.
 Principperne i de ovenfor nævnte regler opretholdes ved lovforslaget.
Som led i skattereformen gennemføres der en forhøjelse af personfradragene, idet det almindelige personfradrag for 1987 for statsindkomstskattens vedkommende udgør 27.100 kr.
For gifte pensionister udgør personfradraget 26.200 kr. og for enlige pensionister 46.500 kr.
Reglerne om de kommunale personfradrag fastsættes i lov om kommunal indkomstskat og i lov om udskrivning af skat til amtskommunen.
Personfradragene for pensionister er som hidtil ens for stat og kommuner.
I forhold til de gældende regler gennemføres der den ændring, at personfradraget for personer under 18 år, der ikke ved indkomstårets udløb har indgået ægteskab, fastsættes til et lavere beløb end for andre personer.
Personfradraget vil for disse personer udgøre 13.800 kr., for 1987 dog 18.800 kr.
Denne regel skal ses i forbindelse med den skattefri ydelse til børnefamilier, der som nævnt i de almindelige bemærkninger udbetales fra 1. juli 1987.
 Det dobbelte personfradrag efter kildeskattelovens § 37 B ophæves.
Skatteværdien af personfradraget anvendes først til nedsættelse af den beregnede almindelige indkomstskat.
Uudnyttet skatteværdi nedsætter derefter skatten efter § 7 (12 pct.'s-skatten). En herefter resterende skatteværdi nedsætter skatten efter § 8 (6.
 pct.'s-skatten).
Begrænset skattepligtige personer er som hidtil berettiget til personfradrag ved skatteberegningen efter tilsvarende regler, som gælder for fuldt skattepligtige personer.
For enkelte arter af indkomst, der er omfattet af den begrænsede skattepligt, indrømmes der dog ikke personfradrag.
Er begge ægtefæller begrænset skattepligtige, opnår de som hidtil hver sit personfradrag ved skatteberegningen.
Muligheden for overførelse af uudnyttet personfradrag mellem ægtefæller forudsætter derimod efter kildeskattelovens § 4, stk. 6, at de begge er fuldt skattepligtige her til landet.
Den gældende regel om, at begrænset skattepligtige opnår yderligere et personfradrag, hvis de er gift, og ægtefællen ikke har opnået skattenedsættelse gennem personfradrag, er ikke opretholdt i forslaget.
En sådan regel stiller i realiteten begrænset skattepligtige bedre end fuldt skattepligtige personer, idet det yderligere personfradrag opnås, selv om ægtefællen har indtægter, der ikke beskattes her i landet.
Personfradragene reguleres efter forslagets § 20 på grundlag af et reguleringstal, der fastsættes årligt.
Til § 11 Hvis den skattepligtige har modtaget indkomstskattefri ydelser efter kap. 9 og 10 i lov om social bistand, nedsættes personfradraget forholdsmæssigt, jfr. kildeskattelovens § 37 C, stk. 1.
Nedsættelsen svarer til forholdet mellem de nævnte sociale ydelser og den skattepligtiges indkomst med tillæg af ydelserne.
Nedsættelsen kan dog ikke overstige ydelserne.
Denne ordning opretholdes med den foreslåede bestemmelse.
De sociale myndigheders oplysningspligt efter kildeskattelovens § 37 C, stk.
2, foreslås ved et selvstændigt lovforslag indarbejdet i skattekontrolloven.
Til § 12 Efter de gældende regler nedsættes de beregnede skatter som nævnt ved anvendelse af personfradrag, jfr. kildeskattelovens § 36. De beregnede skatter nedsættes med en procentdel af personfradraget.
Ved nedsættelsen anvendes samme procent som ved beregning af den pågældende indkomstskat m.v. i den skattepligtiges skattekommune.
Ved nedsættelsen af indkomstskatten til staten skal procenten dog svare til den laveste beskatningsprocent efter skatteskalaen i udskrivningslovens § 3, stk. 1, ganget med 1/100 af udskrivningsprocenten for det pågældende kalenderår.
Reglen medfører, at værdien af personfradrag er uafhængig af indkomsten.
Som nævnt i bemærkningerne til §§ 9-10 opretholdes denne ordning efter forslaget, idet skatteværdien af personfradraget beregnet som anført fragår ved skatteberegningen.
Hvis skatteværdien af personfradraget ikke kan udnyttes ved beregningen af en eller flere af indkomstskatterne til staten, kommunen og amtskommunen samt de kirkelige afgifter, anvendes den uudnyttede del af personfradraget til nedsættelse af de øvrige indkomstskatter.
En sådan situation kan opstå, fordi det statslige og kommunale personfradrag er henholdsvis 27.100 kr. og 21.200 kr.
Hvis den skattepligtige indkomst er f.eks. 25.000 kr., medfører det, at der skal betales kommunal og amtskommunal skat, men ikke statsskat.
Ved at modregne skatteværdien af den uudnyttede del af det statslige personfradrag i de beregnede kommunale og amtskommunale skatter sikres, at skatteværdien af personfradraget kan udnyttes.
De beregnede kommunale skatter indgår dog i afregningen mellem stat og kommune.
Til § 13 De gældende regler om fremførsel af underskud findes i ligningslovens § 15. Herefter kan underskuddet fremføres til fradrag i den skattepligtige indkomst inden for en periode af 5 år.
Er den skattepligtige gift og samlevende med ægtefællen ved indkomstårets udgang, skal underskuddet dog først overføres til fradrag hos ægtefællen, således at kun det underskud, der ikke udnyttes på denne måde, føres frem til de følgende indkomstår.
Adgangen til at fremføre underskud til de følgende indkomstår eller overføre underskud til ægtefællen er opretholdt i lovforslaget, idet underskudsreglen dog er tilpasset reformens principper.
Efter forslaget skal skatteværdien af negativ skattepligtig indkomst i første række anvendes til modregning i de skatter, der beregnes, selv om den skattepligtige indkomst er negativ, dvs. i en eventuel 12 pct.'s-skat eller 6 pct.'s-skat.
Det kan således forekomme, at den skattepligtige har så store ligningsmæssige fradrag, at den skattepligtige indkomst er negativ, uagtet at der er tale om betydelig personlig indkomst og/eller kapitalindkomst.
Skatteværdien af underskuddet beregnes med de satser, der efter § 12 gælder for beregning af skatteværdien af personfradrag.
Den del af underskuddet, hvis skatteværdi ikke kan udlignes som nævnt i det indkomstår, hvor underskuddet konstateres, fremføres til fradrag i den skattepligtige indkomst eller i skat efter §§ 7-8 for de 5 efterfølgende indkomstår efter samme regler, som er gældende efter ligningslovens § 15.
Når underskuddet i den skattepligtige indkomst i det eller de følgende indkomstår fradrages på denne måde, får underskuddet således en skatteværdi på ca. 50 pct.
Hvis den skattepligtiges personlige indkomst er negativ, skal det negative beløb fragå i indkomstårets positive kapitalindkomst.
Er den negative personlige indkomst større end kapitalindkomsten, fremføres det overskydende beløb til fradrag i kapitalindkomst for det følgende indkomstår.
Er den fremførte negative personlige indkomst større end kapitalindkomsten i dette indkomstår, fragår det overskydende beløb i den personlige indkomst.
En herefter eventuelt overskydende negativ personlig indkomst fremføres til det næstfølgende indkomstår efter samme principper.
I det omfang underskuddet kommer til fradrag i personlig indkomst, åbnes der mulighed for, at dette underskud får en skatteværdi, der modsvarer 12 pct.'s- og 6 pct.'s-skatten af personlig indkomst.
I det omfang det fragår i kapitalindkomst, får det eventuelt virkning for 6 pct.'s-skatten.
Den negative personlige indkomst kan foreligge samtidig med, at den skattepligtige indkomst er negativ.
I så fald opnås der både skattebesparelse med 50 pct. ved, at underskuddet fragår i positiv skattepligtig indkomst i et senere indkomstår, og eventuelt yderligere med 6 pct. og/eller 12 pct. som følge af, at den negative personlige indkomst fragår i kapitalindkomst eller positiv personlig indkomst.
Det kan også tænkes, at den skattepligtige indkomst er positiv, uagtet der er negativ personlig indkomst.
I så fald vil den negative personlige indkomst være fradraget ved opgørelsen af den skattepligtige indkomst og dermed udløse en skattelettelse på ca.
50 pct.
Også i disse tilfælde fremføres den negative personlige indkomst i det omfang, den overstiger kapitalindkomsten, til fradrag i senere indkomstårs kapitalindkomst eller positive personlige indkomst, således at der eventuelt opnås en (yderligere) skattebesparelse på 6 pct. og/eller 12 pct. af underskuddet.
Er den skattepligtige gift og samlevende med ægtefællen ved udløbet af indkomståret, skal underskud i den skattepligtige indkomst, der ikke modregnes med skatteværdien i den skattepligtiges 12 pct.'s- og 6 pct.'s-skat, før underskuddet fremføres til de følgende indkomstår efter det foran anførte, i størst muligt omfang overføres til fradrag i ægtefællens skattepligtige indkomst og i dennes eventuelle 12 pct.'s- og 6 pct.'s-skat.
Er hele underskuddet ikke udlignet på denne måde, fremføres det resterende beløb til de følgende indkomstår, hvor det fradrages så hurtigt som muligt.
Hvert år sker fradraget i den skattepligtige indkomst og i 12 pct.'s- og 6 pct.'s-skat, først hos den skattepligtige og derefter hos ægtefællen.
I disse tilfælde fragår negativ personlig indkomst i positiv personlig indkomst hos ægtefællen og derefter for det resterende underskuds vedkommende i ægtefællernes samlede kapitalindkomst.
En herefter resterende negativ personlig indkomst fremføres til de 5 følgende indkomstår.
Det negative beløb fradrages så hurtigt som muligt, og hvert år sker fradraget først i ægtefællernes samlede kapitalindkomst, derefter i den skattepligtiges positive personlige indkomst og endelig i ægtefællens positive personlige indkomst.
De gældende regler om, at der ved anvendelsen af underskudsreglen i visse tilfælde ses bort fra udenlandsk indkomst, er opretholdt i forslaget.
Til § 14 Hvis indkomstansættelsen for en person omfatter en periode, der er kortere end 1 år, skal der ske omregning til helårsindkomst.
Det er såvel den skattepligtige indkomst som den personlige indkomst og kapitalindkomsten, der omregnes.
Der sker ikke ændring i de gældende regler om, at engangsindtægter og -udgifter ikke omregnes.
På grundlag af de opgjorte helårsindkomster og -fradrag beregnes helårsskatten efter §§ 6-9. Det sker på helt tilsvarende måde som for skattepligtige, hvis indkomstansættelse omfatter en periode på et helt år.
Den beregnede helårsskat nedsættes herefter efter forholdet mellem delårsbeløbene og helårsbeløbene.
Til §§ 15-17 Efter gældende regler beskattes dødsboer med 40 pct. af deres skattepligtige indkomst opgjort efter et fradrag på 48.000 kr. pr.
 år, svarende til 4.000 kr. pr. måned.
Skatten foreslås i § 15, stk. 1, forhøjet fra 40 til 50 pct. af den skattepligtige indkomst.
Boer, der skiftes i umiddelbar forbindelse med dødsfaldet, er fritaget for at betale indkomstskat, hvis følgende 2 betingelser er opfyldt:
 1) Boets aktiver ved dødsfaldet ikke overstiger 400.000 kr.
Enfamiliehus m.v., der har tjent til familiens bolig, medregnes ikke til aktivmassen ved denne beregning.
2) Boets nettoformue, dvs. aktiver efter fradrag af passiver, ved dødsfaldet ikke overstiger 300.000 kr.
Skattefriheden bortfalder dog bl.a., hvis de arveafgiftspligtige nettoværdier ved boets afslutning overstiger 350.000 kr.
Det er således normalt kun relativt store dødsboer, der er skattepligtige.
Ved beregningen af indkomstskat for skattepligtige dødsboer gives der i den ansatte skattepligtige indkomst et bofradrag, der efter gældende regler er 48.000 kr. om året, svarende til 4.000 kr. pr.
 måned.
Bofradraget og beløbsgrænserne for boers skattefrihed er senest ændret ved lov nr. 635 af 21. december 1977 med virkning fra og med indkomståret 1978.
For at undgå, at prisstigningerne siden bofradraget og beløbsgrænserne sidst blev reguleret medfører, at relativt mindre boer indkomstbeskattes, foreslås disse beløb forhøjet.
Det foreslås, at beløbene forhøjes nogenlunde svarende til stigningen i reguleringspristallet siden januar 1978. Herudover foreslås, at bofradraget omlægges fra et fradrag i indkomsten til et fradrag i skatten, samt at såvel bofradraget som beløbsgrænserne for dødsboers skattefrihed reguleres efter § 20.
Grænsen for aktivernes størrelse ved dødsfaldet foreslås herefter forhøjet fra 400.000 kr. til 650.000 kr.
Grænsen for nettoaktiverne ved dødsfaldet foreslås forhøjet fra 300.000 kr.
til 500.000 kr., mens grænsen for, hvornår boets størrelse ved afslutningen medfører, at boet bliver skattepligtigt, foreslås forhøjet fra 350.000 kr. til 600.000 kr.
Bofradraget foreslås som nævnt omlagt fra et fradrag i indkomsten til et fradrag i skatten.
Fradraget udgør efter forslaget 3.500 kr.
for hver måned ved hvis begyndelse skattepligtigt har foreligget, hvilket med en skatteprocent på 50 svarer til et indkomstfradrag på 7.000 kr. pr. måned eller 84.000 kr. pr. år.
Omlægningen af bofradraget til et fradrag i skatten er alene en ændring af teknisk karakter.
Det følger af ikrafttrædelsesbestemmelsen (§ 25), at ændringerne har virkning for indkomståret 1987 og senere.
Det betyder bl.a., at de forhøjede grænser for, hvornår et bo bliver skattepligtigt på grund af aktivernes og nettoaktivernes størrelse ved dødsfaldet, gælder for dødsfald i indkomståret 1987 og senere indkomstår.
Ved skifte af uskiftet bo er det afgørende, om skiftebegæringen er imødekommet i indkomståret 1987 eller senere.
Forhøjelsen af grænsen for, hvornår boets størrelse ved afslutningen medfører skattepligt, har virkning for de tilfælde, hvor skæringsdagen i den endelige boopgørelse ligger i indkomståret 1987 og senere.
Til § 18 De gældende regler om formueskatten findes i udskrivningslovens § 10 og kildeskattelovens § 39. Formueskatten er ikke omfattet af aftalen om skattereformen, men det er fundet hensigtsmæssigt at medtage reglerne i dette lovforslag.
Forslaget svarer, med enkelte redaktionelle ændringer, til de hidtil gældende regler.
Formueskat betales af fuldt skattepligtige personer og personer, der er begrænset skattepligtige efter kildeskattelovens § 2, stk. 1, litra d) og e). Derudover betaler dødsboer efter de ovenfor nævnte personer formueskat.
Formueskatten beregnes på grundlag af den opgjorte skattepligtige formue.
For ægtefæller beregnes formueskatten af deres samlede skattepligtige formue.
Det er dog en forudsætning, at de er samlevende ved indkomstårets udgang.
Når formueskatten er beregnet, skal hver af ægtefællerne betale en lige så stor del af denne, som deres skattepligtige formue udgør af ægtefællerens samlede skattepligtige formue.
 Eksempel:
Har formueskattepligten kun bestået i en del af et år, skal der alene betales formueskat med en så stor del af helårsskatten, som forholdsmæssigt svarer til det antal dage, hvori skattepligt har bestået.
Formueskatten udgør for 1987 22 promille af den del af formuen, der overstiger 1.278.700 kr.
Til § 19 Som anført i de almindelige bemærkninger findes der i de gældende regler to såkaldte skatteloftsregler.
 Der er dels et »skråt« skatteloft og dels et »vandret«  

 skatteloft.
Efter det »skrå« skatteloft kan indkomstskatten m.v. til stat og kommune højst udgøre 73 pct. af nogen del af indkomsten.
Efter det »vandrette« skatteloft kan de nævnte skatter nedsat efter reglen om det »skrå« skatteloft med tillæg af formueskatten ikke overstige 78 pct. af den skattepligtige indkomst.
Overstiger de samlede skatter denne grænse, nedsættes først formueskatten og derefter indkomstskatten til staten med det overskydende beløb.
 Formueskatten kan højst nedsættes med 60 pct.
Det »skrå« skatteloft sænkes efter forslaget til 68 pct.,  

 således at indkomstskatten til stat og kommune ikke må overstige 68 pct. af det grundlag, på hvilket de beregnes.
Overstiger summen af beskatningsprocenterne for almindelig indkomstskat til staten, 12 pct.'s-indkomstskatten, 6 pct.'s-indkomstskatten og beskatningsprocenten for skat til primærkommunerne og amtskommunerne 68 pct., nedsættes indkomstskatten til staten tilsvarende.
Det »vandrette« skatteloft på 78 pct. opretholdes i forslaget.  

 For ægtefæller, der er samlevende i hele indkomståret, er der ligesom efter de gældende regler fastsat særlige bestemmelser om det »vandrette« skatteloft.
De skatter, der indgår i beregningen af nedsættelsen omfatter:
 1. Ægtefællernes samlede formueskat.
2. De i stk. 1 nævnte indkomstskatter nedsat efter stk. 1 og § 9, der beregnes for den af ægtefællerne, der har den største skattepligtige indkomst.
Det således beregnede skattebeløb forhøjes med indkomstskatterne af den anden ægtefælles positive kapitalindkomst eller nedsættes med skatteværdien af denne ægtefælles negative kapitalindkomst.
Har den anden ægtefælle positiv kapitalindkomst, betragtes den del af denne ægtefælles eventuelle indkomstskat efter § 8, der svarer til forholdet mellem på den ene side den positive kapitalindkomst og på den anden side summen af personlig indkomst og positiv kapitalindkomst, som indkomstskat af positiv kapitalindkomst.
De beregnede skatter nedsættes i det omfang, de overstiger 78 pct. af de indkomster hos begge ægtefæller, der er indgået i skatteberegningen.
Nedsættelsen fordeles mellem ægtefællerne efter forholdet mellem deres skattepligtige formue.
Ved beregningen af nedsættelsen efter reglerne om det  

 »vandrette« skatteloft ses bort fra opsparet overskud og virksomhedsskatten efter loven om virksomhedsordningen.
Ved opgørelsen af indkomsterne ses der således bort fra det opsparede overskud.
Ved opgørelsen af skatterne ses der bort fra virksomhedsskatten.
Til § 20 De gældende regler om regulering af skalatrin, personfradrag m.v, findes i udskrivningslovens § 4.
Forslaget svarer, med enkelte redaktionelle ændringer, til de hidtil gældende regler.
Efter forslaget reguleres beløbsgrænsen i § 7, bundfradraget i § 8, personfradragene i § 10, bofradraget i § 15, beløbsgrænserne for dødsboers skattefrihed i § 16 og formueskattegrænsen i § 18 efter et reguleringstal, der fastsættes for hvert år ved lov.
Reguleringstallet udgør for indkomståret 1987 100, og reguleringen af personfradragene m.v. sker i forhold til dette.
Overgangsordningens beløbsstørrelser reguleres ikke, jfr. nedenfor.
Tidligere skulle reguleringen finde sted på grundlag af ændringen i reguleringspristallet fra april 1980 til april i året forud for det år, for hvilken skatten udskrives.
Ved lov nr. 500 af 28. oktober 1983 blev reguleringsbestemmelsen i udskrivningslovens § 4 ændret, således at reguleringstallet fra og med indkomståret 1984 for hvert år fastsættes ved lov.
En nærmere beskrivelse af reglerne findes i skattedepartementets cirkulære nr. 3 af 5. januar 1984 om udskrivningsreglerne for 1984 samt i forarbejderne til lov nr. 500 af 28. oktober 1983.
Til §§ 21-24 Skattereformen træder i kraft fra og med indkomståret 1987. Dette gælder såvel for den nye indkomstopgørelse som for skatteprocenter, personfradrag m.v.
Derved ændres det gældende skattesystem i et sådant omfang, at en flerårig overgangsordning for de borgere, der i særlig grad berøres af ændringerne, er nødvendig for at sikre dem en rimelig tid til at tilpasse deres økonomi til det nye skattesystem.
Det drejer sig om den skattemæssige behandling af positiv og negativ kapitalindkomst samt om en række udgiftsfradrag, der fremtidig alene skal have virkning for den proportionale indkomstskat på ca. 50 pct., der beregnes af den skattepligtige indkomst.
I skattereformen tages disse indtægts- og udgiftsposter ud af den progressive indkomstbeskatning, således at positiv kapitalindkomst beskattes med ca. 50 pct., i nogle tilfælde med ca. 56 pct., mens skatteværdien af fradragene for negativ kapitalindkomst og de nævnte øvrige udgifter begrænses til ca. 50 pct.
 Overgangsordningen består af 3 dele:
 1) En ordning for positiv nettokapitalindkomst.
 2) En ordning for negativ nettokapitalindkomst.
3) En ordning for fradragsberettigede udgifter (ligningsmæssige fradrag).
Princippet i ordningen er, at det er indkomstårets positive kapitalindkomst, der er afgørende for, hvor stor en del af kapitalindkomsten, der skal medregnes ved opgørelsen af årets personlige indkomst, således at beskatningen kan blive ca. 62 pct.
 eller 68 pct.
På samme måde er det indkomstårets negative kapitalindkomst og fradragsbeløb, der betinger, hvor stor en del af disse beløb, der skal fradrages ved opgørelsen af den personlige indkomst, således at fradragenes skatteværdi kan blive indtil ca. 68 pct.
Ordningen er udformet således, at kun skatteydere med store positive eller negative nettokapitalindkomster og store fradragsberettigede udgifter skal benytte overgangsreglerne ved skatteberegningen.
Beløbsgrænserne i overgangsordningens tre dele reguleres ikke i overgangsperioden.
 I det følgende belyses ordningens enkelte elementer.
Ordningen for positiv nettokapitalindkomst, jfr. § 21 Hvis nettokapitalindkomsten er positiv og større end 60.000 kr., er skatteyderen/ægteparret omfattet af overgangsreglerne for positiv kapitalindkomst.
For et ægtepar er det ægtefællernes samlede nettokapitalindkomst, der er afgørende, jfr. § 23.
Hele kapitalindkomsten indgår i den skattepligtige indkomst og beskattes derved med en proportional sats på 50,1 pct. i en gennemsnitskommune.
Kapitalindkomst under 60.000 kr.'s-grænsen medregnes desuden ved opgørelsen af grundlaget for 6 pct.'s-skatten og beskattes derfor i visse tilfælde yderligere med 6 pct.
Kapitalindkomst, der overstiger 60.00 kr.'s-grænsen, medregnes ved opgørelsen af den personlige indkomst og indgår således i beskatningsgrundlaget for både 6 pct.'s-skatten og 12 pct.'s-skatten.
Denne del af kapitalindkomsten vil derfor i nogle tilfælde blive beskattet med ca. 68 pct.
60.000 kr.'s-grænsen gælder kun for indkomståret 1987. I hvert af de følgende år forhøjes den med 25.000 kr.
I 1990 skal f.eks. den del af kapitalindkomsten, der overstiger 135.000 kr., medregnes ved opgørelsen af den personlige indkomst, og i 1995 vil beløbsgrænsen være steget til 260.000 kr.
Overgangsperioden kan således blive meget lang for personer eller ægtepar med stor positiv nettokapitalindkomst.
Overgangsreglerne medfører, at de skattelettelser, der sker som følge af, at positiv kapitalindkomst efter reformen undergives proportional beskatning, fordeles over en årrække.
Det gælder især, hvor der er tale om betydelige skattelettelser.
 Eksempel:
Ugift skatteyder Ligningsoplysninger:
 Lønindkomst 200.000 kr.
 Positiv kapitalindkomst 125.000 kr.
 Fradrag (i skattepligtig indkomst) 10.000 kr.
Ordningen for negativ nettokapitalindkomst, jfr. § 22 Ordningen, der kun gælder for indkomstårene 1987-91, går ud på, at en del af den negative nettokapitalindkomst i disse år ikke alene skal fradrages ved opgørelsen af den skattepligtige indkomst, men også ved opgørelsen af den personlige indkomst.
Derved vil skatteværdien af fradraget for de beløb, der omfattes af ordningen, i nogle tilfælde blive ca. 68 pct., mens skatteværdien fra og med 1992 bliver ca. 50 pct. af hele den negative nettokapitalindkomst.
Der er fastsat både en undergrænse og en overgrænse for den del af den negative kapitalindkomst, der kan fradrages ved opgørelsen af den personlige indkomst.
Ved anvendelsen af disse beløbsgrænser skal ægtefællers negative nettokapitalindkomst opgøres under et, jfr. § 23.
Overgrænsen bevirker, at den del af den negative kapitalindkomst, der overstiger 150.000 kr., aldrig kan fradrages ved opgørelsen af den personlige indkomst.
For disse fradragsbeløb bliver skatteværdien straks begrænset til ca. 50 pct.
Det samme gælder for den del af den negative kapitalindkomst, der ikke når op over undergrænsen.
Denne grænse stiger i løbet af overgangsperioden fra 35.000 kr. i 1987 til 150.000 kr. i 1992, hvor overgangsordningen er udløbet.
I de enkelte indkomstår er lovforslagets undergrænser fastsat således:
Undergrænsens stigning fra det ene år til det andet betyder, at fradraget i den personlige indkomst hvert år nedsættes med højst 20.000 eller 25.000 kr.
Den deraf følgende stigning i den personlige indkomst kan højst bevirke en stigning i både 6 pct.'s-skatten og 12 pct.'s-skatten på i alt 18 pct. af stigningen i den personlige indkomst, eller i alt 3.600-4.500 kr. fra det ene år til det andet.
Overgangsordningen omfatter desuden et særligt tillæg til undergrænsen for skatteydere med forholdsvis store indkomster og negativ kapitalindkomst.
For en del af disse skatteydere vil skattereformen medføre skatteforhøjelser, når overgangsordningen er udløbet.
For at undgå, at disse skatteydere får større skattenedsættelser i de første år, som følge af overgangsordningen for negativ kapitalindkomst, foreslås det, at den del af den negative kapitalindkomst, der kan fradrages ved opgørelsen af den personlige indkomst, yderligere begrænses med 25 pct. af det beløb, hvormed den personlige indkomst efter fradrag af negativ kapitalindkomst (dog højst 150.000 kr.) overstiger 200.000 kr.
Virkningen af disse regler kan belyses ved et eksempel.
En ugift skatteyder har i indkomståret 1989 en personlig indkomst på 400.000 kr. og en negativ nettokapitalindkomst på 170.000 kr.
De 170.000 kr. kan fuldt ud fradrages ved opgørelsen af den skattepligtige indkomst.
Derved nedsættes den almindelige indkomstskat med ca. 50 pct. af 170.000 kr. eller med ca. 85.000 kr.
For at beregne fradraget i den personlige indkomst, skal det omtalte 25 pct.'s-tillæg til undergrænsen (§ 22, stk. 2) først beregnes således:
Dette fradrag vil nedsætte 6 pct.'s-skatten og 12 pct.'s-skatten med tilsammen 18 pct. af de 52.500 kr. og derved forøge skatteværdien af den negative kapitalindkomst med i alt 9.450 kr.
 Eksempel:
Ordningen for ægtefællers kapitalindkomst, jfr. § 23 Overgangsreglerne i §§ 21 og 22 gælder i princippet også for gifte personer.
Der gælder dog særlige regler om, hvordan disse regler nærmere skal anvendes på ægtefællers kapitalindkomst.
Efter de i 1982 gennemførte ændringer af reglerne om beskatning af ægtefæller beskattes hver ægtefælle af sin egen arbejdsindkomst og formueindkomst.
Skattereformens opdeling af indkomsten på personlig indkomst og kapitalindkomst svarer stort set til opdelingen på arbejdsindkomst og formueindkomst.
Hvis ægtefællerne har været samlevende i hele indkomståret, gælder nu særlige regler om, hvordan formueindkomst beskattes.
For den ægtefælle, der har den største arbejdsindkomst beregnes skatten på normal måde af den skattepligtige indkomst, således at den beregnede skat omfatter skatten både af arbejdsindkomsten og formueindkomsten.
For den anden ægtefælle beregnes skatten af arbejdsindkomsten på normal måde af denne del af den skattepligtige indkomst.
Skatten af formueindkomsten beregnes derimod på toppen af den anden ægtefælles skattepligtige indkomst.
Er formueindkomsten negativ, fratrækkes den i den anden ægtefælles skattepligtige indkomst.
Ægtefællen med den mindste arbejdsindkomst får således skatten af sin formueindkomst, henholdsvis skattenedsættelsen ved negativ formueindkomst, beregnet på grundlag af den anden ægtefælles skattepligtige indkomst.
De fleste af reglerne om ægtefællebeskatningen ophæves som følge af skattereformen, idet kapitalindkomst fremtidig beskattes proportionalt.
Dette gælder således f.eks. opdelingen på formueindkomst og arbejdsindkomst.
Det er dog som led i overgangsordningen fundet nødvendigt for den ikke-omlagte del af kapitalindkomsten at opretholde principperne fra de gældende regler om ægtefællebeskatning.
I modsat fald ville ægtefæller kunne placere den overskydende, dvs ikke-omlagte, kapitalindkomst, der beskattes som personlig indkomst, hos den ægtefælle, hvor det efter en samlet betragtning ville give det fordelagtigste resultat.
Efter stk. 1 skal overgangsreglerne i §§ 21 og 22, dvs. reglerne om henholdsvis positiv og negativ nettokapitalindkomst, anvendes på ægtefællernes samlede kapitalindkomst.
I den særlige overgangsregel for negativ kapitalindkomst i § 22, stk. 2, hvor den personlige indkomst har betydning, er det på tilsvarende måde deres samlede personlige indkomst, der anvendes.
Det beløb, der hvert år omlægges, den såkaldte beregningsmæssige kapitalindkomst, er for ægtefællerne under et det samme som for ugifte personer, altså i 1987 60.000 kr. af samlet positiv kapitalindkomst og 35.000 kr. af samlet negativ kapitalindkomst.
Hvis den ene af ægtefællerne har positiv nettokapitalindkomst, og den anden ægtefælle har negativ nettokapitalindkomst, skal efter stk.
2 den del af nettokapitalindkomsterne, der således modsvarer hinanden, helt udgå af skatteberegningen.
Af den resterende nettokapitalindkomst, hvad enten den er positiv eller negativ, omlægges 60.000 kr., henholdsvis 35.000 kr., i 1987 med yderligere omlægning som nævnt i §§ 21 og 22 i de følgende indkomstår.
Er der herefter overskydende positiv eller negativ kapitalindkomst hos en af ægtefællerne, beregnes skatten, henholdsvis skattenedsættelsen af denne efter de nedenfor beskrevne regler i stk. 4.
I stk. 3 er den situation omhandlet, hvor begge ægtefæller har enten positiv eller negativ kapitalindkomst.
Den del af deres samlede kapitalindkomst - positiv eller negativ - der omlægges, og den del, der ikke omlægges, dvs. den overskydende kapitalindkomst, fordeles for begge deles vedkommende mellem ægtefællerne i forhold til deres kapitalindkomst.
Af praktiske grunde er det dog foreslået, at hvis en ægtefælles kapitalindkomst er mindre end halvdelen af den beregningsmæssige kapitalindkomst, medregnes denne ægtefælles kapitalindkomst ikke i almindelig personlig indkomst, medens det beløb, der medregnes hos den anden ægtefælle, forhøjes tilsvarende.
Skatten af den overskydende kapitalindkomst beregnes efter stk. 4.
I stk. 4 er indholdt den ovenfor omtalte særlige skatteberegningsregel, der er udformet på grundlag af de gældende regler for beregning af skat af ægtefællernes formueindkomst.
Reglen finder som de gældende regler kun anvendelse, hvis ægtefællerne har været samlevende i hele indkomståret, og dette omfatter en periode af et helt år.
Den vedrører både den overskydende kapitalindkomst og den beregningsmæssige positive kapitalindkomst.
Det antal ægtepar, der vil være omfattet af reglen, vil være relativt beskedent og stadig aftagende i antal.
For ægtefæller, der ikke har været samlevende i hele indkomståret, men var samlevende ved indkomstårets udløb, finder de foran omtalte regler i stk. 1-3 anvendelse.
Derimod finder reglen i stk.
 4 ikke anvendelse.
Den særlige beregningsregel i stk. 4 går ud på, at for den ægtefælle, hvis personlige indkomst reguleret efter § 24 med ikke-omlagte fradrag (men uden regulering efter §§ 21-23) er størst, beregnes skatten efter § 7 af dennes andel af den overskydende kapitalindkomst på toppen af den personlige indkomst.
Er den overskydende kapitalindkomst negativ, beregnes skattebesparelsen ved at fradrage den overskydende kapitalindkomst i den personlige indkomst.
Denne ægtefælles personlige indkomst med tillæg (fradrag) af den overskydende kapitalindkomst udgør denne ægtefælles beregningsmæssige personlige indkomst.
Skat efter § 8 beregnes af samme personlige indkomst som skat efter § 7, men beskatningsgrundlaget forhøjes her med beregningsmæssig positiv kapitalindkomst.
Disse indkomster danner grundlag for beregningen af den anden ægtefælles skat af dennes andel af overskydende kapitalindkomst.
Skatterne beregnes som den merskat eller skattenedsættelse, der fremkommer, når den anden ægtefælles overskydende kapitalindkomst beskattes på toppen af den første ægtefælles beskatningsgrundlag.
Ordningen for fradragsberettigede udgifter, jfr. § 24 Ordningen gælder for de udgifter, der kan fradrages ved opgørelsen af den skattepligtige indkomst, men ikke ved opgørelsen af den personlige indkomst eller kapitalindkomsten.
Der er bl.a. tale om befordringsudgifter mellem hjem og arbejdssted, bidrag til arbejdsløshedskasse, fagforeningskontingent, underholdsbidrag og gaver til almenvelgørende institutioner.
Disse fradragsberettigede udgifter fradrages ved opgørelsen af den skattepligtige indkomst med ca. 50 pct.'s-skatteværdi.
I årene 1987-91 kan en aftagende del af fradragsbeløbet fratrækkes ved opgørelsen af den personlige indkomst, hvorved skatteværdien af disse fradragsbeløb i nogle tilfælde forøges til ca. 68 pct.
Den del af det samlede fradragsbeløb, der i overgangsperioden kan fratrækkes ved opgørelsen af den personlige indkomst, nedsættes i løbet af overgangsperioden.
I de enkelte indkomstår opgøres beløbende således:
 Ægtefællers fradragsbeløb opgøres for hver ægtefælle for sig.
Fra og med 1992 kan disse udgifter alene fratrækkes ved opgørelsen af den skattepligtige indkomst.
Til § 25 Loven har virkning fra og med indkomståret 1987.
Det medfører, at skattepligtige med forskudt indkomstår, der påbegyndes f.eks. 1. april 1986, omfattes af forslaget med virkning fra dette indkomstårs begyndelse.
Til § 26 Personfradraget for unge under 18 år er for indkomståret 1987 fastsat til 18.800 kr.
Det hænger sammen med, at den skattefri børnefamilieydelse på 5.000 kr. pr. år, der udbetales kvartalsvis, først udbetales fra og med juli kvartal 1987. De 2.500 kr., der ikke udbetales i 1987, svarer til et personfradrag på 5.000 kr.
Skattemæssige underskud, der er konstateret i indkomståret 1982-1986, og fremført efter reglerne i ligningslovens § 15 fradrages i den skattepligtige indkomst.
Til § 27 Ved bestemmelsen bemyndiges ministeren for skatter og afgifter til at fastsætte de nærmere regler, der er nødvendige til lovens gennemførelse og administration.
Derudover indeholder bestemmelsen en bemyndigelse til at fastsætte nærmere regler om overførsel af personfradrag efter § 10, stk. 8.
Bilag 1 Indkomstopgørelse og skatteberegning Skattereformens regler for indkomstopgørelse og skatteberegning er i det følgende nærmere belyst ved hjælp af et par eksempler.
 Skatteberegningen kan opdeles i følgende elementer:
1.o Almindelig indkomstskat til stat og kommune af den skattepligtige indkomst opgjort efter samme principper som hidtil minus skatteværdi af personfradrag.
2.o 12 pct. indkomstskat til staten af personlig indkomst udover 200.000 kr.
3.o 6 pct. indkomstskat til staten af personlig indkomst+positiv nettokapitalindkomst ¬ et bundfradrag på 130.000 kr. (Ægtepar 260.000 kr.).
I eksemplerne er angivet følgende markeringer: (K) = kapitalindkomst, (P) = personlig indkomst og (F) = fradragsberettigede udgifter i skattepligtig indkomst.
I.
Ugift skatteyder. (Gennemsnitskommune).
A.
Ligningsoplysninger.
 Overgangsordningen.
 (Anvendes for ca. 14 pct. af de skattepligtige familier).
De særlige overgangsregler i årene 1987-91 for negativ nettokapitalindkomst og fradragsberettigede udgifter (jfr.
lovforslagets §§ 22-24) medfører, at ikke alle (netto)renteudgifterne og fradragene straks får skatteværdi på ca.
 50 pct.
De resterende beløb (5.000 kr. af nettorenteudgifter og 8.200 kr. af de fradragsberettigede udgifter) fradrages i personlig indkomst ved beregning af 12 pct.'s-skatten og 6 pct.'s-skatten.
Kapitalindkomst II. Ægtepar. (Gennemsnitskommune).
