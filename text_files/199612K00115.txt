Nr LSF 115 Forslag til Lov om en rejsegarantifond Fremsat af erhvervsministeren (Mimi Jakobsen) den 11. december 1996 Vedtaget ved tredjebehandling den 6. maj 1997 Lov nr. 315 af 14/05/1997 Kapitel 1 Lovens anvendelsesområde og definitioner Fonden § 1. Rejsegarantifonden er en privat selvejende institution, der  

 skal yde kunder bistand.
Fonden yder bistand i henhold til §§ 5 og 6, når en  

 kunde har indgået aftale om et rejsearrangement med en registreringspligtig  

 arrangør eller formidler for en udenlandsk arrangør, jf. dog § 21.
Rejsearrangement og flycharterrejse § 2. Ved et rejsearrangement forstås:
 1) En pakkerejse, som består af en kombination af mindst to af følgende  

 elementer, såfremt de af arrangøren udbydes samlet eller har været udbudt på  

 forhånd og sælges samlet, og såfremt den samlede ydelse har en varighed på  

 over 24 timer eller omfatter overnatning:
 a) Transport.
 b) Indkvartering.
 c) Anden turistmæssig ydelse, der ikke er direkte knyttet til transport  

 eller indkvartering, men som udgør en væsentlig del af pakkerejsen.
 2) En ydelse, der omfatter transport og indkvartering, som er aftalt med  

 samme arrangør eller formidler, men som ikke er omfattet af nr. 1.
 3) Transport og anden turistmæssig ydelse, som ikke har en varighed over  

 24 timer, men har en samlet pris på over 1.000 kr.
 Stk. 2. Særskilt fakturering af de i stk. 1 nævnte elementer  

 medfører ikke, at kombinationen af disse falder uden for loven.
 Stk. 3. Ved en flycharterrejse forstås et rejsearrangement, hvor  

 transporten foregår med fly, og som udbydes efter et forud fastlagt program  

 med mindst 30 rejser pr. afgang.
Arrangør og formidler § 3. Som arrangør anses enhver, der i eget navn til kunder udbyder  

 eller sælger rejsearrangementer direkte eller gennem en formidler, medmindre  

 denne virksomhed alene udøves lejlighedsvis.
 Stk. 2. Som formidler anses enhver, der udbyder eller sælger et  

 rejsearrangement i arrangørens navn.
Kunde § 4. Som kunde anses enhver, der køber, eller i hvis navn der  

 købes et rejsearrangement.
Overdrager kunden rejsearrangementet, anses  

 tillige den, der får overdraget rejsearrangementet, som kunde.
Den, der køber  

 et rejsearrangement med henblik på erhvervsmæssigt videresalg, anses dog ikke  

 som kunde.
Kapitel 2 Fondens bistand til kunder og fondens regreskrav Dækningsområde § 5. Når en kunde har indgået en aftale om et rejsearrangement,  

 kan kunden få beløb, der er erlagt som betaling for et arrangement, godtgjort  

 af fonden, hvis arrangørens økonomiske forhold har medført, at et  

 rejsearrangement ikke kan påbegyndes.
Hvis rejsearrangementet af samme grund  

 afbrydes, kan kunden kræve godtgørelse fra fonden for den del af vederlaget,  

 som svarer til de ydelser, der ikke er opfyldt over for kunden.
 Stk. 2. Medfører en arrangørs økonomiske forhold, at der ikke er  

 sikret kunden passende hjemtransport, skal fonden inden rimelig tid sørge  

 herfor.
 Stk. 3. Medfører en arrangørs økonomiske forhold, at der ikke er  

 sikret kunden passende overnatningsmuligheder samt andre væsentlige  

 fornødenheder, skal fonden sørge herfor eller yde en rimelig godtgørelse.
 Stk. 4. Fonden kan endvidere yde kunden en rimelig godtgørelse for  

 tab, der skyldes en arrangørs økonomiske forhold.
 Stk. 5. Fonden kan yde en godtgørelse til en formidler, der som  

 følge af en arrangørs økonomiske forhold har opfyldt kundens krav, jf. § 28,  

 stk. 1, i lov om pakkerejser.
 Stk. 6. Fonden kan medvirke til, at rejsearrangementer  

 gennemføres, såfremt fonden skønner, at den derved vil opnå en væsentlig  

 økonomisk besparelse.
Frist for fremsættelse af krav § 6. Anmodning fra kunden om godtgørelse i henhold til § 5 skal  

 fremsættes over for fonden inden rimelig tid, dog senest 1 år efter, at  

 rejsen er afsluttet eller det er åbenbart, at rejsen ikke vil blive  

 gennemført.
 Regreskrav m.v.
§ 7. Fonden indtræder i kundens krav, i det omfang den har  

 fyldestgjort disse.
Fonden har ret til at få de udgifter, som den har afholdt  

 i forbindelse med hjemtransport og anden bistand, jf. § 5, stk. 2-5,  

 godtgjort.
 Stk. 2. Fonden indtræder dog kun i kundens krav imod en formidler,  

 såfremt denne har pådraget sig ansvar over for kunden på andet grundlag end §  

 28, stk. 1, i lov om pakkerejser.
 Stk. 3. Såfremt vederlaget for et rejsearrangement dækkes helt  

 eller delvis ved lån indrømmet kunden af en tredjemand på grundlag af en  

 aftale herom mellem denne og arrangøren eller formidleren for en udenlandsk  

 arrangør, indtræder fonden i kundens krav efter kreditaftaleloven, i det  

 omfang fonden har fyldestgjort disse.
 Stk. 4. Fonden kan, i det omfang den har ydet kunder godtgørelse,  

 hjemtransport eller anden bistand, søge sig fyldestgjort i det garantibeløb,  

 der er stillet af formidleren for en udenlandsk arrangør, jf. § 8, stk. 3. Er  

 garanti ikke stillet af formidleren, hæfter denne for et beløb svarende til  

 det beløb, der burde være stillet i garanti.
 Stk. 5. Enhver, der formidler rejsearrangementer for en  

 registreringspligtig arrangør, der i strid med bestemmelsen i § 8, stk. 3,  

 ikke har stillet garanti, er ansvarlig for det beløb, der burde være stillet  

 i garanti.
 Stk. 6. Den, der til en arrangør har solgt et rejsearrangement med  

 henblik på videresalg, hæfter over for fonden for gennemførelsen af  

 rejsearrangementet, såfremt den pågældende indså eller burde have indset, at  

 der kunne være risiko for, at arrangøren ikke ville kunne gennemføre  

 arrangementet.
Kapitel 3 Arrangørers og formidleres anmeldelse og registrering i fonden,  

 garantistillelse og betaling af bidrag Anmeldelse, registrering og garantistillelse § 8. Arrangører og formidlere for udenlandske arrangører skal  

 foretage anmeldelse til Rejsegarantifonden, som registrerer og underretter de  

 pågældende om optagelsen i registeret.
 Stk. 2. Arrangører og formidlere for udenlandske arrangører må kun  

 udbyde og sælge rejsearrangementer, såfremt de er registreret i  

 Rejsegarantifonden.
Stk. 3. Det er en betingelse for registrering, at arrangøren eller  

 formidleren for den udenlandske arrangør over for fonden stiller en garanti,  

 der er afhængig af dennes omsætning, i overensstemmelse med bestemmelserne i  

 stk. 4-6. Garantien skal stilles i et pengeinstitut, i et forsikringsselskab,  

 ved kontant deponering eller ved deponering af andre tilsvarende aktiver.  

 Erhvervsministeren fastsætter nærmere regler om, hvilke andre tilsvarende  

 aktiver end kontante beløb der kan deponeres.
Garantibeløbet skal af fonden  

 kunne kræves indbetalt til dækning af krav, som fonden får mod arrangøren  

 eller formidleren for en udenlandsk arrangør.
 Stk. 4. Ved omsætning i stk. 3, 1. pkt., forstås den de seneste 4  

 kvartaler til kunderne fakturerede omsætning ved salg af de i loven omfattede  

 rejsearrangementer.
 Stk. 5. Garantiens størrelse skal stilles i overensstemmelse med  

 følgende, jf. dog stk. 6 og § 23, stk. 2:
 1) Ved en omsætning på ikke over 15 mio. kr. er garantien 300.000 kr.
 2) Ved en omsætning på mere end 15 mio. kr., men ikke over 50 mio. kr., er  

 garantien 1,0 mio. kr.
 3) Ved en omsætning på mere end 50 mio. kr., men ikke over 100 mio. kr.,  

 er garantien 1,5 mio. kr.
 4) Ved en omsætning på mere end 100 mio. kr., men ikke over 250 mio. kr.,  

 er garantien 2,0 mio. kr.
 5) Ved en omsætning på mere end 250 mio kr. er garantien 2,5 mio. kr.
 Stk. 6. Udgør flycharterrejseomsætningen 50 pct. eller derover,  

 skal garantiens størrelse stilles i overensstemmelse med følgende, jf. dog §  

 23, stk. 2:
 1) Ved en omsætning på ikke over 10 mio. kr. er garantien 300.000 kr.
 2) Ved en omsætning på mere end 10 mio. kr., men ikke over 25 mio. kr., er  

 garantien 1 mio. kr.
 3) Ved en omsætning på mere end 25 mio. kr., men ikke over 50 mio. kr., er  

 garantien 1,5 mio. kr.
 4) Ved en omsætning på mere end 50 mio. kr., men ikke over 100 mio. kr.,  

 er garantien 2,5 mio. kr.
 5) Ved en omsætning på mere end 100 mio. kr., men ikke over 150 mio. kr.,  

 er garantien 5 mio. kr.
 6) Ved en omsætning på mere end 150 mio. kr., men ikke over 200 mio. kr.,  

 er garantien 7,5 mio. kr.
 7) Ved en omsætning på mere end 200 mio. kr., men ikke over 300 mio. kr.,  

 er garantien 10 mio. kr.
 8) Ved en omsætning på mere end 300 mio. kr., men ikke over 500 mio. kr.,  

 er garantien 15 mio. kr.
 9) Ved en omsætning på mere end 500 mio. kr., men ikke over 700 mio. kr.,  

 er garantien 25 mio. kr.
 10) Ved en omsætning på mere end 700 mio. kr. er garantien 30 mio. kr.
Stk. 7. Almennyttige foreninger m.v., der som et led i deres  

 virksomhed udbyder rejsearrangementer, skal ikke stille garanti.
Dette gælder  

 dog kun, såfremt rejsevirksomheden udgør en mindre del af foreningens  

 almennyttige aktiviteter.
 Stk. 8. Formidleren for en udenlandsk arrangør skal ikke stille  

 garanti eller betale bidrag, såfremt garantien for de af formidleren solgte  

 rejsearrangementer opfylder betingelserne i en af et andet EU- eller EØS-land  

 godkendt ordning.
 Stk. 9. En arrangør eller formidler for en udenlandsk arrangør,  

 der er dømt eller har vedtaget en bøde for overtrædelse af stk. 2, kan ikke  

 registreres i fonden, før fondens krav i medfør af § 7 og § 9, stk. 2, er  

 betalt.
Bidrag til Rejsegarantifonden § 9. Arrangører og formidlere for udenlandske arrangører skal til  

 fonden betale et bidrag på 5 kr. pr. deltager i et rejsearrangement, der er  

 omfattet af fondens dækning.
 Stk. 2. Har en arrangør eller formidler for en udenlandsk arrangør  

 uden at være registreret i henhold til § 8 solgt rejsearrangementer, kan  

 fonden afkræve arrangøren eller formidleren de bidrag med påløbne renter  

 m.v., som skulle have været betalt efter stk. 1.
Kapitel 4 Fondens bestyrelse, vedtægter og beføjelser Sammensætning § 10. Fondens bestyrelse består af en formand og 4 medlemmer, der  

 udnævnes af erhvervsministeren.
Af de 4 medlemmer repræsenterer 2 de i fonden  

 registrerede og 2 kunderne.
Bestyrelsen og en stedfortræder for formanden  

 udnævnes for 3 år.
Regnskab § 11. Bestyrelsen afgiver inden 6 måneder efter et kalenderårs  

 udløb et af Rigsrevisionen revideret regnskab for det forløbne år med  

 beretning om fondens virksomhed til erhvervsministeren.
 Vedtægter og forretningsorden m.v.
 § 12. Fondens vedtægter og bestyrelsens forretningsorden  

 fastsættes af bestyrelsen og skal være godkendt af erhvervsministeren.  

 Vedtægterne skal indeholde bestemmelser om anbringelse af fondens midler.
 Stk. 2. Omkostningerne ved fondens administration afholdes af  

 fonden.
Oplysninger § 13. Fonden kan af enhver forlange alle oplysninger, som skønnes  

 nødvendige for at sikre, at loven overholdes, herunder til afgørelse af, om  

 et forhold falder ind under lovens bestemmelser, eller for at undgå, at  

 fonden lider tab.
Fonden kan kræve dokumentation for oplysninger, som afgives  

 i henhold til 1. pkt.
Nedsat garantistillelse og bidrag § 14. Fonden kan fastsætte bestemmelser om, at garantien eller  

 bidraget nedsættes eller bortfalder for en arrangør eller formidler for en  

 udenlandsk arrangør, 1) når omsætningen er under mindstegarantistillelsen, jf. § 8, stk. 5, nr.  

 1, og stk. 6, nr. 1, 2) for rejsearrangementer, hvori der ikke indgår transport, jf. § 2, stk.  

 1, litra a, eller 3) for andre særlige typer af rejsearrangementer.
 Stk. 2. Fonden kan bestemme, at garanti og bidrag i særlige  

 tilfælde nedsættes eller bortfalder.
Kapitel 5 Slettelse af registrering og krav om forhøjet garantistillelse Fyldestgørelse i garantien § 15. Har fonden søgt sig fyldestgjort i den af en arrangør eller  

 formidler for en udenlandsk arrangør stillede garanti, slettes arrangøren  

 eller formidlerens registrering i fonden, medmindre den stillede garanti er  

 tilstrækkelig til at dække fondens fordringer og garantien inden en af fonden  

 fastsat frist bringes op på den i § 8, stk. 5 og 6, nævnte størrelse, jf. dog  

 § 19.
Opsigelse og ophør § 16. Opsiges en stillet garanti, eller ophører en registreret  

 arrangør eller formidler for en udenlandsk arrangør med at drive virksomhed,  

 slettes registreringen, og den stillede garanti frigives, når det må anses  

 for udelukket, at krav fra kunder vil fremkomme.
 Manglende garantistillelse eller betaling af bidrag m.v.
 § 17. Undlader en registreret arrangør eller formidler for en  

 udenlandsk arrangør at betale bidrag til fonden eller at bringe  

 garantistillelse i overensstemmelse med § 8, stk. 5 og 6, eller modtager  

 fonden ikke på forlangende de i §§ 13 og 22, stk. 3, nævnte oplysninger, kan  

 fondens bestyrelse beslutte, at registreringen i fonden slettes, hvis  

 forpligtelserne ikke er opfyldt inden en fastsat frist.
 Stk. 2. Slettes en arrangør eller formidler for en udenlandsk  

 arrangør i medfør af stk. 1, kan den stillede garanti først frigives, når det  

 må anses for udelukket, at krav fra kunder vil fremkomme, og kun i det omfang  

 garantien ikke måtte være anvendt af fonden til dækning af krav på arrangøren  

 eller formidleren for den udenlandske arrangør for ikke indbetalte bidrag med  

 påløbne renter.
Genoptagelse § 18. En arrangør eller formidler for en udenlandsk arrangør, hvis  

 registrering er slettet i medfør af §§ 15 eller 17, stk. 1, kan først optages  

 på ny i registret, når arrangøren eller formidleren for den udenlandske  

 arrangør har betalt skyldige beløb til fonden og har givet de af fonden  

 forlangte oplysninger.
Forhøjet garantistillelse § 19. Fonden kan kræve forhøjet garantistillelse af en arrangør  

 eller en formidler for en udenlandsk arrangør, når en ejer af virksomheden  

 eller den person, der reelt driver virksomheden, og som er knyttet til ejeren  

 på samme måde som fastsat i aktieselskabslovens § 115, stk. 1, 2. pkt., eller  

 et medlem af virksomhedens bestyrelse eller direktion inden for de seneste 5  

 år har været ejer af eller medlem af bestyrelsen eller direktionen i en anden  

 virksomhed, som inden for dette tidsrum ikke rettidigt har betalt skyldige  

 beløb til fonden i henhold til § 7, § 9, stk. 2, og §§ 15 og 17. Er den  

 registreringspligtige et selskab m.v., anses som ejer også en person, der  

 besidder sådanne kapitalandele i virksomheden, som henregnes til  

 hovedaktionæraktier efter aktieavancebeskatningslovens § 11, stk. 2-4, eller  

 et selskab m.v., der besidder sådanne kapitalandele i virksomheden, som er  

 omhandlet i kursgevinstlovens § 6 B, stk. 3.
 Stk. 2. Forhøjelse af garantistillelsen efter stk. 1 må kun  

 kræves, når det må antages, at der er en særlig risiko for, at fonden vil  

 lide yderligere tab.
 Stk. 3. Fonden kan kræve forhøjet garantistillelse af en arrangør  

 eller formidler for en udenlandsk arrangør, hvis denne øger fondens risiko  

 ved at modtage forudbetalinger, som væsentligt afviger fra det sædvanlige for  

 rejsearrangementer af den pågældende art.
 Stk. 4. Bortfalder den i stk. 2 og 3 omtalte risiko, skal fonden  

 på begæring nedsætte garantistillelsen.
Kapitel 6 Lovens internationale anvendelsesområde m.v.
Registreringspligt § 20. Pligten til at lade sig registrere omfatter her i landet  

 etablerede arrangører og formidlere for udenlandske arrangører.
Fondens dækning § 21. Fonden dækker ikke rejsearrangementer, der er markedsført og  

 solgt i udlandet.
Registreringspligtige arrangørers og formidleres salg af  

 rejsearrangementer i udlandet er dog dækket, såfremt rejsearrangementet  

 indeholder grænseoverskridende transport og udgår fra Danmark.
Stk. 2. Et rejsearrangement anses for markedsført og solgt i  

 udlandet, såfremt 1) arrangøren eller en formidler har modtaget kundens bestilling i  

 udlandet eller 2) der i udlandet er fremsat særligt tilbud over for kunden eller er  

 foretaget reklamering og kunden derefter i udlandet har foretaget de  

 handlinger, der er nødvendige for aftalens indgåelse.
Krav om tilstrækkelig garanti § 22.  Enhver her i landet etableret arrangør eller formidler for  

 en udenlandsk arrangør, der inden for EU/EØS-området udbyder pakkerejser, jf.  

 § 2, stk. 1, nr. 1, som ikke er dækket af fonden, jf. § 21, skal stille  

 tilstrækkelig garanti til i tilfælde af insolvens eller konkurs at sikre  

 tilbagebetaling af erlagte beløb og hjemtransport af kunden.
 Stk. 2. Enhver, der fra udlandet markedsfører pakkerejser her i  

 landet, skal stille tilstrækkelig garanti til i tilfælde af insolvens eller  

 konkurs at sikre tilbagebetaling af erlagte beløb og hjemtransport af kunden.  

 Garantistillelse, der opfylder betingelserne i en af et andet EU/EØS-land  

 godkendt ordning, anses som tilstrækkelig.
 Stk. 3. Såfremt fonden anmoder herom, skal vedkommende  

 dokumentere, at de i stk. 1 og 2 nævnte krav om sikkerhed er stillet.  

 Tilsvarende dokumentation skal efter anmodning gives til en udenlandsk  

 myndighed, der fører kontrol med regler, der er fastsat til gennemførelse af  

 Rådets direktiv 90/314/EØF om pakkerejser, herunder pakkeferier og pakketure.
Kapitel 7 Ministerens beføjelser § 23. Erhvervsministeren fastsætter nærmere regler til  

 gennemførelse af loven, herunder om betaling af bidrag, betaling af rente og  

 gebyrer i forbindelse med forsinket betaling, revisorbekræftelse af garanti  

 og bidragspligtens omfang, registrering i fonden, garantistillelse og fondens  

 bistand til kunder.
 Stk. 2. Erhvervsministeren kan efter indstilling fra fonden, hvis  

 prisudviklingen eller udviklingen i fondens formue tilsiger det, forhøje  

 garantistillelsen, jf. § 8, stk. 3-6, eller forhøje eller nedsætte bidraget,  

 jf. § 9, stk. 1.
 Stk. 3. Erhvervsministeren kan med tilslutning fra Folketingets  

 Finansudvalg stille garanti for lån optaget af fonden til opfyldelse af dens  

 forpligtelser.
 Stk. 4. Erhvervsministeren kan fra arrangører eller formidlere for  

 udenlandske arrangører indhente de oplysninger om omsætning og  

 forudbetalinger, der skønnes nødvendige til brug for at træffe afgørelse  

 efter stk. 2 og 3.
 Stk. 5. Såfremt prisudviklingen tilsiger det, kan  

 erhvervsministeren forhøje den i § 2, stk. 1, nr. 3, nævnte beløbsgrænse.
 Stk. 6. Erhvervsministeren kan henlægge sine beføjelser efter  

 loven til en styrelse under Erhvervsministeriet.
Klageadgang § 24. Fondens afgørelser vedrørende registreringspligt og  

 garantistillelse efter § 8, jf. §§ 2-4, § 14, stk. 2, §§ 19-21 og § 22, stk.  

 1 og 2, samt afgørelse vedrørende registreringspligt og garantistillelse  

 truffet i medfør af regler fastsat efter § 14, stk. 1, og § 23, stk. 1, kan  

 indbringes for Erhvervsankenævnet.
Kapitel 8 Straffe- og ikrafttrædelsesbestemmelser m.v.
Straf § 25. For så vidt højere straf ikke er forskyldt efter den øvrige  

 lovgivning, straffes med bøde eller hæfte den, der 1) overtræder § 8, stk. 2, 2) undlader at give de af fonden og erhvervsministeren i henhold til § 13,  

 § 22, stk. 3, og § 23, stk. 4, krævede oplysninger og dokumentation eller 3) afgiver urigtige eller vildledende oplysninger til fonden eller  

 erhvervsministeren.
 Stk. 2. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
 Ikrafttrædelse og overgangsbestemmelser m.v.
 § 26. Loven træder i kraft den 1. juli 1997.
 Stk. 2. Samtidig ophæves lov om en rejsegarantifond, jf.  

 lovbekendtgørelse nr. 104 af 28. februar 1986.
 Stk. 3. De bestemmelser, der er fastsat i medfør af lov om en  

 rejsegarantifond, jf. lovbekendtgørelse nr. 104 af 28. februar 1986,  

 forbliver i kraft, indtil de afløses af bestemmelser fastsat i henhold til  

 denne lov.
 Stk. 4. Arrangører og formidlere for udenlandske arrangører, der  

 var registreret ved lovens ikrafttræden, skal senest den 1. januar 1998  

 stille forhøjet garanti, jf. § 8, stk. 3-6.
 Stk. 5. Almennyttige foreninger m.v., som har opnået dispensation  

 i henhold til § 7 a i lov om en rejsegarantifond, jf. lovbekendtgørelse nr.  

 104 af 28. februar 1986 om lov om en rejsegarantifond, som ændret ved lov nr.  

 454 af 30. juni 1993, skal uanset bestemmelsen i § 8, stk. 7, 2. pkt., ikke  

 stille garanti, såfremt deres virksomhed ikke ændrer sig væsentligt.
 § 27. I lov nr. 858 af 23. december 1987 om Industriministeriets  

 Erhvervsankenævn foretages følgende ændringer:
 1. Lovens titel affattes således:
 »Lov om Erhvervsankenævnet«.
 2. I § 1, stk. 1, og § 4, stk. 1, ændres  

 »Industriministeriets Erhvervsankenævn« til:  

 »Erhvervsankenævnet«.
 3. I § 1, stk. 1, indsættes som 2. pkt.:
»Endvidere er ankenævnet klageinstans for afgørelser truffet af  

 Rejsegarantifonden, i det omfang det er fastsat i lov om en  

 rejsegarantifond.« Færøerne og Grønland § 28. Loven gælder ikke for Færøerne og Grønland.
 Stk. 2. Loven kan ved kongelig anordning sættes i kraft for disse  

 landsdele med de afvigelser, som de særlige færøske og grønlandske forhold  

 tilsiger.
Oprindeligt fremsat forslag Kapitel 1 Lovens anvendelsesområde og definitioner Fonden § 1. Rejsegarantifonden er en privat selvejende institution, der  

 skal yde kunder bistand.
Fonden yder bistand i henhold til §§ 5 og 6, når en  

 kunde har indgået aftale om et rejsearrangement med en registreringspligtig  

 arrangør eller formidler for en udenlandsk arrangør, jf. dog § 21.
Rejsearrangement og flycharterrejse § 2. Ved et rejsearrangement forstås:
 1) En pakkerejse, som består af en kombination af mindst to af følgende  

 elementer, såfremt de af arrangøren udbydes samlet eller har været udbudt på  

 forhånd og sælges samlet, og såfremt den samlede ydelse har en varighed på  

 over 24 timer eller omfatter overnatning:
 a) Transport.
 b) Indkvartering.
 c) Anden turistmæssig ydelse, der ikke er direkte knyttet til transport  

 eller indkvartering, men som udgør en væsentlig del af pakkerejsen.
 2) En ydelse, der omfatter transport og indkvartering, som er aftalt med  

 samme arrangør eller formidler, men som ikke er omfattet af nr. 1.
 3) Transport og anden turistmæssig ydelse, som ikke har en varighed over  

 24 timer, men har en samlet pris på over 1.000 kr.
 Stk. 2. Særskilt fakturering af de i stk. 1 nævnte elementer  

 medfører ikke, at kombinationen af disse falder uden for loven.
 Stk. 3. Ved en flycharterrejse forstås:
 Et rejsearrangement, hvor transporten foregår med fly og som udbydes efter  

 et forud fastlagt program med mindst 30 rejser pr. afgang.
Arrangør og formidler § 3. Som arrangør anses enhver, der i eget navn til kunder udbyder  

 eller sælger rejsearrangementer direkte eller gennem en formidler, medmindre  

 denne virksomhed alene udøves lejlighedsvis.
 Stk. 2. Som formidler anses enhver, der udbyder eller sælger et  

 rejsearrangement i arrangørens navn.
Kunde § 4. Som kunde anses enhver, der køber eller i hvis navn, der  

 købes et rejsearrangement.
Overdrager kunden rejsearrangementet, anses  

 tillige den, der får overdraget rejsearrangementet, som kunde.
Den, der køber  

 et rejsearrangement med henblik på erhvervsmæssigt videresalg, anses dog ikke  

 som kunde.
Kapitel 2 Fondens bistand til kunder og fondens regreskrav Dækningsområde § 5. Når en kunde har indgået en aftale om et rejsearrangement,  

 kan kunden få beløb, der er erlagt som betaling for et arrangement, godtgjort  

 af fonden, hvis arrangørens økonomiske forhold har medført, at et  

 rejsearrangement ikke kan påbegyndes.
Hvis rejsearrangementet af samme grund  

 afbrydes, kan kunden kræve godtgørelse fra fonden for den del af vederlaget,  

 som svarer til de ydelser, der ikke er opfyldt over for kunden.
 Stk. 2. Medfører en arrangørs økonomiske forhold, at der ikke er  

 sikret kunden passende hjemtransport, skal fonden inden rimelig tid sørge  

 herfor.
 Stk. 3. Medfører en arrangørs økonomiske forhold, at der ikke er  

 sikret kunden passende overnatningsmuligheder samt andre væsentlige  

 fornødenheder, skal fonden sørge herfor, eller yde en rimelig godtgørelse.
 Stk. 4. Fonden kan endvidere yde kunden en rimelig godtgørelse for  

 tab, der skyldes en arrangørs økonomiske forhold.
 Stk. 5. Fonden kan yde en godtgørelse til en formidler, der som  

 følge af en arrangørs økonomiske forhold har opfyldt kundens krav, jf. § 28,  

 stk. 1, i lov om pakkerejser.
 Stk. 6. Fonden kan medvirke til, at rejsearrangementer  

 gennemføres, såfremt fonden skønner, at den derved vil opnå en væsentlig  

 økonomisk besparelse.
Frist for fremsættelse af krav § 6. Anmodning fra kunden om godtgørelse i henhold til § 5 skal  

 fremsættes over for fonden inden rimelig tid, dog senest 1 år efter, at  

 rejsen er afsluttet, eller at det er åbenbart, at rejsen ikke vil blive  

 gennemført.
 Regreskrav mv.
§ 7. Fonden indtræder i kundens krav i det omfang, den har  

 fyldestgjort disse.
Fonden har ret til at få de udgifter, som den har afholdt  

 i forbindelse med hjemtransport og anden bistand, jf. § 5, stk. 2-5  

 godtgjort.
 Stk. 2. Fonden indtræder dog kun i kundens krav imod en formidler,  

 såfremt denne har pådraget sig ansvar over for kunden på andet grundlag end §  

 28, stk. 1, i lov om pakkerejser.
 Stk. 3. Fonden kan i det omfang, den har ydet kunder godtgørelse,  

 hjemtransport eller anden bistand, søge sig fyldestgjort i det garantibeløb,  

 der er stillet af formidleren for en udenlandsk arrangør, jf. § 8, stk. 3. Er  

 garanti ikke stillet af formidleren, hæfter denne for et beløb svarende til  

 det beløb, der burde være stillet i garanti.
 Stk. 4. Enhver, der formidler rejsearrangementer for en  

 registreringspligtig arrangør, der i strid med bestemmelsen i § 8, stk. 3,  

 ikke har stillet garanti, er ansvarlig for det beløb, der burde være stillet  

 i garanti.
 Stk. 5. Den, der til en arrangør har solgt et rejsearrangement med  

 henblik på videresalg, hæfter over for fonden for gennemførelsen af  

 rejsearrangementet, såfremt den pågældende indså eller burde have indset, at  

 der kunne være risiko for, at arrangøren ikke ville kunne gennemføre  

 arrangementet.
Kapitel 3 Arrangørers og formidleres anmeldelse og registrering i fonden,  

 garantistillelse og betaling af bidrag Anmeldelse, registrering og garantistillelse § 8. Arrangører og formidlere for udenlandske arrangører skal  

 foretage anmeldelse til rejsegarantifonden, som registrerer og underretter de  

 pågældende om optagelsen i registeret.
 Stk. 2. Arrangører og formidlere for udenlandske arrangører må kun  

 udbyde og sælge rejsearrangementer, såfremt de er registrerede i  

 rejsegarantifonden.
Stk. 3. Det er en betingelse for registrering, at arrangøren eller  

 formidleren for den udenlandske arrangør over for fonden stiller en garanti,  

 der er afhængig af dennes omsætning, i overensstemmelse med bestemmelserne i  

 stk. 4-6. Garantien skal stilles i et pengeinstitut, et forsikringsselskab  

 eller ved kontant deponering.
Garantibeløbet skal af fonden kunne kræves  

 indbetalt til dækning af krav, som fonden får mod arrangøren eller  

 formidleren for en udenlandsk arrangør.
 Stk. 4. Ved omsætning i stk. 3, 1. pkt., forstås den de seneste 4  

 kvartaler til kunderne fakturerede omsætning ved salg af de i loven omfattede  

 rejsearrangementer.
 Stk. 5. Garantiens størrelse skal stilles i overensstemmelse med  

 følgende, jf. dog stk. 6 og § 23, stk. 2:
 1) Ved en omsætning på ikke over 15 mio. kr. er garantien 300.000 kr.
 2) Ved en omsætning på mere end 15 mio. kr. men ikke over 50 mio. kr. er  

 garantien 1,0 mio. kr.
 3) Ved en omsætning på mere end 50 mio. kr. men ikke over 100 mio. kr. er  

 garantien 1,5 mio. kr.
 4) Ved en omsætning på mere end 100 mio. kr. men ikke mere end 250 mio.  

 kr. er garantien 2,0 mio. kr.
 5) Ved en omsætning på mere end 250 mio kr. er garantien 2,5 mio. kr.
 Stk. 6. Udgør flycharterrejseomsætningen 50 procent eller derover,  

 skal garantiens størrelse stilles i overensstemmelse med følgende, jf. dog §  

 23, stk. 2:
 1) Ved en omsætning på ikke over 15 mio. kr. er garantien 300.000 kr.
 2) Ved en omsætning på mere end 15 mio. kr., men ikke over 50 mio. kr., er  

 garantien 2 mio. kr.
 3) Ved en omsætning på mere end 50 mio. kr., men ikke over 100 mio. kr.,  

 er garantien 5 mio. kr.
 4) Ved en omsætning på mere end 100 mio. kr., men ikke mere end 250 mio.  

 kr., er garantien 10 mio. kr.
 5) Ved en omsætning på mere end 250 mio. kr. er garantien 15 mio. kr.
 6) Ved en omsætning på mere end 500 mio. kr. er garantien 30 mio. kr.
Stk. 7. Almennyttige foreninger mv., der som et led i deres  

 virksomhed udbyder rejsearrangementer, skal ikke stille garanti.
Dette gælder  

 dog kun, såfremt rejsevirksomheden udgør en mindre del af foreningens  

 almennyttige aktiviteter.
 Stk. 8. Formidleren for en udenlandsk arrangør skal ikke stille  

 garanti eller betale bidrag, såfremt garantien for de af formidleren solgte  

 rejsearrangementer opfylder betingelserne i en af et andet EU/EØS-land  

 godkendt ordning.
 Stk. 9. En arrangør eller formidler for en udenlandsk arrangør,  

 der er dømt eller har vedtaget en bøde for overtrædelse af stk. 2, kan ikke  

 registreres i fonden, før fondens krav i medfør af § 7 og § 9, stk. 2, er  

 betalt.
Bidrag til rejsegarantifonden § 9. Arrangører og formidlere for udenlandske arrangører skal til  

 fonden betale et bidrag på 5 kr. pr. deltager i et rejsearrangement, der er  

 omfattet af fondens dækning.
 Stk. 2. Har en arrangør eller formidler for en udenlandsk arrangør  

 uden at være registreret i henhold til § 8 solgt rejsearrangementer, kan  

 fonden afkræve arrangøren eller formidleren de bidrag med påløbne renter mv.,  

 som skulle have været betalt efter stk. 1.
Kapitel 4 Fondens bestyrelse, vedtægter og beføjelser Sammensætning § 10. Fondens bestyrelse består af en formand og 4 medlemmer, der  

 udnævnes af erhvervsministeren.
Af de 4 medlemmer repræsenterer 2 de i fonden  

 registrerede og 2 kunderne.
Bestyrelsen og en stedfortræder for formanden  

 udnævnes for 3 år.
Regnskab § 11. Bestyrelsen afgiver inden 6 måneder efter et kalenderårs  

 udløb et af Rigsrevisionen revideret regnskab for det forløbne år med  

 beretning om fondens virksomhed til erhvervsministeren.
 Vedtægter og forretningsorden mv.
 § 12. Fondens vedtægter og bestyrelsens forretningsorden  

 fastsættes af bestyrelsen og skal være godkendt af erhvervsministeren.  

 Vedtægterne skal indeholde bestemmelser om anbringelse af fondens midler.
 Stk. 2. Omkostningerne ved fondens administration afholdes af  

 fonden.
Oplysninger § 13. Fonden kan af enhver forlange alle oplysninger, som skønnes  

 nødvendige for at sikre, at loven overholdes, herunder til afgørelse af, om  

 et forhold falder ind under lovens bestemmelser, eller for at undgå, at  

 fonden lider tab.
Fonden kan kræve dokumentation for oplysninger, som afgives  

 i henhold til 1. pkt.
Nedsat garantistillelse og bidrag § 14. Fonden kan fastsætte bestemmelser om, at garantien eller  

 bidraget nedsættes eller bortfalder for en arrangør eller formidler for en  

 udenlandsk arrangør, 1) når omsætningen er under mindstegarantistillelsen, jf. § 8, stk. 5, nr.  

 1, og stk. 6, nr. 1, 2) for rejsearrangementer, hvori der ikke indgår transport, jf. § 2, stk.  

 1, litra a, eller 3) for andre særlige typer af rejsearrangementer.
 Stk. 2. Fonden kan bestemme, at garanti og bidrag i særlige  

 tilfælde nedsættes eller bortfalder.
Kapitel 5 Slettelse af registrering og krav om forhøjet garantistillelse Fyldestgørelse i garantien § 15. Har fonden søgt sig fyldestgjort i den af en arrangør eller  

 formidler for en udenlandsk arrangør stillede garanti, slettes arrangøren  

 eller formidlerens registrering i fonden, medmindre den stillede garanti er  

 tilstrækkelig til at dække fondens fordringer, og garantien inden en af  

 fonden fastsat frist bringes op på den i § 8, stk. 5 og 6, nævnte størrelse,  

 jf. dog § 19.
Opsigelse og ophør § 16. Opsiges en stillet garanti, eller ophører en registreret  

 arrangør eller formidler for en udenlandsk arrangør med at drive virksomhed  

 slettes registreringen, og den stillede garanti frigives, når det må anses  

 for udelukket, at krav fra kunder vil fremkomme.
 Manglende garantistillelse eller betaling af bidrag mv.
 § 17. Undlader en registreret arrangør eller formidler for en  

 udenlandsk arrangør at betale bidrag til fonden, bringe garantistillelse i  

 overensstemmelse med § 8, stk. 5 og 6, eller modtager fonden ikke på  

 forlangende de i §§ 13 og 22, stk. 3, nævnte oplysninger, kan fondens  

 bestyrelse beslutte, at registreringen i fonden slettes, hvis forpligtelserne  

 ikke er opfyldt inden en fastsat frist.
 Stk. 2. Slettes en arrangør eller formidler for en udenlandsk  

 arrangør i medfør af stk. 1, kan den stillede garanti først frigives, når det  

 må anses for udelukket, at krav fra kunder vil fremkomme, og kun i det omfang  

 garantien ikke måtte være anvendt af fonden til dækning af krav på arrangøren  

 eller formidleren for den udenlandske arrangør for ikke indbetalte bidrag med  

 påløbne renter.
Genoptagelse § 18. En arrangør eller formidler for en udenlandsk arrangør, hvis  

 registrering er slettet i medfør af §§ 15 eller 17, stk. 1, kan først optages  

 på ny i registret, når arrangøren eller formidleren for den udenlandske  

 arrangør har betalt skyldige beløb til fonden og har givet de af fonden  

 forlangte oplysninger.
Forhøjet garantistillelse § 19. Fonden kan kræve forhøjet garantistillelse af en arrangør  

 eller en formidler for en udenlandsk arrangør, når en ejer af virksomheden  

 eller den person, der reelt driver virksomheden, og som er knyttet til ejeren  

 på samme måde som fastsat i aktieselskabslovens § 115, stk. 1, 2. pkt., eller  

 et medlem af virksomhedens bestyrelse eller direktion inden for de seneste 5  

 år har været ejer af eller medlem af bestyrelsen eller direktionen i en anden  

 virksomhed, som inden for dette tidsrum ikke rettidigt har betalt skyldige  

 beløb til fonden i henhold til § 7, § 9, stk. 2, og §§ 15 og 17. Er den  

 registreringspligtige et selskab mv., anses som ejer også en person, der  

 besidder sådanne kapitalandele i virksomheden, som henregnes til  

 hovedaktionæraktier efter personskattelovens § 19 a, stk. 2-4, eller et  

 selskab mv., der besidder sådanne kapitalandele i virksomheden, som er  

 omhandlet i kursgevinstlovens § 6 B, stk. 3.
 Stk. 2. Forhøjelse af garantistillelsen efter stk. 1 må kun  

 kræves, når det må antages, at der er en særlig risiko for, at fonden vil  

 lide yderligere tab.
 Stk. 3. Fonden kan kræve forhøjet garantistillelse af en arrangør  

 eller formidler for en udenlandsk arrangør, hvis denne øger fondens risiko  

 ved at modtage forudbetalinger, som væsentligt afviger fra det sædvanlige for  

 rejsearrangementer af den pågældende art.
 Stk. 4. Bortfalder den i stk. 2 og 3 omtalte risiko, skal fonden  

 på begæring nedsætte garantistillelsen.
Kapitel 6 Lovens internationale anvendelsesområde mv.
Registreringspligt § 20. Pligten til at lade sig registrere omfatter her i landet  

 etablerede arrangører og formidlere for udenlandske arrangører.
Fondens dækning § 21. Fonden dækker ikke rejsearrangementer, der er markedsført og  

 solgt i udlandet.
Registreringspligtige arrangørers og formidleres salg af  

 rejsearrangementer i udlandet er dog dækket, såfremt rejsearrangementet  

 indeholder grænseoverskridende transport og udgår fra Danmark.
Stk. 2. Et rejsearrangement anses for markedsført og solgt i  

 udlandet, såfremt, 1) arrangøren eller en formidler har modtaget kundens bestilling i  

 udlandet, eller 2) der i udlandet er fremsat særligt tilbud overfor kunden eller er  

 foretaget reklamering, og kunden derefter i udlandet har foretaget de  

 handlinger, der er nødvendige for aftalens indgåelse.
Krav om tilstrækkelig garanti § 22.  Enhver her i landet etableret arrangør eller formidler for  

 en udenlandsk arrangør, der indenfor EU/EØS-området udbyder pakkerejser, jf.  

 § 2, stk. 1, nr. 1, som ikke er dækket af fonden, jf. § 21, skal stille  

 tilstrækkelig garanti til i tilfælde af insolvens eller konkurs at sikre  

 tilbagebetaling af erlagte beløb og hjemtransport af kunden.
 Stk. 2. Enhver, der fra udlandet markedsfører pakkerejser her i  

 landet, skal stille tilstrækkelig garanti til i tilfælde af insolvens eller  

 konkurs at sikre tilbagebetaling af erlagte beløb og hjemtransport af kunden.  

 Garantistillelse, der opfylder betingelserne i en af et andet EU/EØS-land  

 godkendt ordning anses som tilstrækkelig.
 Stk. 3. Såfremt fonden anmoder herom, skal vedkommende  

 dokumentere, at de i stk. 1 og 2 nævnte krav om sikkerhed er stillet.  

 Tilsvarende dokumentation skal efter anmodning gives til en udenlandsk  

 myndighed, der fører kontrol med regler, der er fastsat til gennemførelse af  

 Rådets direktiv 90/314/EØF om pakkerejser, herunder pakkeferier og pakketure.
Kapitel 7 Ministerens beføjelser § 23. Erhvervsministeren fastsætter nærmere regler til  

 gennemførelse af loven, herunder om betaling af bidrag, betaling af rente og  

 gebyrer i forbindelse med forsinket betaling, revisorbekræftelse af garanti  

 og bidragspligtens omfang, registrering i fonden, garantistillelsen og  

 fondens bistand til kunder.
 Stk. 2. Erhvervsministeren kan efter indstilling fra fonden, hvis  

 udviklingen i fondens formue tilsiger det, forhøje garantistillelsen, jf. §  

 8, stk. 3-6, eller bidraget, jf. § 9, stk. 1.
 Stk. 3. Erhvervsministeren kan med tilslutning fra Folketingets  

 Finansudvalg stille garanti for lån optaget af fonden til opfyldelse af dens  

 forpligtelser.
 Stk. 4. Erhvervsministeren kan fra arrangører eller formidlere for  

 udenlandske arrangører indhente de oplysninger om omsætning og  

 forudbetalinger, der skønnes nødvendige til brug for at træffe afgørelse  

 efter stk. 2 og 3.
 Stk. 5. Såfremt prisudviklingen tilsiger det, kan  

 erhvervsministeren forhøje den i § 2, stk. 1, nr. 3, nævnte beløbsgrænse.
 Stk. 6. Erhvervsministeren kan henlægge sine beføjelser efter  

 loven til en styrelse under Erhvervsministeriet.
Klageadgang § 24. Fondens afgørelser vedrørende registreringspligt og  

 garantistillelse efter § 8, jf. §§ 2-4, § 14, stk. 2, §§ 19-21 og § 22, stk.  

 1 og 2, samt afgørelse vedrørende registreringspligt og garantistillelse  

 truffet i medfør af regler fastsat efter § 14, stk. 1, og § 23, stk. 1, kan  

 indbringes for Erhvervsministeriets Erhvervsankenævn.
Kapitel 8 Straffe- og ikrafttrædelsesbestemmelser Straf mv.
§ 25. For så vidt højere straf ikke er forskyldt efter den øvrige  

 lovgivning, straffes med bøde eller hæfte den, der 1) overtræder § 8, stk. 2, 2) undlader at give de af fonden og erhvervsministeren i henhold til §§  

 13, 22, stk. 3, og 23, stk. 4, krævede oplysninger og dokumentation, eller 3) afgiver urigtige eller vildledende oplysninger, der er nødvendige for  

 at sikre lovens overholdelse.
 Stk. 2. Der kan pålægges selskaber mv. (juridiske personer)  

 strafansvar efter reglerne i straffelovens 5. kapitel.
 Ikrafttrædelse og overgangsbestemmelse mv.
 § 26. Loven træder i kraft den 1. juli 1997.
 Stk. 2. Samtidig ophæves lov om en rejsegarantifond, jf.  

 lovbekendtgørelse nr. 104 af 28. februar 1986.
 Stk. 3. De bestemmelser, der er fastsat i medfør af  

 lovbekendtgørelse nr. 104 af 28. februar 1986, forbliver i kraft, indtil de  

 afløses af bestemmelser, fastsat i henhold til denne lov.
 Stk. 4. Arrangører og formidlere for udenlandske arrangører, der  

 var registreret ved lovens ikrafttræden, skal senest den 1. oktober 1997  

 stille forhøjet garanti, jf. § 8, stk. 3-6.
 Stk. 5. Almennyttige foreninger mv., som har opnået dispensation i  

 henhold til § 7 a i lovbekendtgørelse nr. 104 af 28. februar 1986 om lov om  

 en rejsegarantifond, som ændret ved lov nr. 454 af 30. juni 1993 skal, uanset  

 bestemmelsen i § 8, stk. 7, 2. pkt., ikke stille garanti, såfremt deres  

 virksomhed ikke ændrer sig væsentligt.
 § 27. I lov nr. 858 af 23. december 1987 om Industriministeriets  

 Erhvervsankenævn foretages følgende ændring:
 1. I lovens titel ændres »Industriministeriets« til:  

 »Erhvervsministeriets«.
 2. I § 1, stk. 1, indsættes som 2. pkt.:
»Endvidere er ankenævnet klageinstans for afgørelser truffet af  

 rejsegarantifonden i det omfang, det er fastsat i lov om en  

 rejsegarantifond.« Færøerne og Grønland § 28. Loven gælder ikke for Færøerne og Grønland.
 Stk. 2. Loven kan ved kongelig anordning sættes i kraft for disse  

 landsdele med de afvigelser, som de særlige færøske og grønlandske forhold  

 tilsiger.
Bemærkninger til lovforslaget Almindelige bemærkninger 1. Indledning Under arbejdet i 1992 og 1993 med forberedelse af ændringen til lov om en  

 rejsegarantifond med henblik på implementering af artikel 7 i Rådets direktiv  

 af 13. juni 1990 om pakkerejser, herunder pakkeferier og pakketure  

 (pakkerejsedirektivet), 90/314/ EØF, EF-Tidende 1990 L 158, side 59, viste  

 der sig at være behov for en mere omfattende revision af  

 rejsegarantifondloven, der er fra 1979.
 Det fremgår af bemærkningerne til ændringslovforslaget, L 278, som blev  

 fremsat den 28. april 1993, Folketingstidende 1992/93, sp. 9134, at der  

 skulle nedsættes et udvalg med henblik på en egentlig revision af loven,  

 således at et nyt forslag kunne forelægges Folketinget.
 Et udvalg bestående af repræsentanter fra Danmarks Rejsebureau Forening,  

 Foreningen af Rejsearrangører i Danmark, Advokatrådet, Assurandør-Societetet,  

 Forbrugerrådet, Justitsministeriet, Turismens Fællesråd, Forbrugerstyrelsen,  

 Rejsegarantifonden samt Erhvervsministeriet har på denne baggrund udarbejdet  

 et udkast til en ny rejsegarantifondlov.
 Udvalgets udkast har været udsendt i høring hos interesseorganisationer og  

 offentlige myndigheder.
På baggrund af udvalgets lovudkast, de afgivne høringssvar og et fælles  

 udspil som Foreningen af Rejsearrangører i Danmark og Danmarks Rejsebureau  

 Forening efterfølgende er fremkommet med, udarbejdede Erhvervsministeriet et  

 forslag til en ny rejsegarantifondlov.
Det blev i sommeren 1996 sendt i  

 høring hos samme kreds af organisationer og myndigheder.
På denne baggrund  

 har Erhvervsministeriet udarbejdet dette forslag til en ny  

 rejsegarantifondlov.
 Da lovforslaget er blevet ændret en del som følge af høringssvarene og  

 efterfølgende drøftelser med de to brancheforeninger, udsendes forslaget i  

 høring samtidig med fremsættelsen.
2. Lovforslagets hovedpunkter Lovforslaget viderefører Rejsegarantifonden, der yder dækning til kunder,  

 når en arrangør ikke kan opfylde sine forpligtelser på grund af økonomisk  

 sammenbrud.
 I forslaget er det som noget nyt søgt imødegået, at fonden kan blive  

 udnyttet af visse rejsearrangører.
 For at modvirke, at enkelte personer gentagne gange påfører fonden tab, er  

 der indført en adgang for fonden til at kræve forhøjet garantistillelse af  

 personer eller selskaber, der tidligere har deltaget i arrangørvirksomhed, og  

 som har påført fonden et udækket tab.
Fonden får endvidere adgang til at kræve oplysninger og dokumentation for  

 at loven overholdes, herunder især, at bestemmelserne om garantistillelse og  

 bidragsindbetalinger efterkommes.
Afgives oplysningerne ikke som forlangt af  

 fonden, slettes registreringen.
Såfremt rejsevirksomheden ikke ophører, skal  

 fonden foranledige dette gennemført ved fogedforbud, hvilket er et særdeles  

 effektivt instrument over for manglende overholdelse af bestemmelserne.
En  

 eventuel straffesag vil ikke på samme måde have omgående virkning, men virker  

 til gengæld mere præventivt.
Der er desuden indført en ny ansvarsregel i forbindelse med videresalg af  

 rejsearrangementer.
Reglen skal modvirke misbrug af fonden og medvirke til,  

 at rejsebranchen i højere grad sikrer sig deres samarbejdspartners økonomiske  

 soliditet.
Reglen indebærer bl.a., at den såkaldte tekniske arrangør vil være  

 forpligtet til at gennemføre et rejsearrangement den pågældende har solgt til  

 en arrangør med henblik på, at denne skal videresælge det til kunden, såfremt  

 han indså eller burde have indset, at der kunne være en risiko for, at  

 vedkommende ikke ville kunne gennemføre arrangementet.
Udenlandske  

 arrangører, som fra udlandet markedsfører pakkerejser, som er omfattet af  

 direktivet her i landet, vil skulle dokumentere, at de har stillet den  

 garanti, der er foreskrevet i pakkerejsedirektivet.
Fondens dækningsområde foreslås afgrænset således, at den omfatter rejser  

 markedsført og solgt her i landet.
Af hensyn til rejsekunderne dækkes  

 endvidere rejser solgt og markedsført i udlandet, hvis rejsen indeholder  

 grænseoverskridende transport og udgår fra Danmark.
 Afgrænsningen af hvor en rejse er markedsført og solgt kan i konkrete  

 tilfælde være vanskelig, men der er i lovforslaget anført en række kriterier  

 herfor, som er inspireret af den europæiske lovvalgskonvention.
Der ville uden denne afgrænsning være en risiko for, at udenlandske  

 rejsearrangører fra udlandet med svag økonomi ved at foretage formel  

 etablering her i landet kunne søge at bruge rejsegarantifonden til at dække  

 deres rejsearrangementer solgt i udlandet.
Bestemmelsen skaber sikkerhed for,  

 at udenlandske arrangører ikke vil kunne udnytte Rejsegarantifonden som en  

 let og billig adgang til at opfylde hjemlandslovgivningens eventuelle  

 forpligtelser.
Arrangører og formidlere for udenlandske arrangører skal efter den  

 gældende lov registreres i fonden og stille en garanti på 200.000 kr.
Desuden  

 skal de til fonden betale et bidrag på 5 kr.
For at modvirke tab for fonden,  

 gradueres garantistillelsen efter forslaget, således at risikoen i højere  

 grad afdækkes.
 For yderligere at sikre fonden mod tab er garantistillelserne højere for  

 rejsearrangører, hvis omsætning for mere end 50 procents vedkommende består  

 af flycharterrejser.
 For begge typer rejsearrangører kræves som minimum 300.000 kr. i garanti  

 for at starte virksomhed.
 Den normale garantiskala går herefter op til krav om en garanti på 2,5  

 mio. kr. for en omsætning på over 250 mio. kr., mens skalaen for  

 flycharterrejser ender med en garanti på 30 mio. kr. for en omsætning på over  

 500 mio. kr.
Bidraget foreslås fastholdt til 5 kr. pr. rejsearrangement.
Dermed  

 efterkommes branchens ønske om et loft over bidraget og fondens størrelse  

 ikke.
 Fonden forudsættes med et bidrag på 5 kr. fortsat at kunne konsolidere  

 sig, når de øvrige ændringer har fået effekt.
Fondens bestyrelse får efter forslaget initiativforpligtelsen til at  

 indstille til erhvervsministeren om garanti og bidrag skal forhøjes.
Dermed  

 bliver bestyrelsen ansvarlig for, om fonden er økonomisk sund.
I forbindelse med implementeringen af pakkerejsedirektivet blev der i 1993  

 indført en dispensationsmulighed, hvorefter erhvervsministeren i særlige  

 tilfælde har adgang til at dispensere for kravet om garantistillelse og  

 betaling af garantibidrag.
Der er kun dispenseret i enkelte tilfælde.
Denne  

 ordning ændres således, at almennyttige foreninger mv., der udbyder rejser,  

 som et accessorisk led i deres virksomhed fritages for at stille garanti, men  

 ikke for at betale bidrag.
Det er ikke herved hensigten at udvide den  

 hidtidige dispensationspraksis.
Således vil udvekslingsforeninger og  

 -organisationer fortsat skulle stille garanti.
 Der indføres endvidere en adgang for fonden til at nedsætte garanti og  

 bidrag for visse arrangementer, der alene påfører fonden begrænset risiko.
Som noget nyt kan fondens afgørelser vedrørende garantistillelse mv.  

 indbringes for Erhvervsministeriets Erhvervsankenævn.
Der er tale om  

 afgørelser, som kan have stor betydning for den pågældende arrangør eller  

 formidler, hvorfor der er behov for en hurtig afklaring af, om fondens  

 afgørelser er korrekte.
Ved de skærpede krav til garantistillelse er det  

 fundet hensigtsmæssigt at indføre en klageordning.
I forslaget fastsættes definitioner på begreberne rejsearrangement,  

 flycharterrejse, arrangør, formidler og kunde.
Definitionerne i kapitel 1  

 svarer med mindre undtagelser til pakkerejselovens definitioner.
Definitionen  

 på et rejsearrangement er dog i lighed med gældende ret lidt videre end  

 pakkerejselovens, og som noget nyt er det tilføjet, at også visse  

 rejsearrangementer, som har en varighed under 24 timer, er omfattet.
Der foretages derudover en række mindre ændringer af såvel indholdsmæssig  

 som teknisk karakter i forhold til den gældende lov.
Fx. er der tale om, at  

 man lovfæster fondens praksis, ifølge hvilken fonden medvirker til, at  

 rejsearrangementer gennemføres, såfremt fonden skønner, at den derved vil  

 opnå en væsentlig økonomisk besparelse.
 Endelig skal nævnes, at arrangører og formidlere for udenlandske  

 arrangører, der var registreret i fonden ved lovens ikrafttræden, har 3  

 måneder til efter lovens ikrafttræden at stille den forhøjede garanti.
4. Forholdet til EU-retten Forslaget viderefører den gennemførelse af artikel 7 om garantistillelse i  

 Rådets direktiv af 13. juni 1990 om pakkerejser, herunder pakkeferier og  

 pakketure (pakkerejsedirektivet), som blev foretaget ved Lov nr. 454 af 30.  

 juni 1993 om ændring af lov om en rejsegarantifond.
 Pakkerejseloven, Lov nr. 472 af 30. juni 1993, gennemfører den øvrige del  

 af direktivet.
 For at sikre den korrekte opfyldelse af pakkerejsedirektivets artikel 7  

 fastsættes det, at enhver her i landet etableret arrangør eller formidler for  

 en udenlandsk arrangør, der udbyder og sælger pakkerejser, som ikke er dækket  

 af fonden, skal kunne dokumentere, at der er stillet tilstrækkelig garanti.
 I pakkerejsedirektivets artikel 7 er det forudsat, at en rejsearrangør  

 eller en formidler, der har part i kontrakten, skal godtgøre, at forbrugeren  

 i tilfælde af insolvens eller konkurs er sikret hjemrejse samt  

 tilbagebetaling af forudbetalinger.
 Der er tale om et minimumsdirektiv, hvor medlemsstaterne af hensyn til  

 forbrugerne kan stille strengere krav end dem, der er stillet i direktivet.
 Der er således overladt medlemsstaterne en stor grad af frihed til at  

 opfylde direktivets krav om garantistillelse.
 Erhvervsministeren kan med tilslutning fra Folketingets Finansudvalg  

 stille garanti for lån optaget af fonden.
 Fondsordningen er etableret således, at fonden skal tilbagebetale lån, der  

 optages med statsgaranti, og at dette om nødvendigt skal ske ved forhøjelse  

 af arrangørernes bidrag.
Fondens formue opbygges således ikke ved hjælp af statsgaranterede lån,  

 idet ordningen forudsættes at hvile i sig selv.
Ordningen er billig, fordi  

 den har været under opbygning i en årrække, den opererer på non-profit basis,  

 administrationen er minimal, og fordi det er en tvungen ordning, hvilket  

 giver en større risikospredning.
Der har ikke hidtil i den nuværende lov været taget stilling til, om  

 fonden skal betale garantiprovision til staten, men dette indgår som en  

 forudsætning for lovforslaget.
Betingelserne for en statslig garanti vil  

 blive fastlagt i et aktstykke til Folketingets Finansudvalg.
En eventuel  

 statsgaranti vil således ikke have karakter af statsstøtte.
 Der kunne endvidere være tale om misbrug af fondens eneret, såfremt  

 udenlandske arrangører, der er dækket af en anden ordning i deres hjemland,  

 ved salg af rejser her i landet var tvunget til også at være medlem af  

 Rejsegarantifonden.
 Lovforslaget anerkender derfor andre medlemslandes garantiordninger,  

 således at udenlandske arrangører får ret til at benytte sig af andre i  

 EU/EØS etablerede ordninger.
 Direktivet indeholder ligesom den gældende lov ikke regler om, hvorledes  

 de enkelte landes nationale garantiordninger skal afgrænses over for  

 hinanden.
 Da lovforslaget imidlertid indeholder en række afgrænsningsspørgsmål, der  

 ikke er taget stilling til i det direktiv, som det implementerer, fremsendes  

 det samtidig med fremsættelsen til Kommissionen til orientering.
5. Høring Forslaget har været sendt i høring til:
 Advokatrådet, Arbejderbevægelsens Erhvervsråd, Assurandør-Societetet,  

 Campingrådet, Centralforeningen af Hotelværter og Restauratører i Danmark,  

 CO-Industri, Danmarks Idræts-Forbund (DIF), Danmarks Lærerforening, Danmarks  

 Rederiforening, Danmarks Rejsebureau Forening, Danmarks Turistråd, Dansk  

 Arbejdsgiverforening, Dansk Handel & Service, Dansk Industri, Dansk  

 Ungdoms Fællesråd, Danske Gymnastik og Idrætsforeninger (DGI), Den Danske  

 Dommerforening, DFDS A/S, Erhvervenes Transportudvalg, Finansrådet,  

 Forbrugerrådet, Foreningen af Rejsearrangører i Danmark (R.I.D.),  

 Friluftsrådet, Handelskammeret, HK, HORESTA, Håndværksrådet, Idrættens  

 Fællesråd, Justitsministeriet, Landsforeningen Dansk Vandrelaug,  

 Landsorganisationen i Danmark, Larvik Line Danmark A/S, Stena Line A/S, Sø-  

 og Handelsretten, Søsporten Brancheforening, Trafikministeriet, Turismens  

 Fællesråd, Turistvognmændenes Landsforening.
6. Erhvervsmæssige konsekvenser Lovforslaget skal sikre fondens overlevelse på langt sigt, da den har stor  

 betydning for sikkerheden og rentabiliteten i rejsebranchen.
Arrangøren eller formidleren skal efter den nye lov stille en større  

 garanti end efter de hidtidige regler.
De øgede krav til garantistillelse  

 medfører en øget belastning for de enkelte virksomheder.
De højere  

 garantikrav vil dog også gøre det sværere for rejsearrangører uden de  

 nødvendige ressourcer at udbyde rejser.
Det kan sikre, at den tendens til  

 stigende erstatningsudbetalinger for fonden, der har været gennem de senere  

 år, reduceres.
Desuden bliver fondens muligheder for kontrol af den enkelte rejsearrangør  

 bedre.
Fx bliver det muligt at kræve ekstra garantistillelse, hvis en person  

 tidligere har påført fonden gentagne tab.
 Den nye lov må derfor alt i alt forventes at være til gavn for de  

 virksomheder, der driver en solid rejsevirksomhed.
 Afgrænsningen af fondens internationale dækningsområde, der bl.a. er  

 indført for at begrænse fondens risici, indebærer, at arrangører, der aktivt  

 markedsfører sig i andre lande som hovedregel skal opfylde de krav, som  

 lovgivningen i de pågældende lande foreskriver.
7. Administrative og økonomiske konsekvenser Lovforslaget vil ikke have økonomiske eller administrative konsekvenser af  

 væsentlig betydning for det offentlige.
Dog kan erhvervsministeren med  

 tilslutning fra Folketingets Finansudvalg stille garanti for lån optaget af  

 fonden til opfyldelse af dens forpligtelser.
Disse lån forudsættes  

 tilbagebetalt af fonden selv, eventuelt gennem fastsættelse af højere bidrag.
Bemærkninger til lovforslagets enkelte bestemmelser Til § 1 Fonden blev ved lov nr. 150 af 10. april 1979 oprettet som en privat,  

 selvejende institution.
Fonden er dækningspligtig, hvis kunden har indgået en aftale om et  

 rejsearrangement med en registreringspligtig arrangør eller formidler for en  

 udenlandsk arrangør.
Hvis en kunde køber et rejsearrangement hos en person  

 eller virksomhed, som alene udøver arrangørvirksomhed lejlighedsvist, vil  

 kunden ikke kunne få erstattet et eventuelt tab gennem fonden, jf. § 3.
Når kunder er strandet i udlandet vil fonden ofte skulle handle meget  

 hurtigt.
I sådanne tilfælde bør fondens bistand til hjemtransport ikke  

 afvente nærmere undersøgelser af, hvorvidt arrangørens virksomhed har været  

 af lejlighedsvis karakter.
 I kapitel 6 fastlægges lovens internationale anvendelsesområde.
Til § 2 Forslagets stk. 1, nr. 1 og 2, er en videreførelse af den gældende  

 lovs § 2. Stk. 1, nr. 3, medfører en udvidelse af den gældende lovs  

 definition af et rejsearrangement.
 Stk. 1, nr. 1, og stk. 2 svarer til pakkerejselovens definition af en  

 pakkerejse, jf. pakkerejselovens § 2. Der henvises i det hele til  

 bemærkningerne til forslag til Lov om pakkerejser, L 281, fremsat af  

 justitsministeren den 28. april 1993, Folketingstidende 1992/93 sp. 9259.
Stk. 1, nr. 2, omfatter rejsearrangementer, der indeholder transport og  

 indkvartering, hvor de enkelte elementer hverken har været udbudt samlet  

 eller har været udbudt på forhånd og solgt samlet.
Der kan fx. være tale om,  

 at en kunde anmoder om at komme til at bo på et bestemt hotel, som ikke er  

 blandt de hoteller, som arrangøren udbyder.
Derved foranlediges arrangøren  

 til på kundens opfordring at rette henvendelse til hotellet for at indgå  

 aftale om kundens ophold.
Dette rejsearrangement vil ikke være omfattet af  

 stk. 1, nr. 1, da hotellet ikke kan siges at være blandt de hoteller, som  

 arrangøren har udbudt på forhånd.
Såfremt der i sådanne tilfælde sker salg af  

 transport og indkvartering, vil det i stedet være omfattet af bestemmelsen i  

 stk. 1, nr. 2.
Hvis transport og indkvartering, som udgør et rejsearrangement, er solgt  

 som enkeltdele på forskellige tidspunkter, kan der være tvivl, om  

 arrangementet er omfattet af pakkerejseloven og dermed af stk. 1, nr. 1. De  

 enkelte elementer synes hverken at være udbudt samlet eller solgt samlet.
Der  

 kan fx. være tale om et rejsearrangement, hvor en kunde har købt en flybillet  

 tur/retur til London i en bestemt uge, og hvor kunden efterfølgende af samme  

 arrangør eller gennem samme formidler køber et hotelophold i London i den  

 samme uge.
Disse ydelser har ikke af arrangøren eller formidleren været  

 udbudt samlet, men afvikles som en helhed.
Sådanne rejsearrangementer vil  

 være omfattet af stk. 1, nr. 2.
Endvidere er der som en udvidelse af fondens dækningsområde fundet behov  

 for at sikre rejsearrangementer, som omfatter transport og anden turistmæssig  

 ydelse, og som har en varighed på under 24 timer, jf. stk. 1, nr. 3. Et  

 sådant rejsearrangement er dog kun omfattet af bestemmelsen, hvis det er  

 solgt til en pris, som overstiger 1.000 kr.
Det er tilsigtet at omfatte de  

 forholdsvis dyre rejsearrangementer, som dog kun varer kort tid, fx. busture  

 til fodboldkampe og endags-rejser til koncerter i udlandet mv.
 § 2 er ikke begrænset til turistmæssige rejsearrangementer.  

 Forretningsrejser vil således også være omfattet af bestemmelsen, hvis de  

 opfylder betingelserne i definitionen.
Under henvisning til betænkning nr. 1240 afgivet af Justitsministeriets  

 udvalg vedrørende pakkerejser mv. bemærkes, at en del forretningsrejser vil  

 falde ind under pakkerejselovens regulering.
Der er i den forbindelse tale om  

 de forretningsrejser, som opfylder betingelserne for at falde ind under  

 pakkerejsebegrebet.
Disse forretningsrejser vil i henhold til stk. 1, nr. 1,  

 også være omfattet af rejsegarantifondloven.
Af betænkningen fremgår, side  

 132: »I det omfang et rejsebureau alene foretager reservation af hotel  

 og overlader det til kunden selv at afregne med hotellet, er arrangementet  

 klart uden for (pakkerejse)lovens regulering.
Dette vil ved mange  

 forretningsrejser være den helt normale fremgangsmåde.« Disse  

 sidstnævnte tilfælde kan helt på tilsvarende måde gøre sig gældende for  

 private rejsende, og sådanne rejsearrangementer vil heller ikke være omfattet  

 af rejsegarantifondloven.
Krydstogter er omfattet af rejsegarantifondloven, hvis der er tale om  

 rejsearrangementer, som er omfattet af definitionen i § 2, stk. 1. Det er i  

 praksis set, at der kan være forskel på, under hvilke betegnelser et  

 arrangement markedsføres, og hvad det reelt indeholder.
Der skal i disse  

 tilfælde lægges vægt på indholdet og ikke blot på benævnelserne i  

 markedsføringen.
Sejlads inkl. kahyt er som udgangspunkt ikke et  

 rejsearrangement i sig selv, ligesom togkørsel med ligge- eller soveplads som  

 udgangspunkt heller ikke er et rejsearrangement.
I disse tilfælde er der  

 alene tale om transport, og der er ikke tale om indkvartering som omhandlet i  

 lovens § 2, stk. 1, nr. 1, litra b.
Sejlads inkl. kahyt betragtes derfor  

 alene som et rejsearrangement, hvis der desuden indgår en anden turistmæssig  

 ydelse, jf. § 2, stk. 1, nr. 1, litra c.
 Flyrejser, oftest over lange distancer, i hvilke der af hensyn til  

 luftfartsselskabets flytider fra luftfartsselskabets side er inkluderet en  

 overnatning eller anden turistmæssig ydelse ved mellemlanding, anses som et  

 rejsearrangement, hvis fx. overnatningen er en indkvartering, således som  

 dette begreb er fastlagt i stk. 1, nr. 1, litra b, jf. bemærkningerne til  

 pakkerejseloven, L 281, Folketingstidende 1992/93 sp. 9279.
 I tilfælde, hvor en person tilfører en andens arrangement væsentlige  

 ekstra ydelser, fx. hvor vedkommende formidler salg af transport og  

 overnatning og selv arrangerer koncertguide, udflugter og billetter til  

 forestillinger mv., vil den pågældende i relation til rejsegarantifondloven  

 anses som arrangør af det samlede arrangement jf. § 3.
 Den pågældende vil dog ikke skulle stille garanti, såfremt han alene  

 indgår aftale om koncertydelser, og blot henviser kunden til selv at indgå  

 aftale med og afregne overfor den, der har arrangeret transporten og  

 overnatningen.
Af hensyn til ønsket om en forhøjet garantistillelse for flycharterrejser,  

 jf. § 8, stk. 6, er det nødvendigt med en definition af dette begreb.  

 Definitionen afspejler den almindelige opfattelse inden for branchen,  

 hvorefter der ved flycharterrejser forstås rejsearrangementer, hvor  

 transporten foregår med fly, og hvor der er tale om serieflyvninger - dvs.  

 flere end to på hinanden følgende flyvninger - med fast frekvens.
I begrebet  

 ligger endvidere, at der ikke er tale om individuelle rejser, hvorfor det er  

 fastsat, at der på hver flyafgang skal være udbudt mindst 30 rejser.
Til § 3 I stk. 1 defineres, hvad der i loven forstås ved en arrangør, og i stk. 2  

 defineres, hvad der forstås ved en formidler.
Definitionen af en arrangør er  

 formelt mere vidtgående end pakkerejselovens § 3, stk. 1, og direktivets  

 artikel 2, nr. 2, idet disse bestemmelser tillige stiller krav om, at  

 pakkerejsen skal være tilrettelagt af den, der skal anses som arrangør.
Det  

 er imidlertid ikke tilsigtet, at rejsearrangementer, der er solgt af  

 virksomheder, der ikke selv har tilrettelagt dem, skal holdes uden for  

 rejsegarantifondloven med den virkning, at kunden ikke er sikret ved  

 sælgerens økonomiske sammenbrud.
For at præcisere dette stiller bestemmelsen  

 i stk. 1 ikke krav om, at arrangøren skal have tilrettelagt  

 rejsearrangementet.
Enhver, der i eget navn sælger rejsearrangementer, der er  

 tilrettelagt af andre, anses således som arrangør.
I forhold til  

 pakkerejselovens § 3, stk. 1, er der endvidere tilføjet »i eget  

 navn«.
Denne tilføjelse indebærer ingen reel forskel, men skal  

 understrege, at enhver, der som aftalepart sælger rejsearrangementer, er at  

 anse som arrangør.
Fortolkningen af udtrykket »lejlighedsvis« skal sammenholdes med  

 begrebet i pakkerejseloven, jf. bemærkningerne hertil.
Heraf fremgår bl.a.,  

 at »den, der tilrettelægger rejsearrangementer, kun anses som arrangør i  

 lovens forstand, hvis denne virksomhed er så regelmæssig og systematisk eller  

 i øvrigt har et sådant omfang, at den må anses for at have erhvervslignende  

 karakter.
Folkelige foreninger, skoler mv. skal således alene anses som  

 arrangører, hvis tilrettelæggelsen af ferierejser og lignende dels har et  

 professionelt tilsnit, fx. ved, at der udarbejdes egentlige rejsebrochurer og  

 lignende markedsføringsmateriale, dels har et ikke ubetydeligt omfang.« Den, der erhvervsmæssigt udbyder eller sælger pakkerejser, anses altid som  

 arrangør i lovens forstand, også selv om omsætningen i perioder er begrænset.  

 Ingen, der erhvervsmæssigt udøver arrangørvirksomhed, kan således anses for  

 at drive virksomhed lejlighedsvis.
Hvis en forening, institution eller lignende kun i enkeltstående tilfælde  

 udbyder pakkerejser, vil denne sædvanligvis ikke være at anse som arrangør i  

 lovens forstand.
Idrætsforeninger, hvis rejsevirksomhed alene består i at  

 arrangere træningsture og lignende for foreningens medlemmer, vil normalt  

 ikke være omfattet af loven.
Dette indebærer, at medlemmerne ikke vil være  

 dækkede af rejsegarantifonden.
Afgørelsen herom må træffes på grundlag af en  

 konkret vurdering af den pågældendes virksomhed og vil normalt heller ikke  

 udelukkende kunne baseres på, hvor mange rejser foreningen årligt arrangerer.  

 Foreninger og institutioner mv., som massivt udbyder rejsearrangementer over  

 for offentligheden, fx. gennem husstandsomdelte brochurer, vil på den anden  

 side normalt være arrangører i lovens forstand.
 I tilfælde, hvor fx. almennyttige foreninger mv. undtagelsesvist måtte  

 være omfattet af lovens arrangørbegreb afgøres spørgsmålet om  

 garantistillelse efter bestemmelserne i § 8, stk. 7 og § 14. Der henvises til  

 bemærkningerne til § 8, stk. 7 og § 14.
Stk. 2 svarer til pakkerejselovens definition på en formidler, jf. denne  

 lovs § 3, stk. 2. Ved afgørelsen af, om den pågældende handler »i  

 arrangørens navn«, må der i overensstemmelse med almindelige  

 fuldmagtsregler lægges vægt på, om kunden efter samtlige foreliggende  

 omstændigheder må gå ud fra, at arrangøren bliver kundens aftalepart.
Det er  

 ikke i sig selv afgørende, om den, hos hvem kunden køber et rejsearrangement,  

 betegner sig selv »fuldmægtig«, »agent« eller andet.
Købsaftalens parter er alene kunden og arrangøren.
Det almindelige  

 aftaleretlige udgangspunkt er, at det er de parter, der indgår aftalen, som  

 bliver bundet af denne.
Såfremt den ene part optræder på vegne af en anden,  

 må dette gøres klart for kunden.
Det påhviler formidleren at sørge for, at  

 kunden får de fornødne oplysninger om, at formidleren alene optræder som  

 formidler og, om hvem der er arrangør af rejsen, og som sådan hæfter for  

 aftalens opfyldelse.
Til § 4 I bestemmelsen defineres, hvad der i denne lov forstås ved en kunde. 1. og  

 2. pkt. svarer til pakkerejselovens definition af en kunde, jf. denne lovs §  

 4.
 Lovens sigte er at yde beskyttelse for de endelige brugere af  

 rejsearrangementer, uanset om formålet med rejsen har været privat eller  

 erhvervsmæssigt.
 Loven har imidlertid ikke til formål at beskytte den, der køber et  

 rejsearrangement med henblik på erhvervsmæssigt videresalg.
I 3. pkt. fastsættes derfor, at den, der køber et rejsearrangement med  

 henblik på erhvervsmæssigt videresalg, ikke anses som kunde.
Bestemmelsen  

 indebærer, at der i sådanne tilfælde ikke skal betales bidrag, jf. § 9, to  

 gange for det samme rejsearrangement.
Bestemmelsen har til følge, at den, der  

 tilrettelægger rejsearrangementer og sælger disse til en anden virksomhed med  

 henblik på dennes videresalg, ikke anses som arrangør i lovens forstand.
Den  

 pågældende vil imidlertid efter bestemmelsen i § 7, stk. 5, over for fonden  

 være forpligtet til at gennemføre rejsearrangementerne uanset, om vedkommende  

 har modtaget betaling.
 EU-reglerne forhindrer ikke, at kundebegrebet i rejsegarantifondloven  

 indskrænkes i forhold til pakkerejseloven.
 Såvel fysiske som juridiske personer kan være kunder.
Til § 5 Bestemmelsen i stk. 1 omhandler fondens pligt til at sikre  

 tilbagebetaling af erlagte beløb.
Den gældende lov indeholder kun en  

 forpligtelse for fonden til at godtgøre forudbetalte beløb, såfremt et  

 rejsearrangement ikke kan påbegyndes.
Bestemmelsen i stk.1, 2. pkt.  

 præciserer, at der også er pligt for fonden til at yde godtgørelse, såfremt  

 et rejsearrangement afbrydes på grund af arrangørens økonomiske forhold.
Fondens bistand forudsætter ligesom efter den gældende lov, at arrangørens  

 misligholdelse skyldes arrangørens »økonomiske forhold«.
Herved  

 skal forstås, at arrangøren har anmeldt betalingsstandsning, er taget under  

 konkursbehandling, har afgivet insolvenserklæring i fogedretten eller at  

 omstændighederne i øvrigt sandsynliggør, at vedkommende ikke er i stand til  

 at opfylde sine økonomiske forpligtelser.
Bestemmelsen i stk. 1 omfatter ikke tilfælde, hvor rejsemål eller  

 afrejsetidspunkt mv. ikke er fastlagt.
I sådanne tilfælde, der er almindelige  

 i forbindelse med udstedelse af gavekort, vil der imidlertid kunne ydes  

 godtgørelse efter bestemmelsen i stk. 4.
 Såfremt fonden tilbyder kunden at gennemføre rejsearrangementet, arrangere  

 hjemtransport eller overnatning mv., jf. stk. 2-5, har kunden ikke ret til  

 kontant godtgørelse efter stk. 1 for de samme ydelser.
Bestemmelsen i stk. 2 svarer til den gældende lovs § 3, stk. 2. Er  

 der tale om traditionelle charterflyrejser fra Danmark til lande uden for  

 EU/EØS-området, vil fondens bistand til hjemtransporten kun blive aktuel,  

 hvis luftfartsselskabet går økonomisk ned.
Statens Luftfartsvæsen har i  

 Bestemmelser for Civil Luftfart BL 10-1 for denne type flyvninger, som er  

 beskrevet i Bestemmelsernes punkt 3.3, fastsat det vilkår, at  

 luftfartsselskabet er forpligtet til at hjemtransportere personer, det har  

 befordret ud fra Danmark.
Tilsvarende regler gælder ikke for flyvninger fra  

 Danmark til EU/EØS-landene; dog gælder reglerne charterflyvninger til de  

 græske øer, Acorerne og Gibraltar, som indtil videre er undtaget fra  

 bestemmelserne i EU's forordning om markedsadgang.
Reglerne for  

 charterflyvning til USA er under revision.
»Strandede« kunder må som altovervejende hovedregel afvente, at  

 fonden sørger for hjemtransport, hvilket normalt vil sige en fælles  

 hjemtransport, som fonden tilvejebringer inden rimelig tid.
Kun  

 undtagelsesvis, fx. hvor der ikke kan skaffes den pågældende anden  

 overnatningsmulighed, og hvor det derfor ikke kan forlanges, at kunden  

 afventer en fælles hjemtransport, vil kunden kunne arrangere sin egen  

 hjemrejse, som fonden skal godtgøre udgifterne til i forhold til, hvad der  

 efter omstændighederne er rimeligt.
Stk. 3 viderefører bestemmelsen i den gældende lovs § 3, stk. 4,  

 dog således, at det nu udtrykkeligt fremgår, at kunderne har et krav på, at  

 fonden enten sikrer kunden overnatningsmuligheder mv. eller  

 yder en rimelig godtgørelse.
Manglende levering af fornødenheder, der ikke  

 kan anses som væsentlige - det kan fx. være deltagelse i en udflugt på  

 rejsemålet - er ikke omfattet af bestemmelsen.
Der vil imidlertid i sådanne  

 tilfælde kunne ydes godtgørelse efter bestemmelsen i stk. 4.
Der er efter den gældende lov alene ydet godtgørelse for mangler ved  

 rejsearrangementer, når disse må antages at være begrundet i arrangørens  

 aktuelle eller forestående økonomiske sammenbrud.
Fonden har således ikke  

 ydet godtgørelse i forbindelse med mangelskrav, der ikke har direkte  

 sammenhæng med arrangørens økonomiske sammenbrud, men som fx. er begrundet i,  

 at arrangøren i sine brochurer har givet vildledende oplysninger eller  

 overdrevne anprisninger.
Sådanne krav vil heller ikke være omfattet af  

 bestemmelsen i stk. 1. Bestemmelsen i stk. 3 og 4 viderefører denne praksis.
Bestemmelsen i stk. 4 indebærer, at fonden har vide rammer for den  

 skønsmæssige udmåling af godtgørelse for tab, der skyldes en arrangørs  

 økonomiske forhold.
I situationer, hvor kunder har fået rejsen afkortet, er  

 det fondens praksis, at rejser af mindst en uges varighed, der afbrydes inden  

 for de 4 første dage (inkl. afrejsedagen) godtgøres fuldt ud.
Afbrydes  

 rejserne senere, sker der en forholdsmæssig afkortning af godtgørelsen.
Denne  

 praksis vil kunne opretholdes.
Bestemmelsen i stk. 4 åbner mulighed for at yde godtgørelse ved  

 forudbetalte gavekort, hvor kunden endnu ikke har fastlagt rejsemål og  

 tidspunkt for rejsearrangementet mv.
Fonden bør kræve dokumentation for, at  

 der reelt er tale om et forudbetalt gavekort, fx. ved at kunden sammen med  

 gavekortet kan fremvise en faktura vedrørende det forudbetalte, men ikke  

 afholdte rejsearrangement, som gavekortet er udstedt til dækning af.
Det  

 forekommer i praksis, at kunder har vundet gavekort i præmiekonkurrencer.
Når  

 disse kunder efter rejsearrangørens økonomiske sammenbrud fremviser  

 gavekortene i fonden for at få dækning, har de ofte ikke mulighed for at  

 dokumentere, at gavekortet er forudbetalt.
Fonden må i disse tilfælde  

 foretage en konkret vurdering af, i hvilket omfang, der har været tale om en  

 reel forudbetaling.
Fonden bør ikke dække gavekort, som er udstedt til kunderne kort forinden  

 et økonomisk sammenbrud for at skaffe likviditet til arrangøren.
Det samme  

 gælder generelt for gavekort, som er solgt til kunderne til en pris under  

 pålydende.
Gavekort, som arrangøren har udstedt til kunder i forbindelse med  

 reklamation, fx. til dækning af erstatning for mangler ved en tidligere  

 rejse, bør normalt heller ikke dækkes, idet de ikke kan anses som  

 forudbetalte.
Stk. 4 omfatter ligeledes tilfælde, hvor forholdene inden arrangørens  

 økonomiske sammenbrud har ændret sig således, at kunden ikke længere har krav  

 på at deltage i det købte rejsearrangement, men i stedet har krav på at få  

 det forudbetalte beløb tilbagebetalt.
Kravet kan skyldes fx. retmæssig  

 afbestilling fra kundens side eller aflysning fra arrangørens side.  

 Bestemmelsen i stk. 5 er kommenteret i forbindelse med § 7, stk. 2.
Ifølge stk. 6 kan fonden medvirke til at rejsearrangementer  

 gennemføres.
Fonden har i praksis medvirket til at gennemføre  

 færdigarrangerede rejser i de tilfælde, hvor der er sket væsentlige  

 forudbetalinger til underleverandørerne.
Denne praksis er opstået, da det i  

 nogle tilfælde, hvor både flyselskaber og hoteller har modtaget  

 forudbetaling, har vist sig at være økonomisk fordelagtigt for fonden at  

 medvirke til at gennemføre de planlagte rejsearrangementer, således at  

 aftaler med flyselskaber og hoteller midlertidigt blev opretholdt med henblik  

 på gennemførelse af rejserne.
På den måde kan fonden sørge for, at kunder  

 kommer på købte og forudbetalte rejser for et for fonden væsentligt mindre  

 beløb, end fonden skulle have udredt, hvis den skulle annullere indgåede  

 aftaler og godtgøre forudbetalte beløb.
 Det er således hensigten ved en lovfæstelse af praksis at give fonden en  

 udtrykkelig hjemmel til at bistå fx. et konkursbo med påbegyndelse og  

 gennemførelse af rejsearrangementer, herunder også andre elementer end fly og  

 hotel, hvis fonden skønner, at den herved kan opnå en væsentlig økonomisk  

 besparelse i forhold til at yde dækning i henhold til § 5, stk. 1.  

 Forudbetalte beløb til fx. flyselskaber og hoteller vil i tilfælde af, at  

 rejsen ikke gennemføres, ofte være tabt.
 I denne forbindelse henvises i øvrigt til bestemmelsen i § 7, stk. 5.
Til § 6 Den gældende lov foreskriver, at kundernes anmodning om godtgørelse skal  

 fremsættes senest 3 måneder efter, at rejsen skulle have været afsluttet.
 Bestemmelsen i § 6 ændrer denne frist således, at anmodningen skal være  

 fremsat inden rimelig tid, dog senest 1 år efter, at rejsen er afsluttet  

 eller at det er åbenbart, at rejsen ikke vil blive gennemført.
 Ændringen skyldes, at den hidtidige absolutte frist i praksis i nogle  

 tilfælde har vist sig uhensigtsmæssig.
 1 års-fristen er indført med henblik på fondens mulighed for at  

 konstatere, at krav fra kunder må anses for udelukket, således at stillede  

 garantier kan frigives.
Til § 7 Når fonden har fyldestgjort en kundes krav, indtræder fonden ifølge  

stk. 1, 1. pkt., i kravet.
Fonden kan ifølge 2. pkt. endvidere kræve  

 sine udlæg til hjemtransport og anden bistand godtgjort af den pågældende.  

 Bestemmelsen i 2. pkt. indebærer, at fonden ikke skal opgøre sådanne udlæg på  

 den enkelte kunde.
Såfremt kunden kan gøre erstatningskrav gældende imod trediemænd, afgøres  

 det efter almindelige obligationsretlige regler, om fonden indtræder i disse,  

 når den har ydet godtgørelse til kunden.
Reglen i stk. 1 omfatter heller ikke  

 spørgsmålet om, i hvilket omfang rejsegarantifonden kan gøre erstatningskrav  

 gældende imod trediemænd, der har medvirket til at påføre fonden tab.
Fonden forudsættes i øvrigt - også af præventive grunde - at være særligt  

 opmærksom på, om den vil kunne gøre ansvar gældende imod personer, der har  

 påført den tab eller medvirket hertil.
Rejsegarantifondens eksistens og  

 dækning af rejsekunders forudbetalinger medfører, at rejsekunder ved disse  

 forudbetalinger vil være mindre agtpågivende, end tilfældet ellers vil være.
 Hvis en rejsearrangør driver virksomhed i selskabsform med begrænset  

 hæftelse og udnytter situationen til at drive virksomheden på uforsvarligt  

 grundlag, er der derfor særlig grund for rejsegarantifonden til at være  

 opmærksom på, om rejsearrangørvirksomhedens ledelse herved har pådraget sig  

 et personligt erstatningsansvar.
Fonden skal i første række søge sine krav dækket i den stillede garanti,  

 jf. § 8, stk. 3, 3. pkt.
Der kan imidlertid være tvivl om, hvorvidt en person  

 har solgt rejsearrangementer i eget navn eller som formidler, ligesom der i  

 særlige situationer kan opstå tvivl om, hvorvidt en formidlers handlinger har  

 forpligtet arrangøren.
I sådanne tilfælde må fonden, hvis den finder, at  

 ansvarsspørgsmålet er tvivlsomt, afvente at gøre regres for udgifterne til  

 bistand til kunderne indtil spørgsmålet er blevet løst ved domstolene under  

 en af fonden anlagt sag.
Som følge af pakkerejselovens § 28 hæfter formidleren umiddelbart over for  

 kunden for økonomiske krav, der i medfør af pakkerejseloven kan rejses over  

 for arrangøren.
Hensigten med denne regel er at give kunden optimale  

 muligheder for at få opfyldt sine krav.
Da det ikke har været formålet med  

 hæftelsesreglen at give rejsegarantifonden en bedre retstilling over for  

 formidleren end efter de før vedtagelsen af pakkerejseloven gældende regler,  

 bør formidleren ikke komme til at hæfte for arrangørens insolvens mv. i  

 videre omfang, end tilfældet var før.
 Det er derfor i stk. 2 fastsat, at fonden kun indtræder i kundens  

 krav imod en formidler, hvor denne har pådraget sig ansvar på andet grundlag  

 end bestemmelsen i pakkerejselovens § 28, stk. 1. Et sådan ansvar for en  

 formidler vil fx. være tilstede, hvis formidleren har solgt en rejse og  

 modtaget forudbetaling uagtet, at formidleren havde et sådant kendskab til  

 arrangørens økonomiske forhold, at formidleren indså eller burde have indset,  

 at arrangøren ikke ville være i stand til at gennemføre rejsen, eller der  

 ville være en betydelig risiko herfor.
 Der er endvidere i § 5, stk. 5, skabt hjemmel for, at fonden kan yde en  

 godtgørelse til en formidler, der efter en arrangørs konkurs eller insolvens  

 har opfyldt kundens krav.
For at sikre mod nærliggende risici for misbrug af fonden har man afstået  

 fra at indføre et retskrav for formidleren til godtgørelse i tilfælde, hvor  

 formidleren har opfyldt en kundes krav i medfør af pakkerejselovens § 28,  

 stk. 1. Ved vurderingen af, om der skal ydes godtgørelse, vil fonden bl.a.  

 kunne tage hensyn til de omstændigheder, som aftalen er indgået under.
Fonden  

 forventes imidlertid alene at afslå at yde godtgørelse, hvor formidleren har  

 pådraget sig ansvar på andet grundlag end § 28, stk. 1, eller hvor der  

 forligger andre særlige forhold, der kan anses som en udnyttelse af fonden.
 Såfremt en formidler har ydet hjemtransport til strandede kunder vil  

 fonden ved udmålingen af godtgørelsen kunne tage hensyn til, om den kunne  

 have sikret en mere økonomisk hjemtransport af kunderne.
Ved økonomisk sammenbrud hos en udenlandsk arrangør kan fonden søge sig  

 fyldestgjort i den af formidleren stillede garanti, jf. stk. 3, 1.  

 pkt., uanset om kunden måtte have noget krav mod formidleren.
Hvis  

 formidleren uretmæssigt ikke har stillet garanti, fører det ikke til en bedre  

 retstilling for formidleren, jf. stk. 3, 2. pkt.
Ifølge denne bestemmelse  

 hæfter formidleren i denne situation over for fonden for garantiens  

 størrelse.
Stk. 4. pålægger formidleren at være opmærksom på, om arrangøren  

 har stillet garanti.
Hvis arrangøren uretmæssigt ikke har stillet garanti,  

 hæfter formidleren tillige for garantien.
Er der flere formidlere for denne  

 samme arrangør, hæfter formidlerne solidarisk.
 Stk. 5 indebærer, at en virksomhed, der har tilrettelagt et  

 rejsearrangement (i rejsebranchen ofte benævnt »den tekniske  

 arrangør«) og solgt det til en arrangør med henblik på, at arrangementet  

 skal videresælges, hæfter over for fonden, uanset om virksomheden har  

 modtaget betaling.
 Sælgeren af rejsearrangementet kan dog undgå denne hæftelse, såfremt  

 omstændighederne i forbindelse med sælgerens salg af rejsearrangementet var  

 sådanne, at sælgeren måtte gå ud fra som sikkert, at arrangøren ville være i  

 stand til at gennemføre arrangementet.
 Bestemmelsen skal søge at påvirke de såkaldte tekniske arrangører til at  

 kontrollere, hvem de sælger deres ydelser til og til at være på vagt over  

 for, om disse arrangører kan opfylde deres forpligtelser.
 I ordene »med henblik på« ligger, at den pågældende må have  

 været vidende om, at rejsearrangementet skulle videresælges af den, som købte  

 det.
 Såfremt den, der har købt et rejsearrangement med henblik på videresalg  

 inkluderer yderligere elementer i rejsearrangementet, fx. koncerter på  

 feriestedet, vil den oprindelige sælger alene være forpligtet til at  

 gennemføre den del af det samlede arrangement, som den pågældende har solgt.
 Reglen i stk. 5 kommer først til anvendelse, når det må stå klart, at den  

 arrangør, der i første række er ansvarlig, ikke kan gennemføre  

 rejsearrangementet, samt at den stillede garanti ikke er tilstrækkelig til  

 dækning af tabet.
Til § 8 Arrangører, jf. § 3, stk. 1, har efter stk. 1 pligt til at foretage  

 anmeldelse til fonden.
Anmeldelsespligten gælder tillige for formidlere for  

 udenlandske arrangører.
Fonden fører et register over de anmeldte arrangører  

 og formidlere.
Nogle rejsebureauer optræder både som arrangører og som formidlere for  

 registrerede arrangører.
Rejsebureauets garantistillelse vil i disse tilfælde  

 ikke blive berørt, hvis den registrerede arrangør, hvis rejsearrangementer,  

 de har formidlet, ikke kan gennemføre arrangementerne.
Af stk. 2 fremgår, at arrangører og formidlere for udenlandske  

 arrangører kun må udbyde og sælge rejsearrangementer, hvis de er  

 registrerede.
Overtrædelse af denne bestemmelse er strafbar, jf. § 25, stk.  

 1, nr. 1.
Af stk. 3, 1. pkt., fremgår, at det er en betingelse for  

 registrering, at arrangøren eller formidleren for en udenlandsk arrangør over  

 for fonden stiller en omsætningsbestemt garanti i et pengeinstitut eller i et  

 forsikringsselskab eller ved kontant deponering.
Efter den gældende lov skal  

 alle arrangører stille den samme garanti på 200.000 kr, jf. lovens § 6, stk.  

 3, 1. pkt.
Beløbet på 200.000 kr. har ikke været ændret siden 1982.
 Stk. 3, 3. pkt., svarer til den gældende lovs § 6, stk. 3, 2. pkt.
I stk. 5 foreskrives garantiens størrelse, se dog stk. 6. Garantien  

 er inddelt i 5 intervaller, der er afhængig af den enkeltes omsætning.  

 Mindstebeløbet for registrering vil være 300.000 kr., jf. nr. 1.  

 Erhvervsministeren kan efter § 23, bl.a. fastsætte regler om  

 garantistillelsen.
Heri vil der efter forhandling med brancheorganisationerne  

 blive fastsat regler for fristen for indgivelse af revisorerklæring og for  

 forhøjelse af garantien ved stigende omsætning.
Endvidere vil blive  

 foreskrevet, at frigivelse af garantien ved omsætningsnedgang forudsætter  

 revisorattest.
Da flycharterrejser anses at udgøre en større risiko for fonden end andre  

 typer rejsearrangementer, indføres som noget nyt en forhøjet garantiskala for  

 disse rejser.
Flycharterrejser er defineret i § 2, stk. 3. Da der skal være  

 et vist volumen i flycharteromsætningen for at betinge den højere garanti, er  

 det fastsat, at arrangørens eller formidleren for den udenlandske arrangørs  

 omsætning hidrørende fra flycharterrejser skal udgøre mindst 50 procent af  

 den samlede omsætning, jf. stk. 4, for at udløse den højere garanti.
 Bestemmelsen i stk. 7 erstatter sammen med § 14 den gældende lovs §  

 7a.
Erhvervsministeren har givet dispensation efter § 7a til enkelte  

 almennyttige foreninger, som er anset som registreringspligtige arrangører.  

 Dispensation er givet for garantistillelsen og bidrag til Dansk Vandrelaug og  

 Vandreforeningen Fodslaw.
Ved afgørelserne er der lagt vægt på, at  

 foreningerne på et non-profit grundlag udøver rejsevirksomhed som et mindre  

 accessorium til foreningernes andre forskelligartede aktiviteter samt at de  

 har karakter af brede folkelige foreninger.
Derimod har ingen udvekslingsforeninger eller -organisationer fået  

 dispensation.
Begrundelsen herfor har været, at  

 foreningernes/organisationernes primære aktiviteter er  

 rejsearrangørvirksomhed.
Desuden er der lagt vægt på, at medlemmerne typisk  

 har en mere midlertidig tilknytning til foreningerne/organisationerne,  

 primært med baggrund i gennemførelse af rejser.
Den omstændighed, at disse  

 organisationer ikke tilsigter økonomisk gevinst, er ud fra en samlet  

 betragtning tillagt mindre vægt.
 Den nye bestemmelse tænkes anvendt til at videreføre denne praksis.
 Bestemmelsen skal ses i sammenhæng med forståelsen af definitionen af  

 »lejlighedsvis«, som er omtalt i bemærkningerne til § 3 og § 14,  

 der dels giver hjemmel til fastsættelse af regler om nedsættelse, bortfald af  

 garanti og bidrag for særlige typer arrangementer samt indeholder en ret for  

 fonden til i særlige tilfælde at fritage for garanti/bidrag.
I stk. 8 er det bestemt, at formidleren for en udenlandsk arrangør  

 ikke skal stille garanti eller bidrag, såfremt den udenlandske arrangør har  

 stillet garanti for de af formidleren solgte rejsearrangementer, der opfylder  

 betingelserne i en af et andet EU/EØSland godkendt ordning.
Bestemmelsen er  

 sat ind for at undgå dobbeltdækning af udenlandske arrangørers salg af rejser  

 på det danske marked.
Herved sikres, at der i rejsegarantifondloven sker  

 anerkendelse af de i henhold til pakkerejsedirektivet andre etablerede  

 ordninger i EU/EØS.
Rejsegarantifondens forpligtelse til at yde bistand til  

 kunder hos en formidler for en udenlandsk arrangør er ikke betinget af, at  

 der faktisk er dækning i den udenlandske ordning.
 Stk. 9 svarer til den gældende lovs § 6, stk. 5.
Den gældende lovs § 6, stk. 4, om at fondens bestyrelse efter  

 omstændighederne kan tillade, at garanti stilles på anden måde, er ikke  

 gentaget.
Det fremgik af bemærkningerne til det daværende lovforslag, at der  

 herved navnlig var tænkt på den af statsinstitutionen DSB udøvede  

 rejsebureauvirksomhed.
Det er nu hensigten, at der for så vidt angår kravet  

 om garantistillelse ikke skal være forskel på privat og offentlig drevet  

 virksomhed.
Til § 9 Terminologien i forslaget er ændret i forhold til den gældende  

 rejsegarantifondlov, idet der ikke længere er tale om garantibidrag, men om  

 bidrag, hvilket bedre svarer til almindelig forståelse af udtrykket, idet det  

 ikke vedrører garanti.
Beløbet skal indbetales til fonden og bidrage til  

 opbygning af dens formue.
 Bidragets størrelse opretholdes uændret til 5 kr. pr. rejsearrangement.  

 Det er forudsat, at fonden med dette bidrag fortsat vil kunne konsolidere  

 sig, når de øvrige ændringer, som forslaget indebærer er blevet indarbejdet.  

 Nærmere regler om bidragspligten kan fastsættes efter § 23.
Til § 10 Fondens bestyrelse udvides fra 3 til 5 medlemmer.
Gennem mange år har det  

 været praksis, at stedfortræderne for medlemmerne fast deltog i  

 bestyrelsesmøderne.
Det er derfor fundet hensigtsmæssigt i loven at udvide  

 bestyrelsen.
En stedfortræder udpeges for formanden.
Til § 11 I stedet for den gældende lovs frist på 3 måneder er det fastsat, at  

 bestyrelsen inden 6 måneder efter et kalenderårs udløb afgiver regnskab for  

 det forløbne år med beretning om fondens virksomhed.
Regnskabet revideres af  

 Rigsrevisionen.
Til § 12 Denne bestemmelse svarer til den gældende lovs § 11. Fondens vedtægter og  

 bestyrelsens forretningsorden skal godkendes af erhvervsministeren.
Denne  

 beføjelse vil i medfør af § 23, stk. 5, kunne delegeres til en styrelse.
Til § 13 Oplysningspligten over for fonden er ikke begrænset til  

 registreringspligtige arrangører eller formidlere.
Fonden kan kræve alle  

 oplysninger, der skønnes nødvendige for at undersøge, om loven overholdes  

 eller for nærmere at undersøge, om der i en konkret situation er risiko for,  

 at fonden lider tab.
Fonden kan og bør endvidere kræve dokumentation for de  

 oplysninger, som den modtager.
Fx. kan der være tale om, at en formidler skal  

 kunne dokumentere, at vedkommende har indgået en formidlingskontrakt med en  

 arrangør.
 Bestemmelsen skal sammenholdes med § 23, stk. 1, hvorefter  

 erhvervsministeren kan fastsætte regler om revisorbekræftelse af garanti og  

 bidragspligtens omfang.
 Det er tanken i medfør af bestemmelsen at fastsætte regler om, at  

 rejsegarantifonden i særlige tilfælde kvartalsvist kan kræve indberettet en  

 rejsearrangørs omsætning med revisorbekræftelse med henblik på at sikre, at  

 fornøden garanti stilles.
 Det følger af bestemmelsen i § 17, stk. 1, at en rejsearrangørs  

 registrering normalt skal slettes, såfremt han ikke på forlangende meddeler  

 de krævede oplysninger.
 Overtrædelse af bestemmelsen er strafbar jf. § 25, stk. 1, nr. 2 og 3.
Til § 14 Bestemmelsen er ny og erstatter sammen med § 8, stk. 7 den nugældende lovs  

 § 7a.
Bestemmelsen i § 7a var oprindeligt tænkt anvendt på folkelige foreninger,  

 der undtagelsesvis måtte anses som arrangører af pakkerejser, men som ikke  

 udøver erhvervsmæssig virksomhed med henblik på opnåelse af en økonomisk  

 gevinst.
Desuden var bestemmelsen tænkt anvendt på arrangører af  

 arrangementer solgt i nærområdet, bl.a. hoteller og kroer.
Skoler,  

 sportsklubber og almennyttige foreninger kunne ligeledes tænkes undtaget.  

 Disse formål varetages nu af bestemmelserne i § 8, stk. 7, og § 14.
Bestemmelserne i stk. 1 giver fonden adgang til at fastsætte regler  

 om at undtage rejsearrangører og formidlere for garantistillelse og  

 bidragspligt.
Bestemmelsen forudsættes anvendt, hvor risikoen for fonden er  

 uvæsentlig og ikke står i et rimeligt forhold til omkostningerne for  

 arrangører/formidlere og fonden ved at kræve garantistillelse, bidrag,  

 dokumentation mv.
Stk. 2. er tænkt som en opsamlingsbestemmelse for tilfælde, hvor  

 man af hensyn til rimelighed og fondens administration ønsker at give en  

 dispensation, som ikke er omfattet af stk.1. Bestemmelsen kan bl.a. tænkes  

 anvendt hvor rejserne udbydes til en begrænset kreds, hvor risikoen skønnes  

 at være lille.
Som eksempler fra hidtidig dispensationspraksis, der nu vil  

 falde ind under stk. 2, kan nu, såfremt rejserne udbydes mere end  

 lejlighedsvist nævnes, at der er givet dispensation til International  

 Policeassociation - Sektion Danmark samt til en sognepræst, der som et led i  

 det sognesociale arbejde arrangerer rejsearrangementer for meninghederne,  

 herunder hørehæmmede.
Til §§ 15-18 Bestemmelserne svarer med visse redaktionelle og konsekvensmæssige  

 ændringer til den gældende lovs §§ 12-16, dog er der i § 17 tilføjet, at  

 slettelse af registrering kan ske, hvis garantistillelsen ikke bringes i  

 overensstemmelse med § 8, stk. 5 og 6, inden en af fonden fastsat frist.
Det  

 forudsættes, at slettelse normalt vil finde sted.
Til § 19 Det følger af stk. 1, at hvis en arrangør eller formidler for en  

 udenlandsk arrangør ikke rettidigt har indbetalt skyldige beløb i medfør af §  

 7, § 9, stk. 2, § 15 og § 17, så kan fonden kræve en forhøjet  

 garantistillelse.
Bestemmelsen er inspireret af lov nr. 1093 af 21. december  

 1994 om begrænsning af skyldneres muligheder for at deltage i offentlige  

 udbudsforretninger og om ændring af visse andre love (Effektivisering af  

 inddrivelsen af restancer til det offentlige). Krav om forhøjet  

 garantistillelse er et indgribende skridt, og derfor er der af  

 retssikkerhedsgrunde adgang til rekurs til Erhvervsministeriets  

 Erhvervsankenævn.
Bestemmelsen tænkes anvendt imod personer som særligt groft eller gentagne  

 gange har påført fonden tab.
Dette gælder fx. en situation, hvor en  

 rejsearrangør, der driver denne virksomhed i flere selskaber, lader et  

 selskab gå ned for at videreføre aktiviteterne i andre selskaber.
Ifølge stk. 2 er kravet om forhøjet garantistillelse betinget af,  

 at der er en særlig risiko for fonden for yderligere tab ved registrering af  

 den pågældende.
Ved det konkrete skøn skal det vurderes, om der er  

 proportionalitet i forholdet mellem den særlige risiko og det forhøjede  

 beløb.
Den forhøjede garantistillelse må ikke have karakter af straf.
Ifølge stk. 3 er det i dag kutyme i rejsebranchen, at der ved køb  

 af et rejsearrangement ved aftalens indgåelse betales et depositum på 10% af  

 rejsens pris, mens restbeløbet betales 30 til 40 dage inden afrejsen.
For  

 visse særlige typer rejsearrrangementer, fx. konferencer, er det sædvanligt,  

 at der kræves en større del af forudbetalingen erlagt tidligere.
Bestemmelsen i stk. 3 tænkes anvendt, hvor arrangører mv. udformer  

 deres forretningsbetingelser, aftalevilkår eller markedsføring, således at  

 der systematisk modtages forudbetalinger, der urimeligt afviger fra, hvad der  

 er sædvanligt.
I sådanne tilfælde vil fonden kunne kræve en  

 garantiforhøjelse, der svarer til den øgede risiko fonden påføres.
 Hensigten med bestemmelsen er at begrænse fondens risiko.
Til § 20 Bestemmelsen indleder kapitlet om lovens internationale anvendelsesområde  

 og understreger, at registreringspligten kun omfatter her i landet etablerede  

 arrangører og formidlere for udenlandske arrangører.
Udenlandske arrangører,  

 som fra udlandet markedsfører sig her i landet, vil skulle dokumentere, at  

 tilstrækkelig garanti er stillet, jf. § 22.
Bestemmelsen omfatter en forpligtelse for formidlere for udenlandske  

 arrangører til at lade sig registrere, selv om den udenlandske arrangør  

 eventuelt er omfattet af en garantiordning i udlandet.
Formidleren for den  

 udenlandske arrangør har imidlertid efter § 8, stk. 8, ret til nedsættelse af  

 garantien og bidraget, såfremt han godtgør, at den udenlandske arrangør har  

 stillet en garanti, der opfylder betingelserne i en af et andet EU/EØS-land  

 godkendt ordning, og at fonden kan indtræde i kundens krav ifølge denne  

 garanti.
Til § 21 Stk. 1 fastsætter, at fonden som hovedregel ikke dækker  

 rejsearrangementer, der er markedsført og solgt i udlandet.
Bestemmelsen har til formål at forhindre, at udenlandske arrangører  

 tilmelder sig garantiordningen med den virkning, at også rejsearrangementer,  

 som arrangøren sælger i udlandet bliver omfattet af rejsegarantifondens  

 dækningspligt.
Det vil i udlandet normalt være væsentligt dyrere at stille  

 den fornødne sikkerhed, og der ville derfor uden bestemmelsen være en risiko  

 for, at udenlandske selskaber med svag økonomi ville kunne misbruge det  

 danske system som »garantily«.
 Fonden vil kun have ringe mulighed for at kontrollere omfanget af en  

 arrangørs salg af rejsearrangementer i udlandet.
Det er fundet rigtigst, at rejsearrangementer til Danmark, der  

 sælges i udlandet, skal dækkes af de udenlandske garantiordninger.
For at  

 modvirke omgåelse gælder dette, selv om rejsearrangøren formelt er etableret  

 her i landet.
Begrundelsen herfor er, at det ellers ville være muligt for en  

 sådan udenlandsk rejsearrangør at overføre risiko til den danske fond.
 Rejsearrangementer som udgår fra Danmark, og som indeholder et  

 væsentligt transportelement dækkes dog af fonden, når de er solgt af en  

 registreringspligtig arrangør eller formidler for en udenlandsk arrangør.  

 Dette sker af hensyn til forbrugerne i grænseregionerne i nabolandene, hvis  

 deltagelse i rejser, der udgår her fra landet, og som er solgt af dansk  

 etablerede arrangører og formidlere ikke bør besværliggøres.
 Bestemmelsen i stk. 1 har til følge, at dansk etablerede  

 virksomheder, der markedsfører sig på udenlandske markeder enten selv må  

 stille garanti eller må tilslutte sig en af de ordninger, der gælder de  

 pågældende steder og således konkurrere på samme vilkår, som gælder for de  

 udenlandske arrangører.
Der er i stk. 2, opregnet en række kriterier for hvornår en rejse  

 betragtes som markedsført og solgt i udlandet.
Det gælder således, hvis der i  

 udlandet er fremsat særligt tilbud over for kunden eller er foretaget  

 reklamering forud for indgåelsen af aftalen om arrangementet, og kunden i  

 udlandet har foretaget de handlinger, der fra kundens side er nødvendige for  

 aftalens indgåelse.
Fonden dækker heller ikke, såfremt arrangøren eller en  

 formidler for denne har modtaget kundens bestilling i udlandet.
 Formuleringen af bestemmelsen i stk. 2 er inspireret af  

 lovvalgskonventionen, Konvention 1980-06-19 om, hvilken lov der skal anvendes  

 på kontraktlige forpligtelser (80/934/EØF), artikel 5, 2. pkt., om visse  

 forbrugeraftaler.
 Endelig skal nævnes, at begrebet »i udlandet« ikke dækker  

 rejsearrangementer, der er markedsført, udbudt og solgt af danske (syddanske)  

 arrangører direkte eller gennem en formidler i Grønland eller på Færøerne.  

 Rejsearrangører hjemmehørende i Grønland eller på Færøerne vil blive omfattet  

 af loven, hvis loven sættes i kraft i Grønland og på Færøerne, jf. § 27, stk.  

 2.
Til § 22 Pakkerejsedirektivets artikel 7 foreskriver, at »Den rejsearrangør  

 og/eller formidler, der er part i kontrakten, skal godtgøre, at han stiller  

 tilstrækkelig garanti til i tilfælde at insolvens eller konkurs at sikre  

 tilbagebetaling af erlagte beløb og hjemtransport af forbrugeren.« Det er derfor i stk. 1 bestemt, at enhver her i landet etableret  

 arrangør eller formidler for en udenlandsk arrangør, der indenfor EØS-området  

 udbyder pakkerejser, som ikke er dækket af fonden i henhold til § 21 samt  

 enhver, der fra udlandet markedsfører rejsearrangementer her i landet, skal  

 stille tilstrækkelig garanti.
Bestemmelsen i stk. 2 omfatter tilfælde, hvor der fra udlandet  

 markedsføres pakkerejser her i landet, uden at dette sker gennem en  

 registreringspligtig formidler.
Bestemmelsen omfatter alene pakkerejser, der  

 er omfattet af direktivet.
Efter stk. 3 kan fonden kræve dokumentation om garanti, i det  

 omfang den bliver bekendt med, at i udlandet etablerede arrangører og  

 formidlere markedsfører rejsearrangementer her i landet.
Krav om  

 dokumentation vil ligeledes kunne fremsættes af de udenlandske myndigheder,  

 der fører kontrol med overholdelse af reglerne om pakkerejser i de øvrige  

 medlemslande.
Til § 23 Efter bestemmelsen i stk. 1 kan erhvervsministeren fastsætte  

 nærmere regler til gennemførelse af loven.
Det er bl.a. tanken at fastsætte  

 forskrifter om, at fonden kan kræve revisorbekræftelse i forbindelse med  

 frigivelse af garanti i tilfælde af omsætningsnedgang.
 I stk. 2 er fastsat, at ministeren efter indstilling fra fonden  

 desuden kan forhøje kravet om garanti eller bidragets størrelse, hvis  

 udviklingen i fondens formue tilsiger det.
 Ved at der skal foreligge en indstilling fra fonden er  

 initiativforpligtelsen lagt hos fondens bestyrelse, som dermed har ansvaret  

 for, at fonden er økonomisk sund og dækker den realistiske risiko.
 Erhvervsministeren forventes kun at anvende denne bemyndigelse, såfremt  

 fondens formue udvikler sig således, at der opstår risiko for, at den ikke  

 uden at optage lån vil kunne modstå en konkurs svarende til det hidtil  

 største enkelttab.
 Den hidtidige bestemmelse i lovens § 7, stk. 1, 2. pkt. om forhøjelse af  

 bidraget har forudsat, at fondens midler har været utilstrækkelige til at  

 dække fondens forpligtelser over for rejsekunder, og erhvervsministeren med  

 tilslutning fra Folketingets Finansudvalg har måttet stille garanti for lån  

 optaget af fonden.
 Med den foreslåede bestemmelse vil en uheldig udvikling i fondens formue  

 kunne imødegås på forhånd.
 Da fonden på nuværende tidspunkt ikke kan dække en konkurs blandt de  

 største i branchen, og da loven også skal kunne klare en uforudsigelig  

 udvikling, er den gældende lovs § 7, stk. 1, 2. pkt., 1. led opretholdt i  

stk. 3.
 Bestemmelsen i stk. 4 giver erhvervsministeren adgang til fra  

 arrangører eller formidlere, at indhente de oplysninger, der skønnes  

 nødvendige til brug for at træffe afgørelse efter stk. 2 og 3.
 Ifølge stk. 6 kan erhvervsministeren delegere de beføjelser, der  

 efter loven påhviler ministeren, til en styrelse under ministeriet.
Til § 24 Denne bestemmelse fastsætter, at afgørelser, der træffes af fonden  

 vedrørende registrering og garantistillelse kan indbringes for  

 Erhvervsministeriets Erhvervsankenævn, jf. lov nr. 858 af 23. december 1987.
Til § 25 Bestemmelsen i § 25 svarer til den gældende lovs § 16.
 Bestemmelsen er ikke til hinder for, at der nedlægges fogedforbud, såfremt  

 retsplejelovens bestemmelser er opfyldt.
Til § 26 Loven træder i kraft den 1. juli 1997.
 Bestemmelsen i stk. 2 indebærer, at registrerede arrangører og  

 formidlere har en periode på 3 måneder til at stille den forhøjede garanti,  

 som bestemmelserne i § 8, stk. 5 og 6 indeholder krav om.
 Overgangsreglen i stk. 5 omfatter de i bemærkningerne til § 8, stk.  

 7, nævnte almennyttige foreninger.
Til § 27 Efter lov nr. 858 af 23. december l987 om Industriministeriets  

 Erhvervsankenævn kan ankenævnet behandle klager over »administrative  

 afgørelser« i det omfang, det fastsættes ved lov eller i henhold til  

 lov.
 Da rejsegarantifonden ikke er en myndighed, er det af ordensmæssige hensyn  

 fundet rigtigst udtrykkeligt i ankenævnsloven at indsætte en bestemmelse om  

 ankenævnets kompetence i relation til rejsegarantifonden.
Skriftlig fremsættelse Erhvervsministeren (Mimi Jakobsen):
 Hermed har jeg den ære for det høje Ting at fremsætte:
 Forslag til lov om en rejsegarantifond.
(Lovforslag nr.
L 115).
I forbindelse med gennemførelsen i dansk ret af Rådets direktiv om  

 pakkerejser, viste der sig at være behov for en mere omfattende revision af  

 rejsegarantifondloven.
For at overholde direktivets implementeringsfrist  

 gennemførtes i 1993 - samtidig med at direktivet gennemførtes ved  

 pakkerejseloven - en foreløbig ændring af rejsegarantifondloven, således at  

 definitionerne af en pakkerejse i de to love stemte overens.
Af  

 bemærkningerne til ændringsforslaget til rejsegarantifondsloven fremgår, at  

 der skulle nedsættes et udvalg med henblik på en mere gennemgribende  

 revision.
Formålet med udvalgsarbejdet var oprindeligt at tilpasse lovens  

 anvendelsesområde til pakkerejsedirektivets.
Under udvalgsarbejdet viste der  

 sig imidlertid behov for at se på fondens finansielle situation, da  

 udbetalingerne fra fonden pludselig begyndte at overstige indtægterne.
Uden at nå til enighed afsluttede udvalget sit arbejde sidste efterår.  

 Flertalsforslaget sendtes herefter i høring.
Uenigheden i rejsebranchen om  

 forslagets indhold var imidlertid så stor, at der måtte udarbejdes et helt  

 nyt forslag.
Dette var i høring over sommeren.
I høringssvarene var der udbredt  

 utilfredshed med, at lovforslaget indebar en forhøjelse af bidraget fra 5 til  

 10 kr. for at sikre fondens indtægter.
Ligeledes var dele af branchen  

 kritiske over for, at der ikke var loft over de enkelte rejsearrangørers  

 indbetaling af bidrag til rejsegarantifonden.
Derimod var der enighed om  

 fondens territoriale anvendelsesområde, ligesom der var tilfredshed med de  

 nye tiltag til at undgå konkursrytteres udnyttelse af fonden.
 Efterårets nye konkurser i branchen har sat focus på mulighederne for at  

 udnytte fonden samt på fondens økonomi.
Fondens formue forventes efter de sidste konkurser at blive næsten  

 halveret.
Det er derfor af afgørende betydning, at en ny lov imødegår  

 mulighederne for dræn i fonden, som følge af useriøs rejsearrangørvirksomhed.
Det er endvidere et mål med loven at konsolidere rejsegarantifonden, som  

 siden dens etablering i 1979 har virket efter hensigten og givet kunderne  

 stor tryghed.
Det har vist sig at være en ordning med en minimal  

 administration, og fordi det er en tvungen ordning, har den været billig.
 Der er ved lovforslaget indført en række regler, der skal sikre større  

 kontrol med de usolide og useriøse i branchen.
Som værn herimod giver lovforslaget fonden adgang til at kræve oplysninger  

 og dokumentation for at loven overholdes, til at kræve forhøjet  

 garantistillelse ved usædvanligt tidlige forudbetalinger samt over for  

 konkursryttere.
Der indføres desuden en ny ansvarsregel i forbindelse med  

 videresalg af rejsearrangementer, som skal medvirke til, at rejsebranchen i  

 højere grad sikrer sig deres samarbejdspartneres økonomiske soliditet.
For at modvirke tab for fonden, erstattes den faste garantisum på 200.000  

 kr. med en gradueret garantistillelse, der er afhængig af omsætningen.
Pga.  

 den større risiko for fonden er garantistillelsen ved flycharterrejser  

 endvidere betydelig højere end for andre rejser.
For begge typer  

 rejsearrangører kræves som minimum 300.000 kr. i garanti for at starte  

 virksomhed.
Den normale garantiskala går herefter op til krav om en garanti  

 på 2,5 mio. kr. for en omsætning på over 250 mio. kr., mens skalaen for  

 flycharterrejser ender med en garanti på 30 mio. kr. for en omsætning på over  

 500 mio. kr.
Den forhøjede garanti skal stilles senest 3 måneder efter lovens  

 ikrafttræden.
Bidraget fastholdes på 5 kr. pr. rejsearrangement.
Fonden forudsættes  

 hermed fortsat at kunne konsolidere sig, når de øvrige ændringer har fået  

 effekt.
For at undgå, at særlige typer af rejsevirksomhed, som alene påfører  

 fonden begrænset risiko, ikke rammes unødigt hårdt af de nye garantikrav,  

 indføres endvidere en adgang for fonden til at nedsætte garanti og bidrag for  

 visse arrangementer.
Samtidig opretholdes adgangen til at søge om  

 dispensation for almennyttige foreninger m.v., der udbyder rejser, som et  

 accessorisk led i deres virksomhed.
Dispensationen kommer dog kun til at  

 omfatte fritagelsen for at stille garanti, men ikke for at betale bidrag.
En  

 overgangsregel sikrer de få almennyttige foreninger, der hidtil har haft  

 dispensation.
Det er til gengæld ikke hensigten at udvide den hidtidige  

 dispensationspraksis.
Fondens bestyrelse får efter forslaget en initiativforpligtelse til at  

 indstille til ministeren om garanti og bidrag skal forhøjes.
Dermed bliver  

 bestyrelsen ansvarlig for, om fonden er økonomisk sund.
Nedsættelse af  

 garanti og bidrag skal fortsat ske ved lovændring.
Erhvervsministeren kan med tilslutning fra Folketingets Finansudvalg  

 stille sikkerhed for lån optaget af fonden.
Betingelserne for en statslig  

 garanti vil blive fastsat, så statsgarantien ikke får karakter af  

 statsstøtte.
 Af hensyn til det indre markeds funktion er der givet adgang for  

 udenlandske arrangører, som fra udlandet markedsfører pakkerejser, som er  

 omfattet af direktivet her i landet, til at benytte sig af andre i EU/EØS  

 etablerede ordninger.
Endelig kan som noget nyt, fondens afgørelser vedrørende garantistillelse  

 m.v. indbringes for Erhvervsministeriets Erhvervsankenævn.
Der er tale om  

 afgørelser, som kan have stor betydning for den pågældende arrangør eller  

 formidler.
Der er derfor behov for en hurtig afklaring af, om fondens  

 afgørelser er korrekte.
 Idet jeg iøvrigt henviser til lovforslagets bemærkninger, skal jeg  

 anbefale forslaget til det Høje Tings velvillige behandling.
Efter 2. behandling den 30 april 1997 Kapitel 1 Lovens anvendelsesområde og definitioner Fonden § 1. Rejsegarantifonden er en privat selvejende institution, der  

 skal yde kunder bistand.
Fonden yder bistand i henhold til §§ 5 og 6, når en  

 kunde har indgået aftale om et rejsearrangement med en registreringspligtig  

 arrangør eller formidler for en udenlandsk arrangør, jf. dog § 21.
Rejsearrangement og flycharterrejse § 2. Ved et rejsearrangement forstås:
 1) En pakkerejse, som består af en kombination af mindst to af følgende  

 elementer, såfremt de af arrangøren udbydes samlet eller har været udbudt på  

 forhånd og sælges samlet, og såfremt den samlede ydelse har en varighed på  

 over 24 timer eller omfatter overnatning:
 a) Transport.
 b) Indkvartering.
 c) Anden turistmæssig ydelse, der ikke er direkte knyttet til transport  

 eller indkvartering, men som udgør en væsentlig del af pakkerejsen.
 2) En ydelse, der omfatter transport og indkvartering, som er aftalt med  

 samme arrangør eller formidler, men som ikke er omfattet af nr. 1.
 3) Transport og anden turistmæssig ydelse, som ikke har en varighed over  

 24 timer, men har en samlet pris på over 1.000 kr.
 Stk. 2. Særskilt fakturering af de i stk. 1 nævnte elementer  

 medfører ikke, at kombinationen af disse falder uden for loven.
 Stk. 3. Ved en flycharterrejse forstås et rejsearrangement, hvor  

 transporten foregår med fly, og som udbydes efter et forud fastlagt program  

 med mindst 30 rejser pr. afgang.
Arrangør og formidler § 3. Som arrangør anses enhver, der i eget navn til kunder udbyder  

 eller sælger rejsearrangementer direkte eller gennem en formidler, medmindre  

 denne virksomhed alene udøves lejlighedsvis.
 Stk. 2. Som formidler anses enhver, der udbyder eller sælger et  

 rejsearrangement i arrangørens navn.
Kunde § 4. Som kunde anses enhver, der køber, eller i hvis navn der  

 købes et rejsearrangement.
Overdrager kunden rejsearrangementet, anses  

 tillige den, der får overdraget rejsearrangementet, som kunde.
Den, der køber  

 et rejsearrangement med henblik på erhvervsmæssigt videresalg, anses dog ikke  

 som kunde.
Kapitel 2 Fondens bistand til kunder og fondens regreskrav Dækningsområde § 5. Når en kunde har indgået en aftale om et rejsearrangement,  

 kan kunden få beløb, der er erlagt som betaling for et arrangement, godtgjort  

 af fonden, hvis arrangørens økonomiske forhold har medført, at et  

 rejsearrangement ikke kan påbegyndes.
Hvis rejsearrangementet af samme grund  

 afbrydes, kan kunden kræve godtgørelse fra fonden for den del af vederlaget,  

 som svarer til de ydelser, der ikke er opfyldt over for kunden.
 Stk. 2. Medfører en arrangørs økonomiske forhold, at der ikke er  

 sikret kunden passende hjemtransport, skal fonden inden rimelig tid sørge  

 herfor.
 Stk. 3. Medfører en arrangørs økonomiske forhold, at der ikke er  

 sikret kunden passende overnatningsmuligheder samt andre væsentlige  

 fornødenheder, skal fonden sørge herfor eller yde en rimelig godtgørelse.
 Stk. 4. Fonden kan endvidere yde kunden en rimelig godtgørelse for  

 tab, der skyldes en arrangørs økonomiske forhold.
 Stk. 5. Fonden kan yde en godtgørelse til en formidler, der som  

 følge af en arrangørs økonomiske forhold har opfyldt kundens krav, jf. § 28,  

 stk. 1, i lov om pakkerejser.
 Stk. 6. Fonden kan medvirke til, at rejsearrangementer  

 gennemføres, såfremt fonden skønner, at den derved vil opnå en væsentlig  

 økonomisk besparelse.
Frist for fremsættelse af krav § 6. Anmodning fra kunden om godtgørelse i henhold til § 5 skal  

 fremsættes over for fonden inden rimelig tid, dog senest 1 år efter, at  

 rejsen er afsluttet eller det er åbenbart, at rejsen ikke vil blive  

 gennemført.
 Regreskrav m.v.
§ 7. Fonden indtræder i kundens krav, i det omfang den har  

 fyldestgjort disse.
Fonden har ret til at få de udgifter, som den har afholdt  

 i forbindelse med hjemtransport og anden bistand, jf. § 5, stk. 2-5,  

 godtgjort.
 Stk. 2. Fonden indtræder dog kun i kundens krav imod en formidler,  

 såfremt denne har pådraget sig ansvar over for kunden på andet grundlag end §  

 28, stk. 1, i lov om pakkerejser.
 Stk. 3. Såfremt vederlaget for et rejsearrangement dækkes helt  

 eller delvis ved lån indrømmet kunden af en tredjemand på grundlag af en  

 aftale herom mellem denne og arrangøren eller formidleren for en udenlandsk  

 arrangør, indtræder fonden i kundens krav efter kreditaftaleloven, i det  

 omfang fonden har fyldestgjort disse.
 Stk. 4. Fonden kan, i det omfang den har ydet kunder godtgørelse,  

 hjemtransport eller anden bistand, søge sig fyldestgjort i det garantibeløb,  

 der er stillet af formidleren for en udenlandsk arrangør, jf. § 8, stk. 3. Er  

 garanti ikke stillet af formidleren, hæfter denne for et beløb svarende til  

 det beløb, der burde være stillet i garanti.
 Stk. 5. Enhver, der formidler rejsearrangementer for en  

 registreringspligtig arrangør, der i strid med bestemmelsen i § 8, stk. 3,  

 ikke har stillet garanti, er ansvarlig for det beløb, der burde være stillet  

 i garanti.
 Stk. 6. Den, der til en arrangør har solgt et rejsearrangement med  

 henblik på videresalg, hæfter over for fonden for gennemførelsen af  

 rejsearrangementet, såfremt den pågældende indså eller burde have indset, at  

 der kunne være risiko for, at arrangøren ikke ville kunne gennemføre  

 arrangementet.
Kapitel 3 Arrangørers og formidleres anmeldelse og registrering i fonden,  

 garantistillelse og betaling af bidrag Anmeldelse, registrering og garantistillelse § 8. Arrangører og formidlere for udenlandske arrangører skal  

 foretage anmeldelse til Rejsegarantifonden, som registrerer og underretter de  

 pågældende om optagelsen i registeret.
 Stk. 2. Arrangører og formidlere for udenlandske arrangører må kun  

 udbyde og sælge rejsearrangementer, såfremt de er registreret i  

 Rejsegarantifonden.
Stk. 3. Det er en betingelse for registrering, at arrangøren eller  

 formidleren for den udenlandske arrangør over for fonden stiller en garanti,  

 der er afhængig af dennes omsætning, i overensstemmelse med bestemmelserne i  

 stk. 4-6. Garantien skal stilles i et pengeinstitut, i et forsikringsselskab,  

 ved kontant deponering eller ved deponering af andre tilsvarende aktiver.  

 Erhvervsministeren fastsætter nærmere regler om, hvilke andre tilsvarende  

 aktiver end kontante beløb der kan deponeres.
Garantibeløbet skal af fonden  

 kunne kræves indbetalt til dækning af krav, som fonden får mod arrangøren  

 eller formidleren for en udenlandsk arrangør.
 Stk. 4. Ved omsætning i stk. 3, 1. pkt., forstås den de seneste 4  

 kvartaler til kunderne fakturerede omsætning ved salg af de i loven omfattede  

 rejsearrangementer.
 Stk. 5. Garantiens størrelse skal stilles i overensstemmelse med  

 følgende, jf. dog stk. 6 og § 23, stk. 2:
 1) Ved en omsætning på ikke over 15 mio. kr. er garantien 300.000 kr.
 2) Ved en omsætning på mere end 15 mio. kr., men ikke over 50 mio. kr., er  

 garantien 1,0 mio. kr.
 3) Ved en omsætning på mere end 50 mio. kr., men ikke over 100 mio. kr.,  

 er garantien 1,5 mio. kr.
 4) Ved en omsætning på mere end 100 mio. kr., men ikke over 250 mio. kr.,  

 er garantien 2,0 mio. kr.
 5) Ved en omsætning på mere end 250 mio kr. er garantien 2,5 mio. kr.
 Stk. 6. Udgør flycharterrejseomsætningen 50 pct. eller derover,  

 skal garantiens størrelse stilles i overensstemmelse med følgende, jf. dog §  

 23, stk. 2:
 1) Ved en omsætning på ikke over 10 mio. kr. er garantien 300.000 kr.
 2) Ved en omsætning på mere end 10 mio. kr., men ikke over 25 mio. kr., er  

 garantien 1 mio. kr.
 3) Ved en omsætning på mere end 25 mio. kr., men ikke over 50 mio. kr., er  

 garantien 1,5 mio. kr.
 4) Ved en omsætning på mere end 50 mio. kr., men ikke over 100 mio. kr.,  

 er garantien 2,5 mio. kr.
 5) Ved en omsætning på mere end 100 mio. kr., men ikke over 150 mio. kr.,  

 er garantien 5 mio. kr.
 6) Ved en omsætning på mere end 150 mio. kr., men ikke over 200 mio. kr.,  

 er garantien 7,5 mio. kr.
 7) Ved en omsætning på mere end 200 mio. kr., men ikke over 300 mio. kr.,  

 er garantien 10 mio. kr.
 8) Ved en omsætning på mere end 300 mio. kr., men ikke over 500 mio. kr.,  

 er garantien 15 mio. kr.
 9) Ved en omsætning på mere end 500 mio. kr., men ikke over 700 mio. kr.,  

 er garantien 25 mio. kr.
 10) Ved en omsætning på mere end 700 mio. kr. er garantien 30 mio. kr.
Stk. 7. Almennyttige foreninger m.v., der som et led i deres  

 virksomhed udbyder rejsearrangementer, skal ikke stille garanti.
Dette gælder  

 dog kun, såfremt rejsevirksomheden udgør en mindre del af foreningens  

 almennyttige aktiviteter.
 Stk. 8. Formidleren for en udenlandsk arrangør skal ikke stille  

 garanti eller betale bidrag, såfremt garantien for de af formidleren solgte  

 rejsearrangementer opfylder betingelserne i en af et andet EU- eller EØS-land  

 godkendt ordning.
 Stk. 9. En arrangør eller formidler for en udenlandsk arrangør,  

 der er dømt eller har vedtaget en bøde for overtrædelse af stk. 2, kan ikke  

 registreres i fonden, før fondens krav i medfør af § 7 og § 9, stk. 2, er  

 betalt.
Bidrag til Rejsegarantifonden § 9. Arrangører og formidlere for udenlandske arrangører skal til  

 fonden betale et bidrag på 5 kr. pr. deltager i et rejsearrangement, der er  

 omfattet af fondens dækning.
 Stk. 2. Har en arrangør eller formidler for en udenlandsk arrangør  

 uden at være registreret i henhold til § 8 solgt rejsearrangementer, kan  

 fonden afkræve arrangøren eller formidleren de bidrag med påløbne renter  

 m.v., som skulle have været betalt efter stk. 1.
Kapitel 4 Fondens bestyrelse, vedtægter og beføjelser Sammensætning § 10. Fondens bestyrelse består af en formand og 4 medlemmer, der  

 udnævnes af erhvervsministeren.
Af de 4 medlemmer repræsenterer 2 de i fonden  

 registrerede og 2 kunderne.
Bestyrelsen og en stedfortræder for formanden  

 udnævnes for 3 år.
Regnskab § 11. Bestyrelsen afgiver inden 6 måneder efter et kalenderårs  

 udløb et af Rigsrevisionen revideret regnskab for det forløbne år med  

 beretning om fondens virksomhed til erhvervsministeren.
 Vedtægter og forretningsorden m.v.
 § 12. Fondens vedtægter og bestyrelsens forretningsorden  

 fastsættes af bestyrelsen og skal være godkendt af erhvervsministeren.  

 Vedtægterne skal indeholde bestemmelser om anbringelse af fondens midler.
 Stk. 2. Omkostningerne ved fondens administration afholdes af  

 fonden.
Oplysninger § 13. Fonden kan af enhver forlange alle oplysninger, som skønnes  

 nødvendige for at sikre, at loven overholdes, herunder til afgørelse af, om  

 et forhold falder ind under lovens bestemmelser, eller for at undgå, at  

 fonden lider tab.
Fonden kan kræve dokumentation for oplysninger, som afgives  

 i henhold til 1. pkt.
Nedsat garantistillelse og bidrag § 14. Fonden kan fastsætte bestemmelser om, at garantien eller  

 bidraget nedsættes eller bortfalder for en arrangør eller formidler for en  

 udenlandsk arrangør, 1) når omsætningen er under mindstegarantistillelsen, jf. § 8, stk. 5, nr.  

 1, og stk. 6, nr. 1, 2) for rejsearrangementer, hvori der ikke indgår transport, jf. § 2, stk.  

 1, litra a, eller 3) for andre særlige typer af rejsearrangementer.
 Stk. 2. Fonden kan bestemme, at garanti og bidrag i særlige  

 tilfælde nedsættes eller bortfalder.
Kapitel 5 Slettelse af registrering og krav om forhøjet garantistillelse Fyldestgørelse i garantien § 15. Har fonden søgt sig fyldestgjort i den af en arrangør eller  

 formidler for en udenlandsk arrangør stillede garanti, slettes arrangøren  

 eller formidlerens registrering i fonden, medmindre den stillede garanti er  

 tilstrækkelig til at dække fondens fordringer og garantien inden en af fonden  

 fastsat frist bringes op på den i § 8, stk. 5 og 6, nævnte størrelse, jf. dog  

 § 19.
Opsigelse og ophør § 16. Opsiges en stillet garanti, eller ophører en registreret  

 arrangør eller formidler for en udenlandsk arrangør med at drive virksomhed,  

 slettes registreringen, og den stillede garanti frigives, når det må anses  

 for udelukket, at krav fra kunder vil fremkomme.
 Manglende garantistillelse eller betaling af bidrag m.v.
 § 17. Undlader en registreret arrangør eller formidler for en  

 udenlandsk arrangør at betale bidrag til fonden eller at bringe  

 garantistillelse i overensstemmelse med § 8, stk. 5 og 6, eller modtager  

 fonden ikke på forlangende de i §§ 13 og 22, stk. 3, nævnte oplysninger, kan  

 fondens bestyrelse beslutte, at registreringen i fonden slettes, hvis  

 forpligtelserne ikke er opfyldt inden en fastsat frist.
 Stk. 2. Slettes en arrangør eller formidler for en udenlandsk  

 arrangør i medfør af stk. 1, kan den stillede garanti først frigives, når det  

 må anses for udelukket, at krav fra kunder vil fremkomme, og kun i det omfang  

 garantien ikke måtte være anvendt af fonden til dækning af krav på arrangøren  

 eller formidleren for den udenlandske arrangør for ikke indbetalte bidrag med  

 påløbne renter.
Genoptagelse § 18. En arrangør eller formidler for en udenlandsk arrangør, hvis  

 registrering er slettet i medfør af §§ 15 eller 17, stk. 1, kan først optages  

 på ny i registret, når arrangøren eller formidleren for den udenlandske  

 arrangør har betalt skyldige beløb til fonden og har givet de af fonden  

 forlangte oplysninger.
Forhøjet garantistillelse § 19. Fonden kan kræve forhøjet garantistillelse af en arrangør  

 eller en formidler for en udenlandsk arrangør, når en ejer af virksomheden  

 eller den person, der reelt driver virksomheden, og som er knyttet til ejeren  

 på samme måde som fastsat i aktieselskabslovens § 115, stk. 1, 2. pkt., eller  

 et medlem af virksomhedens bestyrelse eller direktion inden for de seneste 5  

 år har været ejer af eller medlem af bestyrelsen eller direktionen i en anden  

 virksomhed, som inden for dette tidsrum ikke rettidigt har betalt skyldige  

 beløb til fonden i henhold til § 7, § 9, stk. 2, og §§ 15 og 17. Er den  

 registreringspligtige et selskab m.v., anses som ejer også en person, der  

 besidder sådanne kapitalandele i virksomheden, som henregnes til  

 hovedaktionæraktier efter personskattelovens § 19 a, stk. 2-4, eller et  

 selskab m.v., der besidder sådanne kapitalandele i virksomheden, som er  

 omhandlet i kursgevinstlovens § 6 B, stk. 3.
 Stk. 2. Forhøjelse af garantistillelsen efter stk. 1 må kun  

 kræves, når det må antages, at der er en særlig risiko for, at fonden vil  

 lide yderligere tab.
 Stk. 3. Fonden kan kræve forhøjet garantistillelse af en arrangør  

 eller formidler for en udenlandsk arrangør, hvis denne øger fondens risiko  

 ved at modtage forudbetalinger, som væsentligt afviger fra det sædvanlige for  

 rejsearrangementer af den pågældende art.
 Stk. 4. Bortfalder den i stk. 2 og 3 omtalte risiko, skal fonden  

 på begæring nedsætte garantistillelsen.
Kapitel 6 Lovens internationale anvendelsesområde m.v.
Registreringspligt § 20. Pligten til at lade sig registrere omfatter her i landet  

 etablerede arrangører og formidlere for udenlandske arrangører.
Fondens dækning § 21. Fonden dækker ikke rejsearrangementer, der er markedsført og  

 solgt i udlandet.
Registreringspligtige arrangørers og formidleres salg af  

 rejsearrangementer i udlandet er dog dækket, såfremt rejsearrangementet  

 indeholder grænseoverskridende transport og udgår fra Danmark.
Stk. 2. Et rejsearrangement anses for markedsført og solgt i  

 udlandet, såfremt 1) arrangøren eller en formidler har modtaget kundens bestilling i  

 udlandet eller 2) der i udlandet er fremsat særligt tilbud over for kunden eller er  

 foretaget reklamering og kunden derefter i udlandet har foretaget de  

 handlinger, der er nødvendige for aftalens indgåelse.
Krav om tilstrækkelig garanti § 22.  Enhver her i landet etableret arrangør eller formidler for  

 en udenlandsk arrangør, der inden for EU/EØS-området udbyder pakkerejser, jf.  

 § 2, stk. 1, nr. 1, som ikke er dækket af fonden, jf. § 21, skal stille  

 tilstrækkelig garanti til i tilfælde af insolvens eller konkurs at sikre  

 tilbagebetaling af erlagte beløb og hjemtransport af kunden.
 Stk. 2. Enhver, der fra udlandet markedsfører pakkerejser her i  

 landet, skal stille tilstrækkelig garanti til i tilfælde af insolvens eller  

 konkurs at sikre tilbagebetaling af erlagte beløb og hjemtransport af kunden.  

 Garantistillelse, der opfylder betingelserne i en af et andet EU/EØS-land  

 godkendt ordning, anses som tilstrækkelig.
 Stk. 3. Såfremt fonden anmoder herom, skal vedkommende  

 dokumentere, at de i stk. 1 og 2 nævnte krav om sikkerhed er stillet.  

 Tilsvarende dokumentation skal efter anmodning gives til en udenlandsk  

 myndighed, der fører kontrol med regler, der er fastsat til gennemførelse af  

 Rådets direktiv 90/314/EØF om pakkerejser, herunder pakkeferier og pakketure.
Kapitel 7 Ministerens beføjelser § 23. Erhvervsministeren fastsætter nærmere regler til  

 gennemførelse af loven, herunder om betaling af bidrag, betaling af rente og  

 gebyrer i forbindelse med forsinket betaling, revisorbekræftelse af garanti  

 og bidragspligtens omfang, registrering i fonden, garantistillelse og fondens  

 bistand til kunder.
 Stk. 2. Erhvervsministeren kan efter indstilling fra fonden, hvis  

 prisudviklingen eller udviklingen i fondens formue tilsiger det, forhøje  

 garantistillelsen, jf. § 8, stk. 3-6, eller forhøje eller nedsætte bidraget,  

 jf. § 9, stk. 1.
 Stk. 3. Erhvervsministeren kan med tilslutning fra Folketingets  

 Finansudvalg stille garanti for lån optaget af fonden til opfyldelse af dens  

 forpligtelser.
 Stk. 4. Erhvervsministeren kan fra arrangører eller formidlere for  

 udenlandske arrangører indhente de oplysninger om omsætning og  

 forudbetalinger, der skønnes nødvendige til brug for at træffe afgørelse  

 efter stk. 2 og 3.
 Stk. 5. Såfremt prisudviklingen tilsiger det, kan  

 erhvervsministeren forhøje den i § 2, stk. 1, nr. 3, nævnte beløbsgrænse.
 Stk. 6. Erhvervsministeren kan henlægge sine beføjelser efter  

 loven til en styrelse under Erhvervsministeriet.
Klageadgang § 24. Fondens afgørelser vedrørende registreringspligt og  

 garantistillelse efter § 8, jf. §§ 2-4, § 14, stk. 2, §§ 19-21 og § 22, stk.  

 1 og 2, samt afgørelse vedrørende registreringspligt og garantistillelse  

 truffet i medfør af regler fastsat efter § 14, stk. 1, og § 23, stk. 1, kan  

 indbringes for Erhvervsankenævnet.
Kapitel 8 Straffe- og ikrafttrædelsesbestemmelser m.v.
Straf § 25. For så vidt højere straf ikke er forskyldt efter den øvrige  

 lovgivning, straffes med bøde eller hæfte den, der 1) overtræder § 8, stk. 2, 2) undlader at give de af fonden og erhvervsministeren i henhold til § 13,  

 § 22, stk. 3, og § 23, stk. 4, krævede oplysninger og dokumentation eller 3) afgiver urigtige eller vildledende oplysninger, der er nødvendige for  

 at sikre lovens overholdelse.
 Stk. 2. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
 Ikrafttrædelse og overgangsbestemmelser m.v.
 § 26. Loven træder i kraft den 1. juli 1997.
 Stk. 2. Samtidig ophæves lov om en rejsegarantifond, jf.  

 lovbekendtgørelse nr. 104 af 28. februar 1986.
 Stk. 3. De bestemmelser, der er fastsat i medfør af lov om en  

 rejsegarantifond, jf. lovbekendtgørelse nr. 104 af 28. februar 1986,  

 forbliver i kraft, indtil de afløses af bestemmelser fastsat i henhold til  

 denne lov.
 Stk. 4. Arrangører og formidlere for udenlandske arrangører, der  

 var registreret ved lovens ikrafttræden, skal senest den 1. januar 1998  

 stille forhøjet garanti, jf. § 8, stk. 3-6.
 Stk. 5. Almennyttige foreninger m.v., som har opnået dispensation  

 i henhold til § 7 a i lov om en rejsegarantifond, jf. lovbekendtgørelse nr.  

 104 af 28. februar 1986 om lov om en rejsegarantifond, som ændret ved lov nr.  

 454 af 30. juni 1993, skal uanset bestemmelsen i § 8, stk. 7, 2. pkt., ikke  

 stille garanti, såfremt deres virksomhed ikke ændrer sig væsentligt.
 § 27. I lov nr. 858 af 23. december 1987 om Industriministeriets  

 Erhvervsankenævn foretages følgende ændringer:
 1. Lovens titel affattes således:
 »Lov om Erhvervsankenævnet«.
 2. I § 1, stk. 1, og § 4, stk. 1, ændres  

 »Industriministeriets Erhvervsankenævn« til:  

 »Erhvervsankenævnet«.
 3. I § 1, stk. 1, indsættes som 2. pkt.:
»Endvidere er ankenævnet klageinstans for afgørelser truffet af  

 Rejsegarantifonden, i det omfang det er fastsat i lov om en  

 rejsegarantifond.« Færøerne og Grønland § 28. Loven gælder ikke for Færøerne og Grønland.
 Stk. 2. Loven kan ved kongelig anordning sættes i kraft for disse  

 landsdele med de afvigelser, som de særlige færøske og grønlandske forhold  

 tilsiger.
