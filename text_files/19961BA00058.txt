Nr BSF 58 Forslag til folketingsbeslutning om nedsættelse af en grundlovskommission Fremsat af Aage Frandsen (SF) Anne Baastrup (SF) Steen Gade (SF) den 7. november 1996 Folketinget nedsætter en grundlovskommission på 21 personer valgt blandt Folketingets medlemmer efter de regler i Folketingets forretningsorden, der gælder ved udvalgsbesættelse.
Kommissionen skal bl.a. undersøge behovet for ændringer i den nuværende grundlov.
 Det drejer sig om overvejelser vedrørende:
 1. Udvidelse af menneskerettighederne.
 2. Indførelse af naturens rettigheder på linje med menneskerettighederne.
 3. Udbygning af demokratiet til også at omfatte demokrati på  

 arbejdspladsen og brugerindflydelse i den offentlige sektor.
 4. Præcisering af, hvad kommunalt selvstyre indebærer.
 5. Modernisering af grundloven på baggrund af dansk deltagelse i det  

 internationale samarbejde, herunder EU.
 6. Muligheden for hyppigere anvendelse af folkeafstemninger.
 7. Præcisering af magtdelingen mellem den lovgivende, udøvende og dømmende  

 magt.
 8. Ændringer i opløsningsretten og i udformning af parlamentarismen.
 9. Evt. nedsættelse af et lovudvalg.
 10. Anvendelse af kommissionsdomstole og dommerundersøgelser i forhold til  

 parlamentariske kommissioner.
 11. Rigsrettens hensigtsmæssighed i dag.
 12. Rammerne for et monarki i dag.
 13. En kirkeforfatning, som det allerede blev bebudet i 1849.
 14. Præcisering af Færøernes og Grønlands status inden for riget.
 15. Evt. behov for to slags grundlovsbestemmelser bestemt ud fra deres  

 vigtighed.
Bemærkninger til forslaget Almindelige bemærkninger I folketingssamlingen 1994-95 fremsatte SF et forslag til  

 folketingsbeslutning om nedsættelse af en forfatningskommission (B 63,  

 fremsat den 10. februar 1995). Dette beslutningsforslag er justeret i forhold  

 til den debat, der er foregået siden, og som har givet baggrund for, at der  

 er sket ændringer i forhold til det tidligere forslag.
At dette forslag taler  

 om en grundlovskommission og ikke om en forfatningskommission, tilsigter ikke  

 nogen indholdsmæssig ændring, men skyldes alene, at grundlovskommission  

 sprogligt passer bedre på den direkte funktion for kommissionsarbejdet.
Siden fremsættelsen af B 63 den 10. februar 1995 har Domstolsudvalget  

 bl.a. afgivet sin betænkning, Folketinget har vedtaget den såkaldte  

 Tvindsærlov, og Højesteret har truffet beslutning om, at den sag om det  

 grundlovsmedholdelige i underskrivelsen af Maastricht-Traktaten, som en kreds  

 af danskere har rejst, skal kunne prøves ved domstolene.
Alt dette peger på,  

 at der er endnu flere grunde til nedsættelse af en grundlovskommission.
 Derfor er der også i bemærkningerne til dette forslag især sket en  

 uddybning vedrørende magtdelingen, hvor der lægges op til, at der er behov  

 for præciseringer af afgrænsningen mellem den lovgivende, den udøvende og den  

 dømmende magt, bl.a. ved at særlove og love med tilbagevirkende kraft ikke  

 længere kan vedtages.
 Domstolenes uafhængighed ønskes også præciseret nærmere, bl.a. ved at  

 domstolenes placering og styrelse m.v. bliver bestemt nærmere i grundloven.
 Nærmere regler for forvaltningsdomstole, som oftest benævnes  

 »nævn«, ønskes også fastlagt i grundloven.
 Folketingets rolle ønskes også styrket yderligere ved regeringsdannelse og  

 -omdannelse, bl.a. ved at statsministerens prærogativ med hensyn til  

 ressortfordelingen ministerierne imellem afskaffes.
 Der er også i bemærkningerne sket en udbygning vedrørende  

 menneskerettighederne, idet forbud imod tortur er medtaget, ligesom behovet  

 for at få børnenes rettigheder ind i en grundlov fremhæves.
Endelig er der i bemærkningerne også sket en udbygning vedrørende  

 spørgsmålet om suverænitetsafgivelse, hvor Højesterets afgørelse om  

 domstolsprøvelse af underskrivelse af Maastricht-Traktaten inddrages.
Det  

 samme sker med det forslag, som Folketingets formand, Erling Olsen, har  

 fremsat i kølvandet herpå om folkeafstemninger om fremtidige  

 suverænitetsafgivelser.
 Et yderligere argument for fremsættelse af forslaget om en  

 grundlovskommission er også, at betydelig flere - politikere,  

 statsretskyndige m.v. - i dag peger på behovet for en ny grundlov og  

 nedsættelse af en grundlovskommission, end tilfældet var, da B 63 blev  

 fremsat og behandlet i Folketinget.
Når en ændring af grundloven er påkrævet, skyldes det for det første, at  

 der er bestemte værdier, som udtrykkes i den nuværende grundlov, og som vi  

 ikke i alle tilfælde er enige i.
SF mener f.eks., at der er behov for  

 udvidelse af menneskerettighederne, herunder også de såkaldt positive  

 menneskerettigheder, der giver mennesker ret til noget, i modsætning til de  

 såkaldt negative menneskerettigheder, der giver menneskene frihed for bl.a.  

 statens indblanding.
SF mener også, at der er brug for ændringer i reglerne  

 for den private ejendomsrets ukrænkelighed.
For det andet giver det stigende internationale samarbejde et klart behov  

 for præciseringer i grundloven.
Det gælder både det internationale samarbejde  

 generelt, f.eks. i FN, og især det meget forpligtende samarbejde i EU.  

 Specielt dette samarbejde i EU tager grundlovens paragraffer ikke højde for.  

 Højesterets beslutning om, at der kan ske en domstolsprøvelse af, om  

 underskrivelsen af Maastricht-Traktaten var i fuld overensstemmelse med  

 grundloven, har yderligere understreget behovet for præciseringer.
 For det tredje er der i grundloven angivet en række demokratiske  

 spilleregler, som ikke i alle tilfælde er hensigtsmæssige og tidssvarende.  

 Det gælder f.eks. omtalen af det kommunale selvstyre, formen for  

 parlamentarisme, monarkiet m.v.
For det fjerde berettiger grundlovens alder i sig selv til, at  

 paragrafferne bliver gennemset med henblik på modernisering.
En grundlov skal  

 naturligvis både sprogligt og indholdsmæssigt afspejle det samfund, som den  

 er forfatning for.
Den forrige grundlov nåede kun at blive 33 år gammel,  

 inden den blev afløst af 1953-grundloven.
Der blev vedtaget en grundlov i  

 1915, som indebar ganske betydelige ændringer, bl.a. med indførelse af  

 kvindernes stemmeret og folkeafstemninger ved grundlovsændringer.
Denne  

 grundlov trådte i kraft i 1918. I 1920 kom der en ny grundlov, som betød  

 ændringer på nogle få, men heller ikke uvæsentlige punkter.
Allerede i 1939  

 blev der gjort forsøg på at ændre grundloven.
Men da det ikke lykkedes at  

 opnå en tilslutning på 45 pct. af vælgerne, som der dengang krævedes ved  

 folkeafstemninger om grundlovsændringer, blev grundloven ikke ændret.
Når  

 grundloven derfor nu har rundet de 40 år, er det ikke unaturligt, at der er  

 behov for ændringer.
Endelig er det også rimeligt at se på hele opbygningen  

 af grundloven, som i dag stort set svarer til 1849-grundloven, der naturligt  

 nok bar præg af, at det dengang var kongemagten, der afgav magt til folkets  

 repræsentanter.
Det centrale i dag må være, at der er en række fundamentale  

 menneskerettigheder, som ikke kan fraviges, og at folket ellers har delegeret  

 magten på en række områder til dets repræsentanter.
Dette må naturligt  

 afspejles i den måde, grundloven er opbygget på.
Hvis vi ønsker en ny grundlov vedtaget om nogle år, er det ikke for  

 tidligt at få nedsat en grundlovskommission.
Det er i den forbindelse værd at  

 erindre, at den grundlovskommission, hvis arbejde resulterede i  

 1953-grundloven, blev nedsat i 1946. 7 år tog det.
Det var lang tid, bl.a.  

 når man tager i betragtning, at man havde forarbejdet fra 1939-grundloven.  

 Når det tog så lang tid, hang det også sammen med, at grundlovskommissionen i  

 et vist omfang blev brugt til at lukke munden på folk, og at kommissionen i  

 lange perioder reelt ikke arbejdede.
 En grundlov skal både afspejle de økonomiske, sociale og politiske forhold  

 på det tidspunkt, hvor grundloven udformes, og angive, hvordan man ønsker, at  

 de økonomiske, sociale og politiske forhold skal være, med andre ord både  

 hvordan samfundet ser ud, og hvordan man ønsker samfundet skal udvikle sig.
1953-grundloven afspejlede, at Danmark var (og er) et kapitalistisk  

 samfund, der ideologisk bygger på den økonomiske liberalisme med visse træk  

 af socialliberalisme og på det politisk liberale demokrati.
Men en række  

 paragraffer i grundloven er også levn fra fortiden, idet 1953-grundloven i  

 mange henseender blot byggede videre på tidligere grundlove.
 Dertil kommer, at mange paragraffer i grundloven afspejler, at  

 1953-grundloven var udtryk for et kompromis, ikke altid med lige heldig hånd  

 rent lovteknisk.
Visse paragraffer afspejler den økonomiske liberalisme, andre paragraffer  

 i højere grad socialliberalisme.
Visse paragraffer afspejler en  

 socialdemokratisk tænkning.
Andre paragraffer viser, at Venstre og De  

 Konservative skulle have deres pris for at gå med til Landstingets  

 afskaffelse.
 En ny grundlov i dag - eller om nogle år - vil både afspejle de aktuelle  

 økonomiske, sociale og politiske forhold og angive de retninger, efter hvilke  

 flertallet ønsker, at samfundet skal udvikle sig.
 Samtidig bør en ny grundlov renses for det, som alene er et levn fra  

 fortiden, og som ingen relevans har i dag.
En ny grundlov vil naturligvis være udtryk for et kompromis.
Det gælder  

 ikke mindst, når vi ved, at grundlovsændringer i Danmark ifølge den  

 eksisterende grundlov kræver en vælgertilslutning på mindst 40 pct. af  

 folketingsvælgerne.
 Grundloven er i flere henseender blevet utidssvarende.
 Der er f.eks. adskillige bestemmelser i grundloven, der i dag forekommer  

 som levn fra fortiden, og som det derfor kan være vanskeligt at forstå  

 meningen med.
Det er et levn fra fortiden, når der i grundloven adskillige steder står  

 kongen, hvor det entydigt betyder regeringen.
Det gælder f.eks., når der i  

 grundlovens § 3 står: »Den udøvende magt er hos kongen«.
Det samme  

 er tilfældet, når der i § 19 står: »Kongen handler på rigets vegne i  

 mellemfolkelige anliggender«, dette uanset at der i §§ 12 og 13 er  

 begrænsninger og præciseringer i, hvad der er kongens beføjelser.
På samme måde forekommer omtalen af kongens rolle i statsrådet heller ikke  

 tidssvarende, f.eks. når der i § 17, stk. 1, står: »Ministrene i  

 forening udgør statsrådet, hvori tronfølgeren, når han er myndig, tager sæde.  

 Kongen fører forsædet . . .«, og i stk. 2: »I statsrådet forhandles  

 alle love og vigtige regeringsforanstaltninger.« Utidssvarende er også den detaljeringsgrad, der anvendes ved omtalen af  

 statsrådet.
Det gælder ikke mindst, når de almindelige regeringsmøder ikke  

 omtales.
Det svarer ikke til virkelighedens beslutningsform og magtforhold.
Levn fra fortiden er også bestemmelserne i grundloven om, at straf og  

 understøttelse kan medføre tab af valgret, jf. § 29, stk. 1, hvor der står:  

 »Valgret til folketinget har enhver, som har dansk indfødsret, fast  

 bopæl i riget og har opnået den i stk. 2 omhandlede valgretsalder, medmindre  

 vedkommende er umyndiggjort.
Det bestemmes ved lov, i hvilket omfang straf og  

 understøttelse, der i lovgivningen betragtes som fattighjælp, medfører tab af  

 valgret.« Et levn fra fortiden forekommer også bestemmelsen i grundloven om  

 tjenestemænds valgbarhed at være.
I § 30, stk. 2, hedder det:  

 »Tjenestemænd, som vælges til medlemmer af folketinget, behøver ikke  

 regeringens tilladelse til at modtage valget«.
Bestemmelsen henfører til  

 begivenheder i 1850'erne, hvor regeringen Ørsted afskedigede en række  

 oppositionspolitikere, der var tjenestemænd.
Når bestemmelsen kun kom til at  

 omfatte tjenestemænd, skyldtes det, at daværende rigsdagsmedlemmer slet ikke  

 tænkte på ganske almindelige lønmodtagere som mulige rigsdagsmedlemmer.
Det  

 gjaldt i høj grad også de nationalliberale, der var i opposition til de  

 konservative regeringer i 1850'erne, herunder Ørstedregeringen.  

 Rigsdagsmedlemmerne var dengang stort set alle enten selvstændige eller  

 tjenestemænd.
Derfor var paragraffen dengang efter datidens  

 rigsdagsmedlemmers opfattelse dækkende.
 Men det var paragraffen reelt ikke i 1953 og er det endnu mindre i dag.  

 Derfor er der brug for en anden paragraf, der også tager højde for andre  

 lønmodtageres situation.
Detaljeringsgraden forekommer også på nogle områder utidssvarende, ikke  

 mindst når det tages i betragtning, hvad der ikke behandles i grundloven.
Det  

 er f.eks. ikke rimeligt i dag at omtale tjenestemændenes vilkår så  

 detaljeret, når f.eks. andre lønmodtageres vilkår ikke omtales.
At kirkens forhold omtales på linje med kommunernes forhold, forekommer  

 heller ikke tidssvarende og rimeligt i forhold til den aktuelle virkelighed.  

 Kommunernes forhold omtales i § 82 på denne måde: »Kommunernes ret til  

 under statens tilsyn selvstændigt at styre deres anliggender ordnes ved  

 lov«, mens kirkens forhold omtales i § 66: »Folkekirkens forfatning  

 ordnes ved lov.« Der er efter SF's opfattelse brug for en større præcisering af  

 bestemmelserne for det kommunale selvstyre.
Samtidig er der efter SF's  

 opfattelse brug for bestemmelser, som forbereder folkekirken på en  

 selvstændiggørelse i forhold til staten, sådan som det allerede i 1849 var  

 tanken.
 Men det er klart, at SF også ønsker grundloven ændret af politiske grunde,  

 idet SF's socialistiske menneske- og samfundsopfattelse naturligvis  

 indebærer, at SF ønsker en grundlov, der i højere grad tager udgangspunkt i  

 en socialistisk opfattelse, end tilfældet er med den nuværende grundlov.
SF er naturligvis klar over, at andre partier vil have, at grundloven skal  

 have et andet indhold.
Politik er nu engang en kamp på meninger og  

 holdninger, hvor vi må deles på anskuelser.
Den nuværende grundlovs opbygning svarer helt til opbygningen af de  

 tidligere grundlove.
Først anføres principperne om magtdelingen, dernæst  

 monarkiets - i praksis i en række tilfælde regeringens - beføjelser,  

 bestemmelserne om valgret og valgbarhed til Folketinget, lovgivningsprocessen  

 og Folketingets arbejde i det hele taget, Rigsretten og domstolene.
Endelig  

 følger så menneskerettighederne, og til allersidst kommer  

 revisionsparagraffen, § 88.
Opbygningen af 1953-grundloven følger meget nøje opbygningen af  

 1849-grundloven, som havde den belgiske grundlov fra 1831 som forbillede.
Det  

 gælder både opbygning og indhold, hvilket bl.a. hang sammen med, at D.G.  

 Monrad, der havde udarbejdet et oplæg til grundlov, netop havde mange af sine  

 ideer fra den belgiske grundlov.
Opbygningen af grundlovens paragraffer var logisk i 1849, fordi  

 1849-grundloven først og fremmest var kongens delegering af magten i henhold  

 til princippet om magtdelingen.
Menneskerettigheder kom i anden række.
Hvis  

 opbygningen af grundloven fortsat skal være logisk, må det være mest  

 nærliggende, at menneskerettighederne nævnes først, fordi en grundlov i dag  

 må tage udgangspunkt i folket.
 For det første er der nogle fundamentale menneskerettigheder, som ikke kan  

 fraviges.
 For det andet er det folket, der delegerer magten til folkets  

 repræsentanter i en række nærmere bestemte sammenhænge.
For det tredje er menneskerettighederne udgangspunkt for en række andre  

 paragraffer.
Derfor må det være mere logisk, at grundloven indledes med  

 menneskerettighederne.
Det samme gør f.eks. også den svenske grundlov fra  

 1974.
I dette forslag er der opregnet en række problemfelter, som det efter SF's  

 opfattelse kunne være relevant at diskutere i en grundlovskommission.
Men en  

 sådan opregning er naturligvis ikke udtømmende.
Også SF kan sagtens  

 forestille sig andre spørgsmål, som det ville være relevant at diskutere  

 nærmere.
 Det fremgår af forslaget, at grundlovskommissionen skal bestå af 21  

 medlemmer valgt efter forholdstalsmetode som almindelige folketingsudvalg.
 På samme måde som ved grundlovsændringen i 1953 vil det være naturligt, at  

 der nedsættes en række underudvalg til at belyse særlige problemfelter,  

 f.eks. menneskerettighederne, folkeafstemninger, regler for Danmarks  

 internationale samarbejde m.v.
Det er klart, at grundlovskommissionen skal have juridisk og anden  

 ekspertbistand til rådighed.
Men det er ikke tanken, at der skal være andre  

 end folketingsmedlemmer som medlemmer af grundlovskommissionen.
Disse andre  

 kan tilknyttes som eksperter.
 SF har med disse bemærkninger ønsket at vise, hvorfor SF mener, at der er  

 behov for en ny grundlov, og i hvilke retninger vi mener ændringer skal ske.
Bemærkningerne til de enkelte punkter bygger bl.a. på synspunkter, som  

 findes i et debatoplæg, som blev offentliggjort i august 1994, udarbejdet af  

 en arbejdsgruppe i SF.
Dertil kommer, at debatten om grundloven og om  

 forfatningsretlige spørgsmål de senere år har givet anledning til udbygning  

 af synspunkterne.
Da en grundlovsændring kræver meget grundige overvejelser, inden et  

 forslag udarbejdes, er der ingen, der på nuværende tidspunkt kan være  

 afklaret med hensyn til, hvad indholdet i en ny grundlov skal være.
Det  

 gælder også SF.
Men uanset at vi heller ikke selv er afklaret i alle  

 henseender, er mange af de synspunkter, ideer og forslag, der findes i  

 debatoplægget, medtaget for at vise, hvilke problemstillinger vi mener er  

 relevante, og hvilke konklusioner det kunne være relevant at drage.
Det er også klart, at SF ikke har noget forventning om, at alle  

 Folketingets partier er enige i de retninger, vi mener grundlovsændringerne  

 skal gå, og i de synspunkter, ideer og forslag, som findes i bemærkningerne  

 til de enkelte punkter.
Men vi har med de meget udførlige bemærkninger ønsket  

 at anskueliggøre, hvor SF mener der er problemer, og i hvilke retninger SF  

 mener ændringerne skal føre.
 Det er derfor klart, at man sagtens kan være enig i, at der bør nedsættes  

 en grundlovskommission, som f.eks. skal behandle de problemfelter, SF lægger  

 op til at behandle, uden på nogen måde at være enig i en række af de  

 indholdsmæssige synspunkter, som fremgår af bemærkningerne.
Bemærkninger til de enkelte punkter 1. Menneskerettighederne Når der tales om menneskerettigheder, kan der skelnes mellem de politiske  

 frihedsrettigheder, f.eks. personlig frihed, ytringsfrihed, forsamlingsfrihed  

 m.v., og de sociale rettigheder, f.eks. retten til arbejde, retten til  

 forsørgelse, retten til undervisning m.v.
Liberalister interesserer sig først  

 og fremmest - nogle liberalister kun - for de politiske frihedsrettigheder.  

 Socialister interesserer sig både for de politiske frihedsrettigheder og for  

 de sociale rettigheder.
Nogle, der kaldte sig socialister, var dog i praksis  

 ikke interesseret i sikring af de politiske frihedsrettigheder.
Der kan også skelnes mellem negative menneskerettigheder og positive  

 menneskerettigheder.
De negative rettigheder giver borgeren frihed for  

 staten, mens de positive rettigheder giver borgeren et krav på staten.  

 Liberalister interesserer sig først og fremmest - nogle liberalister kun -  

 for de negative menneskerettigheder.
Socialister interesserer sig både for  

 positive og negative menneskerettigheder.
Nogle, der kaldte sig socialister,  

 interesserede sig dog ikke for de negative menneskerettigheder, når de selv  

 havde magten.
De politiske frihedsrettigheder har deres baggrund i  

 menneskerettighederne, sådan som de bl.a. blev udformet for godt 200 år siden  

 i den amerikanske uafhængighedserklæring fra 1776 og i menneskerettighederne  

 fra 1789 som en del af den franske revolution.
De genfindes i den danske  

 grundlovs §§ 71, 72, 73, 74, 77, 78, 79 og 80.
 Der var dog også i den franske menneskerettighedserklæring fra 1789  

 antydninger af, at der også er noget, der hedder sociale rettigheder.
 Menneskerettighederne i grundloven er forfatningsretligt på flere punkter  

 udbygget siden 1953-grundloven gennem dansk tilslutning til internationale  

 konventioner.
Det gælder f.eks.
FN's konvention om »borgerlige og politiske  

 rettigheder« og den europæiske menneskerettighedskonvention.
Nogle af  

 disse udbygninger skal indføjes i forbindelse med en grundlovsrevision.
Den nuværende grundlovs § 77 er absolut, når det gælder forhåndscensur,  

 hvilket fremgår af formuleringen: »Enhver er berettiget til på tryk, i  

 skrift og tale at offentliggøre sine tanker, dog under ansvar for domstolene.  

 Censur og andre forebyggende forholdsregler kan ingensinde på ny  

 indføres.« Formuleringen af paragraffen er en sikkerhed imod forhåndscensur.
Men det  

 er tvivlsomt, om paragraffen giver nogen sikring imod, at der ved lov  

 gennemføres begrænsninger i ytringsfriheden i form af efterfølgende kontrol  

 og sanktioner.
Både FN's konvention om borgerlige og politiske rettigheder og  

 den europæiske menneskerettighedskonvention giver derimod en vis sikkerhed  

 mod indholdsmæssige begrænsninger af ytringsfriheden.
 Der er heller ikke nogen sikkerhed for med grundlovens § 77 at kunne  

 modtage de informationer, man ønsker, idet formuleringen alene går på  

 ytringsfrihed, ikke på informationsfrihed, f.eks. offentlighed i  

 forvaltningen.
 Til trods for at ytringsfriheden i § 77 er formuleret meget absolut,  

 findes der i lovgivningen mange indskrænkninger i ytringsfriheden - blot der  

 ikke er tale om forhåndscensur.
Derfor kunne der være behov for en sikring af både ytrings- og  

 informationsfriheden, sådan at det sikres, at en begrænsning i ytrings- og  

 informationsfriheden er en absolut undtagelse.
For selv om ytringsfriheden i  

 den nuværende § 77 er absolut, er der ved lov indført betydelige  

 begrænsninger, som kan diskuteres at være i overensstemmelse med grundlovens  

 bogstav og ånd.
Den forfatningsretlige praksis, der har udviklet sig med  

 reelle indskrænkninger i ytringsfriheden, betyder også, at det er svært at  

 sige, hvor grænsen i dag ligger.
Måske er der i dag reelt ingen grænse  

 herfor, blot det sker ved lov og der ikke er tale om forhåndscensur.
Dertil  

 kommer, at der er mennesker, der er blevet truet på deres arbejde, efter at  

 de har ytret sig offentligt.
Derfor kan der også her være behov for  

 præciseringer, så både offentligt og privat ansatte i højere grad bliver  

 sikret deres ytringsfrihed og ikke risikerer at blive afskediget, hvis de  

 ytrer sig offentligt.
Ytrings- og informationsfriheden er helt afgørende for, at et levende  

 folkestyre kan fungere.
Derfor er der også brug for en grundlovsbestemmelse,  

 der sikrer, at ethvert meddelelsesmiddel, f.eks. ny informationsteknologi,  

 kan udnyttes.
 Også borgernes ret til aktindsigt i den offentlige forvaltning skal sikres  

 gennem en grundlovsbestemmelse og kunne naturligt også formuleres i  

 sammenhæng med paragraffen om ytrings- og informationsfrihed.
Grundlovssikringen af offentlighed i forvaltningen skal naturligvis gælde  

 både den statslige og den kommunale forvaltning.
Men den skal også gælde de  

 »halvoffentlige« forvaltninger, f.eks. kommunale værker, DSB,  

 Danmarks Radio, Amtsrådsforeningen og Kommunernes Landsforening.
Ikke mindst  

 Amtsrådsforeningen og Kommunernes Landsforening bør underkastes opmærksomhed  

 ved en grundlovsrevision, idet der her er tale om organisationer, der  

 juridisk er private, men som i praksis - ikke mindst Kommunernes  

 Landsforening - har fået en slags status som nyt 1. kammer, fordi regeringen  

 og Folketinget lader de kommunale organisationer forbehandle mange af  

 lovforslagene, inden de fremsættes i Folketinget.
Udtrykket 1. kammer  

 relaterer til, at de kommunale organisationer - først og fremmest Kommunernes  

 Landsforening - får mulighed for at forbehandle lovforslagene, før de  

 behandles i Folketinget.
Før 1953 behandlede Landstinget lovforslagene på  

 linje med Folketinget.
Landstinget kaldtes dengang også 1. kammer og  

 Folketinget 2. kammer.
§ 73 om ejendomsrettens ukrænkelighed bør ændres og præciseres.
Der er  

 f.eks. behov for en præcisering af, hvornår begrebet »almenvellet«  

 skal kunne påberåbes, og der er videre behov for en præcisering af, hvad  

 ejendomsretten ikke må bruges til.
Uanset grundlovens ord har tolkningen af  

 dette begreb over tid allerede undergået betydelige ændringer, selv om  

 formuleringen i dag ikke adskiller sig væsentligt fra tidligere grundloves  

 bestemmelser.
Den nuværende § 73, stk. 1, om ejendomsretten har følgende  

 formulering: »Ejendomsretten er ukrænkelig.
Ingen kan tilpligtes at  

 afstå sin ejendom, uden hvor almenvellet kræver det.
Det kan kun ske ifølge  

 lov og mod fuldstændig erstatning.« I praksis tolkes denne bestemmelse således, at ukrænkeligheden er  

 begrænset, når det gælder den enkelte borgers private ejendom, f.eks. bolig.  

 Hvis almenvellet kræver, at der skal gå en motorvej gennem et bestemt område,  

 er der ingen »ukrænkelighed« tilbage.
Konkrete ekspropriationssager  

 efterlader heller ikke det indtryk, at den private ejendom er særlig  

 beskyttet med grundlovens § 73, jf. ekspropriationssagerne på Amager med  

 henblik på Øresundsforbindelsen og ved forskellige motorvejsprojekter.
Der kan i dag eksproprieres med henvisning til almenvellet, når en  

 kirkegård skal udvides, når en skole eller anden offentlig institution skal  

 bygges, når kommunen skal foretage udlægninger til bolig- og industriområder,  

 eller når en motorvej skal bygges.
Her er der ingen begrænsninger i, hvad  

 almenvellet kan kræve.
Derimod kan der ikke henvises til almenvellet, hvis man ønsker en  

 samfundsovertagelse af en virksomhed med mange arbejdspladser, som ellers er  

 på vej til at blive flyttet til udlandet.
Også en sikring af arbejdspladser  

 kan være nødvendigt af hensyn til amenvellet.
Omvendt betyder det naturligvis  

 ikke, at det offentlige i tide og utide skal gå ind og forhindre, at  

 arbejdspladser forsvinder. Økonomiske dødssejlere kan og skal naturligvis  

 ikke reddes med henvisning til almenvellet.
Der har de senere år været rejst kritik af, at offentlige myndigheder uden  

 videre kan trænge ind på menneskers grund og foretage undersøgelser.
Det er  

 klart, at sådanne situationer skal indskrænkes til det mindst mulige.
Men i  

 nogle situationer kan det ikke undgås, f.eks. når myndigheder nødvendigvis i  

 nogle tilfælde er nødt til at komme på uanmeldt besøg.
 Den nuværende formulering af § 73 og den praksis, der følger heraf,  

 opfattes også - med rette - som en principiel understregning af, at Danmark  

 er et kapitalistisk samfund, bl.a. fordi kollektiv ejendomsret og sikring mod  

 spekulation via privat ejendomsret ikke nævnes.
 I artikel 17 i FN's menneskerettighedserklæring hedder det således:  

 »Enhver har ret til at eje ejendom såvel alene som i fællig med  

 andre.« Hermed understreges det, at der ikke kun er tale om en  

 »privat« ejendomsret, men også en »kollektiv«  

 ejendomsret.
 Endvidere bør der kunne ske reguleringer i ejendomsretten af hensyn til  

 sikring af naturgrundlaget og sikring imod spekulation.
Det er vigtigt at sikre den enkelte borgers ret til bolig, forbrugsgoder  

 m.v.
Det er den form for ejendomsret, det er vigtigt at beskytte.
Men også  

 her kan det fra samfundets side være nødvendigt at gribe regulerende ind  

 eller foretage ekspropriation af hensyn til fællesskabets behov eller af  

 hensyn til naturen.
 Derimod er det efter SF's opfattelse vigtigt at forhindre, at den private  

 ejendomsret bruges til spekulation med henblik på at få hurtige gevinster.  

 Det er også vigtigt, at samfundet inddrager samfundsskabte værdier, og at  

 værdier skabt ved fælles indsats i f.eks. en virksomhed, og som i dag  

 tilfalder dem, der har ejendomsretten, kan tilfalde alle medarbejdere i  

 fællesskab i form af kollektiv ejendomsret.
En helt central menneskeret må være retten til sit eget liv.
Derfor er det  

 bl.a. statens opgave at sikre, at borgernes liv ikke trues.
Ud fra den  

 betragtning må et forbud mod dødsstraf som en grundlovsbestemmelse også være  

 logisk, ligesom det må være logisk at indføje et forbud imod tortur og  

 inhumane forhørs- og straffemetoder i grundloven.
 De sociale rettigheder er oftest positive frihedsrettigheder, der  

 udtrykker borgernes »krav« på staten (i betydningen: det  

 offentlige).
 Disse frihedsrettigheder er der betydelig færre af i grundloven end af de  

 politiske frihedsrettigheder, hvilket hænger sammen med, at grundloven  

 afspejler tidens (1953) politiske og økonomiske liberalisme.
 De sociale rettigheder genfindes reelt kun i grundlovens §§ 75 og 76:
 »§ 75. Til fremme af almenvellet bør det tilstræbes, at  

 enhver arbejdsduelig borger har mulighed for arbejde på vilkår, der betrygger  

 hans tilværelse.
Stk. 2. Den, der ikke selv kan ernære sig og sine, og hvis  

 forsørgelse ikke påhviler nogen anden, er berettiget til hjælp af det  

 offentlige, dog mod at underkaste sig de forpligtelser, som loven herom  

 påbyder.« »§ 76. Alle børn i den undervisningspligtige alder har ret  

 til fri undervisning i folkeskolen . . .«.
 Efter SF's opfattelse er det vigtigt, at de sociale rettigheder udbygges  

 bl.a. med baggrund i de internationale konventioner.
Et eksempel på menneskerettigheder, som er gældende i Danmark i dag, og  

 som er et resultat af dansk tilslutning til en international konvention, er  

 den såkaldte racismebestemmelse.
Den kom ind i dansk lovgivning i 1971, efter  

 at Danmark tilsluttede sig FN-konventionen herom i 1965. Da vi har tilsluttet  

 os konventionen og tankegangen findes i dansk lovgivning, er det helt  

 naturligt at få den ind i grundloven.
Det kunne ske ved en udbygning af den  

 eksisterende § 70, der har følgende ordlyd:
»§ 70. Ingen kan på grund af sin trosbekendelse eller  

 afstamning berøves adgang til den fulde nydelse af borgerlige og politiske  

 rettigheder eller unddrage sig opfyldelsen af nogen almindelig  

 borgerpligt.« Grundideen bag straffelovens racismebestemmelse kunne udbygge grundlovens  

 § 70:
»Den, der offentligt eller med forsæt til udbredelse i en videre  

 kreds fremsætter udtalelse eller anden meddelelse, ved hvilken en gruppe af  

 personer trues, forhånes eller nedværdiges på grund af sin race, hudfarve,  

 nationale eller etniske oprindelse, tro eller seksuelle orientering, straffes  

 med bøde, hæfte eller fængsel indtil 2 år.« Straffelovens racismebestemmelse blev vedtaget i 1971 med ovennævnte  

 ordlyd undtagen ordene »eller seksuelle orientering«, der blev  

 tilføjet i 1987.
 I sammenhæng hermed kunne også princippet om ligestilling mellem kønnene  

 og sikring imod diskrimination af handicappede ses, således at  

 diskriminationsparagraffen blev betydelig mere omfattende end i dag.
 Udvidelse af menneskerettighederne i form af positive rettigheder må efter  

 SF's opfattelse f.eks. indebære en præcisering af bestemmelsen i § 75 om  

 retten til arbejde, sådan at det bliver en reel ret.
Drøftelsen herom var allerede fremme i forbindelse med udformningen af  

 1953-grundloven.
Her kom socialdemokraten Julius Bomholt med følgende  

 forslag: »Retten til arbejde under menneskeligt og samfundsmæssigt  

 forsvarlige vilkår bør tilsikres alle, og det offentlige må træffe de  

 fornødne foranstaltninger til denne rets gennemførelse.« Dette forslag var i et vist omfang et afværgeforslag over for et mere  

 vidtgående, men ikke særlig brugbart kommunistisk forslag, som havde følgende  

 ordlyd: »Enhver borger har ret til arbejde til en løn, der svarer til  

 den ved overenskomst mellem arbejdere og arbejdsgivere fastsatte, eller -  

 hvor en sådan overenskomst ikke findes - til gennemsnitslønnen for det  

 pågældende«.
 Derfor frafaldt Socialdemokratiet også forholdsvis hurtigt sit eget  

 forslag og indgik et kompromis om den formulering, der i dag findes i  

 grundlovens § 75, stk. 1, om retten til arbejde - en »ret«, der  

 langtfra er nogen reel ret.
 Retten til offentlig forsørgelse omtales i § 75, stk. 2.
Hvis det offentliges forpligtelse blev begrænset til det, der direkte kan  

 udledes af denne paragraf, ville mange mennesker blive betydelig dårligere  

 stillet end i dag.
Der er ikke noget til hinder for efter den nuværende  

 grundlovsbestemmelse, at forsørgerpligten omfatter børn over 18 år og  

 forældre.
Det kan afgjort tale for en ny formulering.
Det forekommer ikke tidssvarende, at retten til uddannelse begrænser sig  

 til den undervisningspligtige alder, jf. § 76, når man tager i betragtning,  

 hvilken vægt vi i dag lægger på uddannelse i øvrigt.
Meget kan tale for en ny  

 formulering, der giver mulighed for yderligere uddannelse.
 På samme måde kunne det være rimeligt, at børns rettigheder i form af en  

 paragraf om børnerettigheder også kom til at blive omfattet af grundloven.
I hvilket omfang borgerne ellers skal kunne gøre krav gældende over for  

 det offentlige i henhold til en grundlovsbestemmelse kan være svært at  

 afgøre.
Skal borgerne have et retskrav på at kunne behandles inden for en vis  

 tidsfrist i det offentlige sundhedssystem, og skal en sådan ret  

 grundlovssikres? Hvis ja, hvilke krav over for det offentlige åbnes der fremover for, hvis  

 alt, som er teknisk muligt, også skal kunne tilbydes borgerne? Hvis der  

 f.eks. kun er 2 procents chance for at overleve, skal det offentlige så  

 bekoste operationer m.v., næsten uanset hvad det koster? Og hvilke modkrav  

 (f.eks. krav til livsførelse) kan det offentlige stille til gengæld? Hvis nej, er sundhed og et godt helbred ikke lige så vigtigt som arbejde  

 og retten til offentlig forsørgelse, jf. henholdsvis § 75, stk. 1, og § 75,  

 stk. 2? Derfor er krav om sygdomsbehandling m.v. klart en såkaldt positiv  

 menneskeret, som det kan være relevant at få indføjet i grundloven.
Men det  

 kræver nøje afgrænsninger og præciseringer.
Til menneskerettigheder må også høre retten til bolig.
Men den præcise  

 formulering kan være svær at udforme.
Sammen med paragrafferne om menneskerettighederne er også i den nuværende  

 grundlov anført en pligt, nemlig værnepligten, der er formuleret i § 81:  

 »Enhver våbenfør mand er forpligtet til med sin person at bidrage til  

 fædrelandets forsvar efter de nærmere bestemmelser, som loven  

 foreskriver.« Ud fra at forsvar med våben ikke er den eneste og efter SF's opfattelse  

 heller ikke den bedste form for samfundstjeneste, som borgerne kan udøve, må  

 det være rimeligt, at værnepligten, hvis den overhovedet skal opretholdes,  

 ændres til generel samfundstjeneste, hvorved civil værnepligt helt  

 ligestilles med militær værnepligt.
Men spørgsmålet er i høj grad, om ikke værnepligtsparagraffen helt bør  

 slettes.
Den stammer helt fra 1849, hvor værnepligten kom til at omfatte alle  

 og ikke kun bønderkarlene, sådan som det havde været tilfældet før 1849.  

 Derfor var paragraffen dengang bøndernes »frihed« fra alene at  

 skulle bære værnepligtsbyrden.
Situationen i dag er en helt anden.
2. Naturens rettigheder Da grundlaget for menneskerettighederne blev lagt for over 200 år siden,  

 var det udtryk for en sikring af menneskenes rettigheder over for staten  

 (kongen, den udøvende magt). Der er som sagt fortsat brug for en sådan  

 sikring over for staten (det offentlige).
Men det er ikke kun menneskene, der har brug for en sådan sikring.
Det har  

 naturen også.
Ligesom menneskene skal sikres mod overgreb fra staten og andre  

 mennesker, må naturen også sikres mod sådanne overgreb.
Det er vigtigt, at  

 der i grundloven er bestemmelser, som angiver grænser for, hvilken brug -  

 udnyttelse - af naturen og naturforekomsterne der er acceptabel, f.eks. i  

 forbindelse med skovfældning, grusgravning, dyrkning af markerne m.v.
Det er i den forbindelse vigtigt at få understreget, at den menneskelige  

 aktivitet (værdiskabelse i både snæver og bred forstand) er et produkt af  

 samspillet mellem menneske og natur, og at dette samspil skal udøves i  

 overensstemmelse med bestemte regler.
Derfor er det også en begrænsning i,  

 hvordan ejendomsretten må udnyttes.
Begrænsningen i udøvelsen af  

 ejendomsretten gælder ikke kun for private, men også for staten, amter og  

 kommuner.
3. Udbygning af demokratiet I forlængelse af, at der sker en udvidelse af menneskerettighederne, er  

 det også relevant at tale om udvidelse af de demokratiske rettigheder i form  

 af retten til brugerindflydelse og selvforvaltning i den offentlige sektor  

 samt retten til arbejdspladsdemokrati i såvel den private som den offentlige  

 sektor.
Dette sidste antaster naturligvis også arbejdsgiverens ret til at  

 lede og fordele arbejdet.
Men sådan vil det altid være, at udvidelse af  

 demokratiet og rettighederne for nogen på tilsvarende måde medfører  

 begrænsninger for andre.
4. Det kommende selvstyre Ikke mindst når det tages i betragtning, hvor detaljeret grundloven  

 omtaler Folketingets forhold, er omtalen af det kommunale selvstyre meget  

 sporadisk og utidssvarende med formuleringen i § 82, hvor der blot står:  

 »Kommunernes ret til under statens tilsyn selvstændigt at styre deres  

 anliggender ordnes ved lov.« I forhold til, hvor megen vægt der lægges på den kommunale selvforvaltning  

 i dag, er den del af forfatningen langt vigtigere end en række andre ting,  

 der står i grundloven.
Folketinget kunne f.eks. i dag uden at komme i  

 modstrid med ordlyden i grundloven reelt afskaffe indholdet i det kommunale  

 selvstyre.
Det ville dog formentlig være i modstrid med vore  

 forfatningsmæssige traditioner.
Derfor bør princippet om det kommunale  

 selvstyre slås fast i grundloven.
 Det kunne f.eks. være relevant at få slået et princip om decentralisering  

 fast, sådan at det bliver et højere niveau, der skal argumentere for, at  

 beslutningen eller afgørelsen skal træffes på det højere niveau.
Men da det er Folketinget, der ved lov skal fastlægge de nærmere regler  

 for det kommunale selvstyre, kan Folketinget også begrænse dette ved lov  

 under henvisning til retssikkerheden og til menneskerettighederne samt  

 grundloven i øvrigt, f.eks. gamles retssikkerhed med henblik på at få en  

 anstændig behandling i form af hjemmehjælp eller plejehjemsplads.
Tilsvarende  

 når det gælder børns rettigheder, herunder retten til en institutionsplads.  

 Derfor skal der være en balance mellem hensynet til det kommunale selvstyre  

 og hensynet til retssikkerheden og overholdelse af menneskerettighederne m.v.
5. Danmarks deltagelse i det internationale samarbejde Danmarks deltagelse i det internationale samarbejde er i den nuværende  

 grundlov først og fremmest fastlagt i §§ 19 og 20.
Overnationale organisationer, som § 20 først og fremmest handler om, og  

 som i grundloven betegnes mellemfolkelig myndighed, er karakteriseret ved, at  

 de kan træffe beslutninger, som ikke blot forpligter medlemsstaterne, men  

 også har direkte retsvirkninger over for borgerne i medlemslandene.
I dag  

 drejer det sig først og fremmest om EU.
Grundlovens § 19 omfatter derimod det  

 mellemfolkelige samarbejde, som ikke har overnational karakter - herunder  

 også en del af EU-samarbejdet.
Grundlovens § 19, der fastlægger princippet for, hvem der har kompetencen  

 i udenrigspolitikken, har rødder tilbage til 1849. § 19, stk. 1: »Kongen  

 handler på rigets vegne i mellemfolkelige anliggender.
Uden Folketingets  

 samtykke kan han dog ikke foretage nogen handling, der forøger eller  

 indskrænker rigets område, eller indgå nogen forpligtelse, til hvis  

 opfyldelse Folketingets medvirken er nødvendig, eller som i øvrigt er af  

 større betydning.
Ej heller kan kongen uden Folketingets samtykke opsige  

 nogen mellemfolkelig overenskomst, som er indgået med Folketingets  

 samtykke.« Selv om Det Udenrigspolitiske Nævn som rådgivende organ er fastslået i  

 stk. 3 i samme paragraf, er der brug for en nyformulering, der i højere i  

 grad inddrager Folketinget i beslutningerne.
Grundlovens formulering om, at  

 »kongen (regeringen) handler på rigets vegne i mellemfolkelige  

 anliggender«, bygger på den elitære forestilling, som i udpræget grad  

 herskede tidligere, om, at udenrigspolitik er for krævende og for indviklet  

 for de folkevalgte.
Forestillingen var (er) også, at offentlighed i  

 udenrigspolitikken er skadelig, og at regeringen skal have forholdsvis frie  

 hænder i udenrigspolitiske spørgsmål.
Sådanne forestillinger kan ikke være acceptable i en demokratisk  

 forfatning.
Dertil kommer, at internationale spørgsmål i dag har langt større  

 betydning end tidligere - ikke kun i forhold til, da junigrundloven fra 1849  

 blev udformet for snart 150 år siden, men også i forhold til, da  

 1953-grundloven blev udformet for godt 40 år siden.
I dag kan det være vanskeligt at skelne mellem indenrigs- og  

 udenrigspolitik, og Danmark samarbejder med andre lande i utallige  

 internationale organisationer, et samarbejde, som er mere eller mindre  

 forpligtende for borgerne.
Derfor bør afvejningen mellem offentlighed og  

 fortrolighed ikke være principielt anderledes i internationale end i  

 nationale spørgsmål.
Med de nuværende bestemmelser er det - bortset fra de særlige samtykkekrav  

 - tvivlsomt, om regeringen er forpligtet til at følge Folketingets  

 beslutninger i udenrigspolitiske spørgsmål.
Der er ikke enighed herom i den  

 forfatningsretlige litteratur.
 Forslaget til ny formulering må gøre det klart, at Folketinget kan lægge  

 rammer for ethvert udenrigspolitisk spørgsmål og kan pålægge regeringen  

 bestemte handlinger f.eks. ved afstemninger i internationale organisationer.  

 Det forhindrer dog ikke regeringen i at søge at få relativt brede  

 forhandlingsmandater af Folketinget.
 Uanset sådanne præciseringer ændrer det ikke ved, at regeringen som  

 udøvende magt har ansvaret for udøvelsen af udenrigspolitikken.
 En af de helt afgørende nye paragraffer, der kom ind i grundloven i 1953,  

 var § 20, hvis rækkevidde efterfølgende man klart ikke kunne forudse, da man  

 formulerede paragraffen for over 40 år siden:
 »Beføjelser, som efter denne grundlov tilkommer rigets myndigheder,  

 kan ved lov i nærmere bestemt omfang overlades til mellemfolkelige  

 myndigheder, der er oprettet ved gensidig overenskomst med andre stater til  

 fremme af mellemfolkelig retsorden og samarbejde.
Stk. 2. Til vedtagelse af lovforslag herom kræves et flertal på  

 fem sjettedele af folketingets medlemmer.
Opnås et sådant flertal ikke, men  

 dog det til vedtagelse af almindelige lovforslag nødvendige flertal,  

 forelægges det folketingsvælgerne til godkendelse eller forkastelse efter de  

 for folkeafstemninger i § 42 fastsatte regler.« Den nuværende § 20 nævner, at »beføjelser« kan overlades »i  

 nærmere bestemt omfang«.
Denne formulering har i praksis vist sig at  

 være for upræcis.
Skiftende regeringer og Udenrigsministeriet har tolket § 20  

 temmelig frit.
Man har accepteret, at nye emner er inddraget under  

 EU-regulering uden særlig hjemmel i Traktaten.
Det er sket med henvisning til  

 Romtraktatens artikel 235, som ikke indeholder nogen form for emnemæssig  

 afgrænsning.
 I forbindelse med tiltrædelsen af Den Europæiske Fælles Akt (EF-pakken) i  

 1986, hvor der blev indført særlige bestemmelser på flere områder, anførte  

 den daværende danske udenrigsminister, at der ikke var tale om noget nyt, og  

 at folkeafstemning derfor ikke var påkrævet, når beføjelser allerede blev  

 udøvet efter artikel 235. Ved samme lejlighed blev det ligeledes afvist, at  

 indførelse af flertalsafstemninger skulle godkendes ved en § 20-procedure.
 Folkeafstemningen i 1986 blev alene afholdt, fordi regeringen ikke kunne  

 få flertal i Folketinget for forslaget om dansk tilslutning til EF-pakken.  

 Derfor var folkeafstemningen i 1986 formelt kun vejledende og uden direkte  

 hjemmel i grundloven.
Det er ud fra en demokratisk synsvinkel helt afgørende, at Folketinget og  

 vælgerne har et sikkert grundlag for stillingtagen, når der skal overlades  

 kompetence til en overnational organisation.
Den danske befolkning skal ikke  

 underkastes en uoverskuelig og ukontrollabel »automatisk«  

 unionsudvikling.
Hvert skridt skal være inden for klare rammer, som  

 Folketinget og vælgerne har godkendt.
Det var samme tankegang, der bl.a. lå  

 bag udtalelsen fra den tyske forbundsforfatningsdomstol i dens kendelse af  

 12. oktober 1993.
Højesterets beslutning om, at det grundlovsmedholdelige i underskrivelsen  

 af Maastricht-Traktaten skal kunne domstolsprøves, viser, at der er brug for  

 en nøjere præcisering af, hvor langt man kan gå med hensyn til  

 suverænitetsafgivelse i henhold til grundloven.
Men det er ikke rimeligt, at  

 det primært er domstolene, der skal afgøre den slags.
Det er en politisk  

 afgørelse.
Derfor bør der ske en præcisering i grundloven, så den gråzone,  

 som nødvendigvis må være der, bliver mindre.
 Derfor er der brug for en ny formulering af § 20, hvor der bl.a. stilles  

 langt mere præcise krav til, hvordan og hvornår der kan overlades kompetence  

 til mellemfolkelige myndigheder.
En ny formulering af § 20 skal efter SF's opfattelse sikre, at ændringer i  

 de forudsætninger, som Folketinget og vælgene har fået forelagt ved tidligere  

 tiltrædelseslove, ikke har gyldighed, medmindre de bliver godkendt ved en ny  

 § 20-procedure.
Vedtagelse af »vitale spørgsmål«, jf.  

 Luxembourgforliget, var en helt afgørende forudsætning for tiltrædelsesloven  

 i 1972, og miljøgarantien var på tilsvarende måde en afgørende forudsætning  

 for vedtagelse af EF-pakken i 1986.
 Med en sådan ny formulering af § 20 er det klart, at ændringer i  

 kompetencefordelingen mellem Kommissionen, Ministerrådet og  

 Europa-Parlamentet eller ændringer i afstemningsregler i Ministerrådet, der  

 forringer Folketingets og regeringens muligheder for indflydelse, kun kan  

 godkendes ved en § 20-procedure.
Nærhedsprincippet er efter SF's opfattelse et vigtigt demokratisk princip,  

 som skal sikre folket størst mulig indflydelse på egne forhold og på fælles  

 anliggender.
Ved offentlige opgaver, som kan løses lokalt, skal kompetencen  

 ligge på det kommunale niveau.
Ved opgaver, som kan løses nationalt, skal  

 kompetencen ligge hos Folketinget og regeringen.
Kun ved opgaver, der kræver  

 internationale løsninger, kan kompetencen overlades til mellemfolkelige  

 myndigheder.
 Nærhedsprincippet er afgørende ud fra det demokratiske princip om, at  

 folkestyret udvikles/skabes nedefra - at al magt udgår fra folket.
 Det bør også overvejes, om folkeafstemning skal være obligatorisk ved  

 suverænitetsafgivelse, også selv om der er en tilslutning til  

 suverænitetsafgivelse i Folketinget på 5/6. Begrundelsen er, at  

 suverænitetsafgivelser indebærer meget væsentlige ændringer i folkestyrets  

 vilkår, og ud fra tankegangen om, at al magt udgår fra folket, må det også  

 være folket, der afgiver dele af dansk suverænitet.
 Grundloven kommer også på linje med den praksis, der har udviklet sig i  

 Danmark, med, at væsentlige suverænitetsafgivelser afgøres ved  

 folkeafstemninger, uanset at der evt. er fem sjettedeles flertal herfor i  

 Folketinget.
Der er dog det problem, at derved skal selv mindre suverænitetsafgivelser  

 godkendes ved folkeafstemninger.
Det ville f.eks. også have omfattet  

 ændringen af patentlovgivningen, der blev vedtaget i Folketinget i 1989,  

 hvorved Danmark blev underlagt Den Europæiske Patentmyndighed.
Problemet  

 kunne evt. løses ved, at det obligatoriske krav om folkeafstemning blev  

 begrænset til dels suverænitetsafgivelser af større betydning og dels  

 traktatændringer, som tidligere er godkendt ved folkeafstemninger.
Men under  

 alle omstændigheder fastholdes, at suverænitetsafgivelser, der ikke  

 nødvendigvis kræver folkeafstemninger, kun kan finde sted, når der er 5/6  

 flertal herfor blandt Folketingets medlemmer.
Den nuværende grundlov stiller krav om samtykke fra Folketinget ved  

 regeringens handlinger i vigtige mellemfolkelige anliggender, jf. § 19. Det  

 er paradoksalt, at der ikke stilles et tilsvarende krav ved regeringens  

 handlinger i forhold til beslutninger i overnationale organisationer.
Der er  

 tale om et forfatningsmæssigt tomrum, som i praksis kun delvis er udfyldt af  

 den rolle, som Folketingets Europaudvalg har fået i Folketinget.
Regeringen  

 skal rådføre sig med Folketinget, og der har udviklet sig den praksis, at  

 regeringen har et forhandlingsmandat, medmindre der i udvalget er konstateret  

 et flertal imod.
Mandatet bygger således ikke på en positiv vedtagelse.
Ifølge den udviklede praksis kan EU-forslag drøftes i Folketingets plenum.  

 Men Folketinget kan ikke træffe beslutninger, men kun drøfte forslag »ud  

 fra principielle synspunktet, uden nærmere gennemgang af enkeltheder«,  

 jf.
Folketingets Forretningsordens § 19, stk. 6.
Det er vigtigt, at der sikres en reel demokratisk indflydelse på  

 beslutninger i overnationale organisationer.
Det gælder ikke mindst EU, som  

 har fået en afgørende lovgivningsbeføjelse, som tidligere alene blev  

 varetaget af Folketinget.
Folketinget skal derfor også have afgørende  

 indflydelse på EU-lovgivningen via repræsentationen i Folketinget, sådan som  

 folket også har, når det gælder den nationale lovgivning.
Det skal derfor sikres i grundloven, at regeringen og de enkelte ministre,  

 som optræder på Danmarks vegne i Ministerrådet, i enhver henseende handler  

 under ansvar over for Folketinget og med krav om samtykke fra Folketinget ved  

 stillingtagen til EU-lovgivning og andre sager af større betydning.
Hermed  

 genskabes den sammenhæng i det politiske ansvar, som er et afgørende  

 kendetegn ved folkestyret.
Det er klart, at det forslag, som er kommet fra Folketingets formand,  

 Erling Olsen, om, at spørgsmål om suverænitetsafgivelse skal behandles efter  

 samme procedure som grundlovsændringer naturligt også bør indgå i en  

 grundlovskommissions overvejelser.
Ifølge Erling Olsens forslag skal  

 suverænitetsafgivelse kun kunne ske efter folkeafstemning efter samme  

 procedure som ved en grundlovsændring.
Det betyder samtidig ifølge Erling  

 Olsen, at beslutningen om suverænitetsafgivelse ikke kan efterprøves af  

 domstolene.
Uanset om det er Erling Olsens model, der vælges, eller den model, der er  

 skitseret i bemærkningerne tidligere, og som SF umiddelbart foretrækker, er  

 det afgørende ved begge modeller, at suverænitetsafgivelse kun kan ske efter  

 forudgående grundig diskussion og ved en åbenbar beslutning.
I modsætning til  

 en række af de tidligere suverænitetsafgivelser, der er sket, uden der rigtig  

 har været debat om konsekvenserne af suverænitetsafgivelserne.
Uanset at det er Folketinget, der har kompetencen, er det af praktiske  

 hensyn nødvendigt, at Folketinget kan delegere sine beføjelser og opgaver i  

 forbindelse med beslutninger i overnationale organisationer til et udvalg.
I  

 modsætning til den nuværende praksis bør det være Folketinget, der har det  

 overordnede ansvar og dermed kan fastlægge rammer og træffe beslutninger i  

 enkeltsager om den danske linje i overnationale organisationer.
Udvalget handler således på Folketingets vegne i overensstemmelse med den  

 arbejdsdeling, som fastlægges nærmere ved lov, jf.
Folketingets Finansudvalg,  

 som netop har kompetence til at handle på Folketingets vegne.
Da udvalget  

 skal forhandle og tage stilling til lovgivningsanliggender, skal  

 udgangspunktet være, at udvalgets møder er offentlige.
Der har tidligere i debatten om mulige grundlovsændringer været fremført  

 en ide om, at der skulle vælges et egentligt EU-ting på linje med  

 Folketinget, som alene skulle behandle EU-sager, men til gengæld alle  

 EU-sager.
Det forekommer dybt problematisk og højst besynderligt, at der igen  

 skulle være to kamre.
Dette uanset, at der er tale om en anden arbejdsdeling,  

 end det var tilfældet, da Landstinget eksisterede.
Det er langt mere i  

 overensstemmelse med demokratiets væsen, at Folketinget har ansvaret for  

 EU-politikken, og at Folketinget kan delegere sin myndighed til et  

 Europaudvalg, og at bestemmelserne herom præciseres i grundloven.
En forudsætning for, at et sådant Europaudvalg kan fungere, er til  

 gengæld, at Folketinget til dette Europaudvalg vælger medlemmer, der først og  

 fremmest kan hellige sig EU-spørgsmål.
Hvis der bliver tale om et  

 »prestigeudvalg«, hvori folketingsmedlemmer, der har 117 andre  

 opgaver at tage vare på, skal sidde, bliver der ikke tale om det grundige og  

 indsigtsfulde arbejde, som der er behov for.
6. Folkeafstemninger Muligheden for folkeafstemninger findes kun i begrænset omfang i den  

 danske grundlov og er først og fremmest indført i et forsøg på at sikre, at  

 udviklingen ikke går for hurtigt.
 Det gælder som allerede berørt ved suverænitetsafgivelser i henhold til  

 grundlovens § 20, hvor suverænitetsafgivelser skal godkendes ved en  

 folkeafstemning, medmindre de vedtages af Folketinget med 5/6 flertal.
Det gælder også bestemmelsen i § 42 om, at 1/3 af Folketingets medlemmer  

 kan kræve en lov - adskillige love dog undtaget - til folkeafstemning for at  

 få afprøvet tilslutningen hos vælgerne.
Denne bestemmelse kom netop ind i  

 grundloven i 1953 som en del af Venstres og De Konservatives pris for, at  

 Landstinget kunne afskaffes.
Også bestemmelsen om, at ændringer (i praksis nedsættelse) af  

 valgretsalderen skal prøves ved folkeafstemninger, har en bevarende funktion  

 og kom ind i grundloven som et krav fra Venstre og De Konservative for at gå  

 med til den nye grundlov.
Bestemmelsen om valgretsalderen skulle forhindre,  

 at valgretsalderen blev nedsat for hurtigt og for meget.
I alle tre tilfælde kræves der ud over et flertal af nejstemmer, at  

 nejstemmerne udgør mindst 30 pct. af vælgerne, for at vedtagelse af loven  

 skal kunne omgøres af vælgerne.
Det afspejler, at det danske demokrati er et  

 repræsentativt demokrati, og at der skal en betydelig modstand til at vælte  

 en af Folketinget vedtaget lov.
Endelig skal grundlovsændringer bekræftes ved folkeafsteminger med en  

 jatilslutning på mindst 40 pct. af vælgerne, hvilket betyder, at det er meget  

 vanskeligt at ændre i grundloven.
Kravet om folkeafstemninger ved  

 grundlovsændringer kom ind i grundloven i 1915. Men dengang krævedes der 45  

 pct. jastemmer.
Ved grundlovsændringen i 1953 blev procenten nedsat til 40.
At både 45 pct. og 40 pct. er ganske høje procenter, viste både  

 folkeafstemningen i 1939 og i 1953, hvor det henholdsvis ikke lykkedes og  

 lige lykkedes at få grundloven ændret.
I 1939 udgjorde jastemmerne 91,9 pct.  

 af de afgivne stemmer.
Men det var ikke tilstrækkeligt, fordi  

 stemmedeltagelsen kun var på 48,9 pct., hvilket betød, at jastemmerne af  

 samtlige stemmer kun lå på 44,8 pct., hvilket ikke var nok til ændringen.
I 1953 lykkedes det lige med nød og næppe at få grundlovsændringen  

 igennem, idet 45,8 pct. af samtlige vælgere stemte ja.
At det lykkedes i  

 1953, skyldtes, at stemmedeltagelsen var højere end i 1939, idet den lå på  

 59,1 pct., hvilket var nok til at få forslaget igennem, selv om jastemmerne  

 af de afgivne stemmer kun var 78,8 pct., dvs. lavere end i 1939.
 Da det i 1915 kom ind i grundloven, at grundlovsændringer krævede 45 pct.  

 jastemmer af samtlige vælgere ved en folkeafstemning, var det Venstre, som  

 ønskede en så høj procent, hvorved bestemmelsen blev en konservativ  

 foranstaltning for at undgå for mange og for vidtgående grundlovsændringer.
Men uanset dette er det en rigtig demokratisk foranstaltning, at folket  

 skal spørges ved så vidtgående ændringer, som grundlovsændringer er udtryk  

 for.
Men man kan med rette sætte spørgsmålstegn ved, om kravet til  

 japrocenten er rimelig.
Naturligvis skal der ved en folkeafstemning være  

 flertal.
Men kunne flertallet nøjes med at være 35 pct. eller 1/3 af samtlige  

 vælgere? Derimod kan folket (vælgerne), som vi bl.a. kender det fra Schweiz og  

 amerikanske delstater, ikke mindst Californien, ikke kræve bestemte sager  

 eller vedtagne lovforslag til folkeafstemning.
Folket har med andre ord ikke  

 initiativret.
I de senere år har vi set en tendens til, at der flere steder  

 er åbnet for folkeafstemninger, ikke mindst på lokalt plan, via folkets  

 initiativret, f.eks. i Finland og Slesvig-Holsten.
Tanken om, at folkeafstemninger skal bruges meget mere, og at folket evt.  

 skulle have initiativret, er ikke ny i Danmark.
I begyndelsen, af århundredet  

 var der både hos Det Radikale Venstre og Socialdemokratiet forslag om at  

 bruge folkeafstemninger meget mere aktivt.
 Allerede i det første radikale partiprogram fra 1905 blev ønsket om  

 folkeafstemninger rejst, og i 1909 var folkeafstemninger en del af det  

 grundlovsforslag, som partiet fremsatte.
Socialdemokratiet havde også folkeafstemninger med i deres programmer fra  

 1910, 1915 og 1923, og i det grundlovsforslag, som Socialdemokratiet  

 fremsatte i 1920, var folkets initiativret en central del. 50.000 vælgere  

 skulle ifølge forslaget have mulighed for at forlange en folkeafstemning  

 afholdt, og 100.000 vælgere kunne forlange en folkeafstemning om et  

 lovforslag, der var blevet forkastet af Rigsdagen, hvis mindst 1/4 af  

 Rigsdagen havde stemt for forslaget.
Folkets initiativret skulle klart bruges  

 som modvægt til et flertal i Rigsdagen af Venstre og Det Konservative  

 Folkeparti.
 Det er i øvrigt værd at bemærke, at der ikke i disse forslag var de senere  

 begrænsninger i 1953-grundloven om, at der er forslag, der ikke kan komme til  

 folkeafstemning, f.eks. skattelove, indfødsretslove m.v.
Efterhånden som Socialdemokratiet og Det Radikale Venstre vandt  

 flertallet, først i Folketinget (1929) og siden i Landstinget (1936), svandt  

 partiernes interesse for folkeafstemninger også.
Til gengæld blev Venstre og  

 Det Konservative Folkeparti mere og mere interesseret i  

 folkeafstemningsmuligheden som en beskyttelse for mindretallet i Folketinget  

 (og oprindelig også i Landstinget).
 Sådanne skiftende opfattelser af muligheden for at anvende  

 folkeafstemninger afspejler og afslører, at et partis stillingtagen i nogle  

 spørgsmål ikke så meget er bestemt af principper som af, hvad der gavner  

 partiets interesser mest muligt.
Ud fra et ønske om at øge det folkelige engagement kunne det være værd at  

 overveje en udvidelse af muligheden for anvendelse af folkeafstemninger.  

 Dette uanset, at indførelse af større mulighed for folkeafstemninger ikke  

 nødvendigvis altid vil føre til de politiske beslutninger, som vi kunne  

 foretrække, jf. f.eks.
Schweiz.
 Ønsket om flere folkeafstemninger rejser dog 4 spørgsmål:
1) Hvem skal have initiativret til folkeafstemninger? 2) På hvilket niveau kan folkeafstemninger foregå? 3) Hvilke sager kan komme til folkeafstemning? 4) Hvem kan deltage i folkeafstemningerne? Hvis udvidelse af folkeafstemningsmuligheden har som udgangspunkt at øge  

 det folkelige engagement og deltagelse i de politiske beslutningsprocesser,  

 må det logisk betyde, at folket (vælgerne) skal have initiativret til  

 folkeafstemninger.
Folkets initiativret findes ikke i dansk lovgivning i dag.
Men den fandtes  

 tidligere i forbindelse med skolenedlæggelser.
Muligheden blev indført i 1958  

 på baggrund af et forslag fra Venstre fremsat i 1956 for at undgå, at skoler  

 blev nedlagt af kommunalbestyrelser hen over hovedet på befolkningen.
 Muligheden blev afskaffet i 1988 på baggrund af et forslag fra den  

 daværende undervisningsminister Bertel Haarder. Årsagen hertil var bl.a. et  

 ønske fra Kommunernes Landsforening, der fandt, at en lokal befolknings  

 ønsker om at undgå en skolenedlæggelse kunne komme på tværs af kommunens  

 ønsker om besparelser på skoleområdet.
Muligheden for folkeafstemning i forbindelse med skolenedlæggelser var  

 udtryk for ægte folkevilje.
En kvalificeret del af skoledistriktets vælgere  

 kunne ved deres underskrift forlange en skolenedlæggelse sendt til  

 folkeafstemning, og skolenedlæggelsen kunne ikke gennemføres i samme  

 valgperiode, hvis et kvalificeret flertal af skoledistriktets vælgere stemte  

 nej ved den efterfølgende folkeafstemning.
Da reglen blev afskaffet i 1988, stemte SF som det eneste parti imod.
Og  

 da SF i 1990 foreslog reglen med visse justeringer genindført, fik SF kun  

 delvis støtte fra Kristeligt Folkeparti.
Alle andre partier i Folketinget var  

 imod.
Det viser noget om hulheden, når partier taler smukt om ønsket om flere  

 folkeafstemninger.
Folkeafstemninger er gode nok, men folket skal så ved  

 folkeafstemninger helst mene det, partierne selv mener.
Derimod er vejledende folkeafstemninger reelt ikke nogen udvidelse af  

 demokratiet.
De har først og fremmest til formål at fritage de valgte  

 politikere for ansvaret eller at give politikerne billige point ved at sende  

 for dem populære sager til folkeafstemning.
 Da et flertal i Folketinget i 1986 sendte EF-pakken til folkeafstemning,  

 skyldtes det først og fremmest, at nogle af folketingets partier -  

 Socialdemokratiet og De Radikale - ikke brød sig om at tage endelig stilling,  

 fordi partierne var delt i spørgsmålet.
Anvendelse af folkeafstemninger til magthavernes (i et demokratisk system  

 flertallets eller en præsidents) egen fordel er velkendt og har intet med en  

 udvidelse af demokratiet at gøre.
Den slags folkeafstemninger er bl.a. blevet  

 anvendt imod de folkevalgte.
Det var det, Napoleon III gjorde i Frankrig i  

 forrige århundrede, og det var det, de Gaulle senere benyttede sig af.
Og det  

 var til dels også det, Poul Schluter benyttede sig af, da han foreslog en  

 vejledende folkeafstemning om EF-pakken i 1986. Men gennemførelse af denne  

 folkeafstemning kunne kun lade sig gøre, fordi et flertal i Folketinget  

 tilsluttede sig forslaget om at sende afgørelsen til folkeafstemning.
 Derfor er det svært at se, at folkeafstemninger som et forsøg på at udvide  

 demokratiet og øge det folkelige engagement kan finde sted ved andet end  

 folkets initiativret.
Hvis udgangspunktet er ønsket om at få større folkeligt engagement, er  

 folkeafstemninger på baggrund af folkeligt initiativ på kommunalt - evt.  

 amtskommunalt - plan mere realistisk og meningsfyldt end folkeafstemninger på  

 landsplan.
Der er betydelig mere mening og realisme i at kunne kræve  

 folkeafstemning gennem underskriftsindsamling på kommunalt plan fra f.eks.  

 10-25 pct. af kommunens vælgere end tilsvarende på landsplan.
Uanset dette  

 kunne det dog alligevel være værd at overveje muligheden for folkeafstemning  

 på landsplan på baggrund af et folkeligt initiativ.
Et centralt, men også vanskeligt spørgsmål er, hvilke sager der kan gøres  

 til genstand for folkeafstemning.
Der må nødvendigvis fastlægges en  

 afgrænsning af, hvilke sager der henholdsvis kan og ikke kan komme til  

 folkeafstemning.
Det skal præciseres på samme måde, som der findes en præcis  

 afgrænsning i grundlovens § 42, stk. 6. Men en sådan afgrænsning er uhyre  

 vanskelig at foretage.
Det siger sig selv, at folkeafstemninger ikke kan vedrøre spørgsmål, der  

 på nogen måde antaster menneskerettighederne, sådan som de f.eks. er  

 nedfældet i grundloven.
Det er også klart, at man ikke på f.eks. kommunalt  

 niveau kan afholde folkeafstemninger om spørgsmål, der på nogen måde antaster  

 retssikkerheden, sådan som de findes i de vedtagne love.
Der er også brug for  

 yderligere afgrænsninger af, hvilke spørgsmål der kan komme til  

 folkeafstemning på kommunalt niveau, selv om der er tale om kommunale  

 anliggender.
Skal det f.eks. ved kommunale folkeafstemninger være muligt at  

 gennemtvinge store kommunale udgifter og nedsætte skatterne? Skal vælgere fra hele kommunen f.eks. kunne stemme om forhold, der alene  

 vedrører en del af kommunens befolkning? Eller er det kun den del af  

 kommunens vælgere, der berøres direkte af forslaget, der skal kunne deltage i  

 folkeafstemningen, f.eks. i forbindelse med skolenedlæggelser, etablering af  

 en losseplads m.v.? Derfor kræver det meget grundige overvejelser, inden der åbnes for  

 muligheden for folkeafstemninger på baggrund af folkeligt initiativ.
7. Magtbalancen I grundlovens § 3 præciseres magtdelingen: »Den lovgivende magt er  

 hos kongen og Folketinget i forening.
Den udøvende magt er hos kongen.
Den  

 dømmende magt er hos domstolene.« Formuleringerne i grundlovens § 3 om  

 magtdelingen har i højere grad karakter af en besværgelse end af et klart  

 princip, som efterleves i praksis.
Det er heller ikke et princip, der  

 nødvendigvis altid kan efterleves.
 Der er grund til at være meget opmærksom på, at uklare grænser mellem den  

 lovgivende og udøvende magt kan give problemer med f.eks. ansvarsplacering.
På nogle områder »lovgiver« den udøvende magt reelt ved, at  

 regeringen udarbejder bekendtgørelser, cirkulærer m.v., der er meget mere  

 vidtgående end mange love.
Det sker bl.a. på baggrund af rammelove, som ikke  

 mindst bliver mere og mere anvendt som følge af Danmarks medlemskab af EU.  

 Rammelove er ikke noget nyt.
Derfor er problemet heller ikke nyt.
Men  

 anvendelsen af rammelove bliver mere og mere udbredt i dag.
Derimod er Folketingets indblanding i regeringens udøvelse af den udøvende  

 magt af nyere dato, og denne indblanding har været stigende.
Det hænger bl.a.  

 sammen med de svage mindretalsregeringer gennem 1970'erne og 1980'erne, som  

 gav mulighed for etablering af alternative flertal.
Det kunne man af  

 politiske grunde være tilfreds med.
Men forfatningsretligt giver sådanne  

 politiske forhold problemer.
Nogle af skandalesagerne under de forskellige  

 Schluterregeringer havde formentlig også i et vist omfang deres oprindelse i,  

 at ansvars- og konpetenceforholdet mellem den lovgivende og udøvende magt  

 ikke var klar.
Ansvaret for udøvelsen af den udøvende magt ligger i grundloven entydigt  

 hos regeringen.
Men i praksis sker det ofte i et tæt samarbejde med  

 oppositionen, f.eks. ved udformningen af cirkulærer, bekendtgørelser m.v., en  

 praksis, der især var udbredt under de svage borgerlige regeringer i  

 1980'erne og i begyndelsen af 1990'erne indtil regeringsskiftet i januar  

 1993, men som langtfra er ophørt, selv om tendensen måske nok i dag er lidt  

 mindre udbredt.
Tendensen til, at Folketinget blander sig i detaljer i den  

 udøvende magts kompetence, er også særlig udbredt i situationer, hvor  

 Folketingets flertal ikke havde tillid til bestemte ministre.
Den logiske og  

 mest korrekte parlamentariske konsekvens i sådanne situationer er vedtagelsen  

 af mistillidsvotum til de pågældende ministre.
Folketingets faste udvalg kan ikke frikendes for et »medansvar«  

 for sammenblandingen af den lovgivende og den udøvende magts ansvarsområde.  

 Etableringen af de mange faste udvalg i 1972 gav folketingsmedlemmerne større  

 muligheder for at følge lovgivningsarbejdet og lovenes administration på  

 deres udvalgsområder.
Det gav også større muligheder for at kontrollere  

 regeringen.
Begge dele var i fin overensstemmelse med den tankegang, som  

 ligger til grund for grundlovens § 3. Men det har også medført, at  

 folketingsmedlemmer har bevæget sig ind på områder, der oprindelig tilhører  

 den udøvende magt.
Men uanset dette var Folketingets faste udvalg afgjort et  

 fremskridt, der var med til at styrke Folketinget over for regeringen, og de  

 er kommet for at blive.
Derfor skal eventuelle problemer med, at folketingsmedlemmer blander sig i  

 den udøvende magts kompetenceområde og ikke nøjes med at kontrollere  

 regeringen, formentlig ikke løses ved nye formuleringer i grundloven.
I det  

 omfang der er tale om et problem, skal det løses ved en ændret adfærd hos  

 såvel Folketing som regering.
Ideelt set burde folketingsmedlemmer kun lovgive, give brede  

 retningslinjer og vedtage principper samt kontrollere regeringen.
Til gengæld  

 skal regeringen turde og evne at regere samt loyalt overholde love og  

 retningslinjer, som Folketinget vedtager.
Dette sidste har dog desværre ikke  

 været tilfældet altid, hvilket de mange skandalesager alt for tydeligt vidner  

 om.
Og det har naturligt nok været med til at få folketingsmedlemmer til i  

 endnu højere grad at interessere sig for mere administrativt betingede  

 spørgsmål.
I det hele taget kan der være behov for at ændre både Folketingets og  

 folketingsmedlemmernes måde at arbejde på, fordi arbejdsformen i flere  

 henseender er stiv og ikke særlig tidssvarende.
Men sådanne ændringer kan  

 sagtens gennemføres, selv om grundlovens nuværende formuleringer om  

 Folketingets arbejde opretholdes.
Det er tilstrækkeligt med ændringer i  

 Folketingets forretningsorden.
 I forhold til den danske grundlov er den norske grundlov i højere grad  

 præget af Montesquieus magtdelingsprincip, hvilket først og fremmest hænger  

 sammen med, at disse tanker havde betydelig større udbredelse, da den første  

 norske grundlov blev udformet i 1814, end da den første danske grundlov blev  

 udformet i 1849.
Magtdelingen viser sig bl.a. ved, at Norge har faste valgperioder, og at  

 statsministeren ikke kan opløse Stortinget inden for de fire år, valgperioden  

 varer, samt at de norske ministre udtræder af Stortinget, når de indtræder i  

 regeringen.
Den lovgivende og udøvende magt er derfor i højere grad formelt  

 adskilt i Norge end i Danmark.
 En klarere magtdeling gælder i øvrigt også i Sverige på en del områder.
 Ikke kun ud fra princippet om magtdelingen, men også ud fra et ønske om at  

 give de partier, der afgiver folketingsmedlemmer til regeringen, mere  

 arbejdskraft, kunne det være fornuftigt, hvis folketingsmedlemmer, der bliver  

 udnævnt til ministre, fik orlov fra hvervet som folketingsmedlemmer, en  

 orlov, der skulle vare, så længe de var ministre, og i denne periode skulle  

 deres suppleanter indkaldes.
De eksisterende muligheder for, at ministre kan udtræde af Folketinget, er  

 klart utilfredsstillende.
Når de nuværende regler indebærer, at ministrene  

 skal træde ud af Folketinget, hvis gruppen ønsker en suppleant indkaldt  

 permanent, kan man ikke forvente, at denne mulighed vil blive anvendt ret  

 meget.
Folketingsmedlemmet, der bliver minister, og som derfor træder ud af  

 Folketinget, »ryger helt ud« i dag, hvis han/hun træder ud af  

 regeringen.
Vedkommende vil nemlig herefter hverken være medlem af  

 Folketinget eller af regeringen frem til næste valg.
 Hvis man ser problematikken med, at ministre både skal varetage hvervet  

 som minister og folketingsmedlem, som et arbejdsproblem, bør en diskussion om  

 dobbeltmandater for folketingsmedlem/borgmester og  

 folketingsmedlem/Europa-Parlamentsmedlem også ses i denne sammenhæng.
I forbindelse med Folketingets vedtagelse af den såkaldte Tvindsærlov,  

 blev der fra både politisk og statsretligt hold rejst kritik af, at der var  

 tale om en særlov, som bevægede sig på kanten af grundloven,  

 menneskerettighederne og almindeligt anerkendte retsprincipper.
Problemet var  

 bl.a., at de retssubjekter, som særloven omfattede, mistede nogle af de  

 muligheder, de ellers ville have haft for at gå til domstolene, hvis der  

 havde været tale om en administrativ afgørelse.
Som svar på kritikken af, at Folketinget vedtog en særlov, der begrænsede  

 visse menneskers muligheder for at gå til domstolene og få prøvet deres sag,  

 blev bl.a. anført, at Folketinget var den øverste instans.
I den forbindelse  

 har nogen anvendt Hørupcitatet »Ingen over og ingen ved siden af  

 Folketinget«, hvilket er en misforstået anvendelse af Hørupcitatet, da  

 Hørup alene sigtede til Landstinget, som ifølge Hørup var underordnet  

 Folketinget.
Det havde intet med magtens tredeling at gøre.
Folketinget står under ingen omstændigheder over grundloven.
Derfor er det  

 også vigtigt at få magtens tredeling præciseret i størst muligt omfang.
Det  

 kan bl.a. ske ved en understregning af, at love ikke må nævne konkrete  

 retssubjekter, hvorefter der er tale om særlove.
Det vil også være rigtigt at  

 fremhæve, at love ikke må have tilbagevirkende kraft, når det drejer sig om  

 at tage rettigheder fra nogen.
Endelig bør det eksplicit fremgå af  

 grundloven, at loves forenelighed med grundloven kan indankes for domstolene.
Domstolenes uafhængighed af den udøvende magt skal også præciseres  

 nærmere, så den nuværende situation, hvor domstolene ligesom  

 anklagemyndigheden hører under samme ministerium, Justitsministeriet, ikke  

 kan forekomme.
Domstolene skal sikres både formel og reel uafhængighed.  

 Derfor skal domstolenes styrelse, herunder dommeres udnævnelse, forfremmelse  

 og afskedigelse også fremgå af grundloven.
I den forbindelse bør det også  

 fastlægges, i hvilket omfang dommerne må påtage sig andre hverv end  

 dommerhvervet f.eks. som opmand, medlem af en kommissionsdomstol m.v. for at  

 sikre, at dommeres uafhængighed ikke drages i tvivl.
Endelig bør der i forbindelse med en grundlovsrevision ske en kulegravning  

 af de forskellige forvaltningsdomstole, som vi har i dag, selv om de ikke  

 kaldes sådan.
Oftest benævnes de »nævn«, jf.
Flygtningenævnet,  

 Brugertelenævnet, Forbrugerankenævnet, Naturklagenævnet, Satellit- og  

 Kabelnævnet m.v.
Grundlovens § 63, stk. 2, nævner forvaltningsdomstole, men  

 tilsyneladende har bestemmelsen aldrig betydet noget i praksis.
Derimod er  

 der nedsat en række nævn m.v., hvoraf nogle kan træffe endelige afgørelser,  

 selv om § 63, stk. 2, siger, at forvaltningsdomstoles afgørelser kan indankes  

 for domstolene.
Skal der være tale om såkaldte endelighedsbestemmelser, som  

 ikke kan indankes for domstolene, er det afgørende, at de  

 forvaltningsdomstole, som oftest i dag kaldes nævn, følger bestemte generelle  

 principper og procedurer af hensyn til retssikkerheden.
8. Opløsningsretten og parlamentarismen Et tilbagevendende tema i grundlovsdiskussionen har været afskaffelse af  

 opløsningsretten og indførelse af faste valgperioder, sådan som vi kender det  

 i Norge.
Det er korrekt, at Danmark ikke mindst i 1970'erne havde ustabile  

 politiske forhold med hyppige valg.
Men var det opløsningsretten og dermed  

 udskrivning af folketingsvalg, der var årsag til de ustabile forhold? Næppe.
Eksempler fra Norge viser da også, at faste valgperioder ikke i sig selv  

 fjerner de ustabile forhold.
Og det giver andre problemer, idet man ikke kan  

 komme ud af en fastlåst situation i Stortinget.
I sådanne situationer havde  

 det givetvis været en fordel, hvis der havde været mulighed for at udskrive  

 nyvalg.
I stedet for at indføre faste valgperioder kunne statsministerens  

 opløsningsret afskaffes, medmindre der var tale om vedtagelse af en direkte  

 mistillidserklæring til regeringen eller statsministeren.
Derudover skulle  

 Folketinget have ret til at opløse sig selv.
Det ville give mulighed for at  

 komme ud af en parlamentarisk umulig situation, samtidig med at  

 statsministerens mulighed for at udnytte opløsningsretten til egen  

 partipolitisk vinding blev afskaffet.
Derved undgår vi også den meget låste  

 situation, som vi har set i Norge nogle gange.
Når statsministerens generelle opløsningsret evt. bør afskaffes, hænger  

 det også sammen med, at den kan misbruges af statsministeren til egen  

 vinding.
Opløsningsretten er blevet misbrugt af danske statsministre - f.eks.  

 Knud Kristensen i 1947, Jens Otto Krag i 1966, Poul Hartling i 1974 og vel  

 også Poul Schluter i 1988 og 1990 - til, hvad de troede kunne give en  

 partipolitisk gevinst, frem for at løse op for en politisk umulig situation.
Derfor kunne det være på sin plads at afskaffe statsministerens  

 opløsningsret.
Derimod skal Folketinget have mulighed for - ved et flertal -  

 at opløse sig selv, dvs. udskrive folketingsvalg.
Det svarer til almindelig  

 foreningsretlig tankegang om, at en bestyrelse til enhver tid kan trække sig  

 tilbage og anmode om nyvalg.
Derfor skal grundlovens nuværende bestemmelse i  

 § 15 om konsekvenserne af en mistillidserklæring opretholdes, mens § 14 om  

 kongens ret til at udnævne og afskedige ministre kunne udgå.
Også i forbindelse med udarbejdelsen af 1953-grundloven, var der  

 diskussioner, om der skulle være begrænsninger i statsministerens  

 opløsningsret.
Spørgmsålet blev rejst af De Radikale og De Konservative.
De  

 Konservative foreslog således, at en regering efter et mistillidsvotum kunne  

 gå til kongen med anmodning om udskrivning af valg og derefter til Rigsdagen  

 med forslag om opløsning og valg.
Rigsdagen kunne herefter sige nej til  

 forslaget, hvorefter Rigsdagens flertal havde ansvaret for en ny  

 regeringsdannelse.
Der var også ideer fremme om begrænsninger i  

 opløsningsretten, som var inspireret af den tyske ordning med  

 »konstruktiv mistillidserklæring«.
 Derimod fastholdt de to »statsministerpartier«,  

 Socialdemokratiet og Venstre, modstanden mod at svække statsministerens  

 opløsningsret.
Partiernes holdning var således åbenbart påvirket af deres position som  

 muligt »statsministerparti« eller ikke.
Derfor skete der ingen  

 ændringer.
En afskaffelse af statsministerens opløsningsret svækker naturligvis  

 statsministerens magt i forhold til Folketinget.
Det er ikke uden problemer,  

 fordi der også er brug for en handlekraftig regering.
Dette hensyn kan  

 tilgodeses ved indførelse af positiv parlamentarisme.
Det vil betyde, at en statsminister, efter at han/hun har fået godkendt  

 sit regeringsprogram og dermed også sin regering af et flertal i Folketinget,  

 i langt højere grad kan regne med Folketingets opbakning.
Folketingets  

 partier tvinges på denne måde til at tage politisk stilling til regeringen og  

 dens program, hvilket giver Folketingets flertal større indflydelse.
Men det  

 forpligter også efterfølgende, hvorved den udpegede regering i højere grad  

 vil kunne realisere sin politik, også selv om der er tale om en  

 mindretalsregering.
Det kan naturligvis betyde, at det undertiden tager lidt længere tid at  

 danne en regering.
Men en sådan periode uden regering er afgjort at  

 foretrække, hvis det samtidig kan betyde, at den regering, der dannes, bliver  

 dannet på et betydelig mere sikkert parlamentatisk grundlag.
Ud over godkendelse af regeringsprogrammet må det også være rigtigt, at  

 Folketinget godkender minstrene og ressortfordeligen ministrene imellem.
Det  

 betyder samtidig, at ændringer i ministersammensætningen og  

 ressortfordelingen skal godkendes af Folketinget.
Dette vil være et opgør med  

 grundlovens § 14, der kun kan opfattes som et levn fra enevældens tid, og som  

 ikke er rimeligt i dag, hvor parlamentarismen for længst er indført.  

 Folketinget har bevillingsretten og har derfor også en klar interesse i, at  

 ressortfordelingen er fornuftig.
Ved en sådan ændret procedure er der måske  

 også mulighed for, at de mest urimelige ressortopdelinger, som alene er  

 foretaget af hensyn til ministerkabalen og ikke til saglige interesser, kan  

 undgås.
9. Folketingets lovudvalg Da Landstinget blev afskaffet, var det udtryk for en demokratisk  

 landvinding.
Landstinget var en overlevering fra en mindre demokratisk  

 periode i kampen for politisk demokrati i Danmark.
Men efter at flertallet i  

 Landstinget fra 1936 var kommet i overensstemmelse med flertallet i  

 Folketinget, blev Landstingets rolle reelt en anden.
Nu blev det i højere  

 grad en slags garanti for, at lovgivningen blev udsat for en ekstra  

 behandling af personer, der var særlig interesseret i og havde indsigt i de  

 juridiske og administrative aspekter af lovene end folketingsmedlemmerne i  

 almindelighed.
Efter at Landstinget blev afskaffet i 1953, har der ikke været et  

 »ekstra ting«, der har haft til formål i særlig grad at vurdere de  

 juridiske og administrative konsekvenser af lovgivningen.
Muligvis kunne  

 uforudsete konsekvenser af vedtagne love og huller i vedtaget lovgivning have  

 været undgået, hvis Landstinget eller en lignende instans havde haft mulighed  

 for at »gennemse« lovene inden endelig vedtagelse.
 I forbindelse med forhandlingerne om ændringerne af grundloven i 1930'erne  

 og diskussionen op til grundlovsændringen i 1953 var der forskellige ideer  

 fremme om, hvordan Landstingets rolle som sagkyndigt udvalg kunne afløses af  

 enten et særligt lovråd bestående af folketingsmedlemmer og sagkyndige udefra  

 eller et lovudvalg på linje med andre af Folketingets stående udvalg.
Forslaget om et egentligt lovråd var direkte afledt af forslagene om  

 Landstingets afskaffelse, et råd, der især skulle berolige kredse, der var  

 bekymret for at afskaffe Landstinget.
Omvendt var der en risiko for, at rådet  

 kunne antaste Folketingets suverænitet på samme måde, som Landstinget kunne.  

 Et lovudvalg på linje med Folketingets øvrige faste udvalg vil derimod ikke  

 på nogen måde kunne antaste Folketinget som den lovgivende magt.
 Kravet til medlemmerne af et fast folketingsudvalg må alene være, at de  

 pågældende folketingsmedlemmer besidder en særlig viden om juridiske og  

 administrative forhold.
 10. Parlamentariske kommissioner m.v.
 Muligheden for at nedsætte parlamentariske kommissioner er allerede  

 stadfæstet i den nuværende grundlovs § 51:
»Folketinget kan nedsætte kommissioner af sine medlemmer til at  

 undersøge almenvigtige sager.
Kommissionerne er berettigede til at fordre  

 skriftlige eller mundtlige oplysninger såvel af private som offentlige  

 myndigheder.« § 52: »Folketingets valg af medlemmer til kommissioner og hverv sker  

 efter forholdstal.« Ikke desto mindre benytter Folketinget sig i dag ikke heraf, når  

 forskellige forhold i f.eks. regeringens førelse skal undersøges.
I sådanne  

 situationer er i stedet valgt kommissionsdomstole og dommerundersøgelser.
Det  

 har medført, at det politiske ansvar, som Folketinget må gøre gældende over  

 for regeringen, ofte bliver pakket ind i nogle diffuse juridiske  

 begrundelser.
 Ud fra et ønske om at få en klarere præcisering af ansvarsfordelingen  

 ville det måske være rigtigt, om Folketinget i højere grad benyttede sig af  

 parlamentariske kommissioner frem for kommissionsdomstole og  

 dommerundersøgelser.
Problemerne ved de senest anvendte dommerundersøgelser og  

 kommissionsdomstole er også, at de i praksisk let kommer til at virke som  

 domstole, selv om de ikke er det, og selv om de ikke bygger på de rigtige  

 domstoles retsprincipper.
Dertil kommer, at mange politikere søger at snige  

 sig uden om at gøre politisk ansvar gældende ved at pakke det politiske  

 ansvar ind i juridiske begrundelser, som dommerundersøgelser og  

 kommissionsdomstole naturligt må interessere sig for.
 På linje med den praksis, som benyttes ved kommissionsdomstole og  

 dommerundersøgelser, skal konklusionerne fra det parlamentatiske  

 kommissionsarbejde lede frem til, at juridisk eller politisk ansvar kan gøres  

 gældende.
 Men det er også langtfra problemfrit at bruge kommissioner af  

 parlamentarikere til at undersøge bestemte forhold i et ministerium, herunder  

 en ministers ansvar, idet folketingsmedlemmer også i sådanne situationer er  

 partiloyale, mere end de er loyale over for den sag, de skal undersøge.
 Derfor vil det fornuftigste måske alligevel være at bruge  

 kommissionsdomstole eller dommerundersøgelser, som alene holder sig til at  

 kortlægge, hvad der er sket, uden på nogen måde at lægge op til konklusioner.  

 Samtidig vil det, for at de ikke skal få karakter af domstole, være vigtigt,  

 at der ikke medvirker højesteretsdommere.
11. Rigsretten Det er klart, at der skal kunne gøres både politisk og retligt ansvar  

 gældende over for en minister, der ikke overholder gældende lov.
I særlig grove tilfælde kan Rigsretten i dag anvendes til at gøre et  

 retsligt ansvar gældende.
Spørgsmålet er blot, om det er en hensigtsmæssig  

 metode, og om ikke det eksisterende retssystem med de almindelige domstole  

 var mere egnet i dag.
Behandlingen af Ninn-Hansen-sagen viste, at anvendelse af Rigsretten giver  

 en række praktiske problemer.
Dertil kommer det mere principielle problem, at  

 Folketinget efter 1953-grundloven både er anklager og udpeger lægdommerne i  

 Rigsretten.
Det er en meget uheldig sammenblanding af anklagende og dømmende  

 myndighed.
Men det er ikke nogen nyhed, og derfor diskvalificerer det  

 naturligvis ikke Rigsretten fra konkret at behandle en sag i dag.
Men Rigsretten bør naturligvis også gøres til genstand for drøftelser i  

 forbindelse med en grundlovsrevision.
Det vil være rigtigst at lade  

 Højesteret være retsinstansen, når det skønnes, at ministeransvarlighedsloven  

 er overtrådt, og hvor det ikke er tilstrækkeligt at gøre et politisk ansvar  

 gældende.
Den model kendes f.eks. allerede i Sverige, Holland og Belgien,  

 hvor Højesteret har Rigsrettens funktioner.
Ind i overvejelserne må naturligt også etablering af en  

 forfatningsdomstol, som har andre forfatningsmæssige beføjelser, som vi  

 kender det f.eks. i Tyskland, Frankrig, Italien og Schweiz.
Men da Højesteret  

 har kompetencen til at afgøre, om en lov er i overensstemmelse med  

 grundloven, hvilket Højesteret har understreget med afgørelsen omkring  

 prøvelse af Maastricht-Traktaten, har Højesteret trods alt den kompetence,  

 som er vigtig, for at magtens tredeling kan efterleves.
Derfor forekommer en  

 forfatningsdomstol ikke nødvendig.
12. Monarkiet Monarkiet er utidssvarende.
Ideelt set burde monarkiet efter SF's  

 opfattelse afskaffes og republikken indføres.
Men sådan som monarkiet  

 opfattes af den altovervejende del af danskerne, og sådan som monarkiet også  

 fungerer i dag, er monarkiets afskaffelse ikke aktuel.
Men skulle der ske det, at der ved tronledighed ingen tronfølger er ifølge  

 tronfølgen, må det være rimeligt at overgå til republik eller i det mindste  

 at gennemføre en folkeafstemning, om vælgerne ønsker monarkiet bevaret med en  

 bestemt konge eller dronning, eller om de ønsker indført republik i Danmark.  

 Det betyder, at grundlovens § 9 skal have en anden ordlyd: » . . . Er  

 der ved tronledighed ingen tronfølger, vælger Folketinget en konge og  

 fastsætter den fremtidige arvefølge.« Det skal bemærkes, at Norge i 1905 med selvstændigheden skulle vælge  

 mellem republik og kongedømme.
Nordmændene valgte i den forbindelse ved en  

 folkeafstemning kongedømmet med den danske prins Carl som kong Haakon.
I øvrigt er det værd at understrege, at indførelse af republikken  

 naturligt afføder et spørgsmål om, hvilken beføjelse f.eks. en præsident skal  

 have.
Ud fra SF's opfattelse er det logisk rigtigt, at en præsident i en  

 dansk republik skal have lige så begrænsede beføjelser, som præsidenten i  

 f.eks.
Tyskland og Island har.
En republik som den franske er f.eks. helt  

 uacceptabel.
Så er den svenske model for monarkiet uden politiske beføjelser  

 trods alt at foretrække.
 Men uanset at monarkiets afskaffelse ikke er aktuel i dag, er der behov  

 for ændringer i grundlovens og i tronfølgelovens bestemmelser herom, så  

 monarkiet helt kan afpolitiseres.
Grundloven er ligesom tronfølgeloven på adskillige punkter ude af trit med  

 virkeligheden, når det gælder bestemmelser om monarkiet.
F.eks. § 14:  

 »Kongen udnævner og afskediger statsministeren og de øvrige  

 ministre«. § 17, stk. 1: »Ministrene i forening udgør statsrådet,  

 hvori tronfølgeren, når han er myndig, tager sæde.
Kongen fører forsædet . .  

 .
 Stk. 2. I statsrådet forhandles alle love og vigtige  

 regeringsforanstaltninger.« Tronfølgelovens § 2: »Ved kongens død  

 overgår tronen til hans søn eller datter, således at søn går forud for datter  

 . . .«.
Sveriges grundlov er godt 20 år yngre end den danske grundlov og vil, når  

 det gælder monarkiets forhold, kunne danne et udmærket forbillede for den  

 danske grundlov på dette område.
Monarken er fritaget for enhver politisk  

 funktion.
Det betyder, at monarken heller ikke skal spille nogen rolle i  

 forbindelse med udpegning af regeringen.
De opgaver, der i dag påhviler monarken i denne forbindelse, kan overlades  

 til Folketingets formand.
Ved udskrivelse af folketingsvalg kan den  

 »gamle« formand fungere med henblik på regeringsdannelse, indtil en  

 ny formand er valgt.
Og i konsekvens af at monarken ikke skal have politiske funktioner  

 overhovedet, skal monarken heller ikke være medlem af statsrådet.
Det var  

 kongen heller ikke med 1849-grundlovens § 21. Kongens placering i statsrådet  

 er et resultat af helstatsforfatningerne i 1850'erne, som var udtryk for det  

 tilbageslag for demokratiet, der skete i årene efter, at 1849-grundloven var  

 trådt i kraft.
Sverige kan også være et udmærket forbillede, når det gælder »arveret  

 til tronen«.
Bestemmelserne i den nuværende tronfølgelov om mænds  

 arveret forud for kvinder strider naturligvis imod enhver nutidig opfattelse  

 af kønnenes ligeberettigelse.
Derfor skal tronfølgeloven ændres, sådan at den  

 på dette punkt også kommer til at svare til tronfølgen i Sverige.
13. Kirkens forhold Som allerede anført må det være på tide at få grundige drøftelser af  

 kirkens eventuelle selvstændiggørelse i forhold til staten, en  

 selvstændiggørelse, som også grundlovsfædrene i 1849 lagde op til med en  

 løfteparagraf, som fortsat findes i grundloven, men som i dag reelt er uden  

 indhold.
De nuværende formuleringer i grundloven om religionsfrihed m.v. og kirkens  

 forhold har følgende indhold: § 4: »Den evangelisk-lutherske kirke er  

 den danske folkekirke og understøtes som sådan af staten.« § 66:  

 »Folkekirkens forfatning ordnes ved lov.« § 67: »Borgerne har  

 ret til at forene sig i samfund for at dyrke Gud på den måde, der stemmer med  

 deres overbevisning, dog at intet læres eller foretages, som strider mod  

 sædeligheden eller den offentlige orden.« § 68: »Ingen er pligtig  

 at yde personlige bidrag til nogen anden gudsdyrkelse end den, som er hans  

 egen.« § 69: »De fra folkekirken afvigende trossamfunds forhold  

 ordnes nærmere ved lov.« Paragrafferne svarer i deres indhold til tilsvarende paragraffer i  

 1849-grundloven, som afspejlede to hovedspørgsmål i 1849, for det første  

 indførelse af religionsfrihed, for det andet den officielle danske kirkes  

 frigørelse for enevældsstaten.
Nogle af paragrafferne havde/har tydeligt præg  

 af at være overgangsbestemmelser.
Tiden må nu være inde til at diskutere en selvstændiggørelse.
Men inden en  

 sådan selvstændiggørelse finder sted, skal den forberedes grundigt.
Det bør ikke overses, at der er mange problemer ved denne proces.
For det  

 første har folkekirken ikke noget repræsentativt organ.
For det andet har  

 folkekirken visse opgaver af ikkekirkelig art (personbogføring og  

 begravelsesvæsen). For det tredje forvalter folkekirken betydelige  

 kulturhistoriske værdier, som man ikke uden videre kan pålægge kirkens  

 medlemmer at opretholde alene, således som det reelt er i dag.
For det fjerde  

 er der ganske indviklede mellemregnskaber såvel med hensyn til driftsregnskab  

 som med hensyn til kapitalregnskab.
 Alle disse problemer kan ikke udredes fra den ene dag til den anden.  

 Dertil kommer, at visse kirkelige handlinger har borgerlige retsvirkninger.
 Men selv om denne mulighed afskaffes, må det ikke forhindre hverken  

 folkekirken eller andre religiøse samfund i, at de også lader ægteskab blive  

 »kirkeligt« bekræftet, ud over at der foretages en borgerlig  

 vielse.
 Mens kirkeparagrafferne kan afskaffes efter en overgangstid, vil der  

 umiddelbart være brug for en evt. ajourføring af paragraffen om  

 religionsfrihed.
Religionsfriheden skal ingenlunde antastes.
Men det er værd at bemærke, at  

 der under religionsfrihedens dække kan foregå adskilligt, der modarbejder  

 andre fundamentale frihedsrettigheder.
Inden for visse religiøse samfund er  

 der således en sådan åndelig tvang, at det strider mod elementære  

 frihedsrettigheder.
En fri udmeldelsesret burde være en selvfølgelighed, men  

 er det langtfra overalt.
Endvidere er der grupper, der udnytter  

 myndighedernes frygt for at begrænse religionsfriheden til en indsamlings- og  

 foreningsfrihed, som i visse tilfælde har karakter af udbytning af  

 tilhængerne.
Det må sikres, at religionsfriheden bliver den enkeltes frihed -  

 ikke smarte religionentreprenørers frihed.
Endelig bør det ikke overses, at  

 enkelte smågrupper - under dække af at være religiøse samfund - driver  

 politiserende virksomhed af fascistoid art.
14. Færøernes og Grønlands forhold I forhold til at Færøerne og Grønland er en del af »kongeriget«  

 og på en række områder har særstatus, står der forbavsende lidt i den  

 nuværende grundlov om forholdene for de to dele af riget.
Det vil derfor i  

 forbindelse med en grundlovsdiskussion være naturligt at inddrage spørgsmålet  

 om, hvad der i en kommende grundlov skal stå om de to dele af riget.
15. Kapitel A- og B-bestemmelser i grundloven Det er meget svært at ændre den danske grundlov.
Det fremgår af § 88:  

 »Vedtager Folketinget et forslag til en ny grundlovsbestemmelse og  

 regerinen vil fremme sagen, udskrives nyvalg til Folketinget.
Vedtages  

 forslaget i uændret skikkelse af det efter valget følgende Folketing, bliver  

 det inden for et halvt år efter den endelige vedtagelser at forelægge  

 folketingsvælgerne til godkendelse eller forkastelse ved direkte afstemning.  

 De nærmere regler for denne afstemning fastsættes ved lov.
Har et flertal af  

 de i afstemningen deltagende og mindst 40 pct. af samtlige stemmeberettigede  

 afgivet deres stemme for Folketingets beslutning, og stadfæstes denne af  

 kongen, er den grundlov.« Det vil sige:
 1. Vedtagelse af grundlovsændringen i Folketinget.
 2. Vedtagelse af grundlovsændringen igen i Folketinget, efter at der er  

 valgt et nyt Folketing.
 3. Folkeafstemning, hvor mindst 40 pct. af vælgerne skal stemme ja til  

 grundlovsændringen.
Der er formentlig ikke noget land, hvor det er sværere at ændre  

 grundloven.
I de fleste lande gennemføres grundlovsændringer i parlamentet  

 ved kvalificeret flertal eller ved simpelt flertal.
 De strenge krav, der skal opfyldes ved grundlovsændringer i Danmark,  

 afbødes dog af, at formuleringerne i grundloven er forholdsvis generelle, og  

 at grundloven ikke er omfattende og på de fleste områder ikke er detaljeret.
Det giver mulighed for, at der opbygges forfatningsmæssige traditioner,  

 der har en status næsten på linje med grundloven.
Derfor betyder mange af  

 paragrafferne i grundloven reelt noget andet, end formuleringerne umiddelbart  

 lægger op til.
Det gælder f.eks. formuleringen: »Den udøvende magt er  

 hos kongen«.
 Men i modsætning til egentlige grundlovsændringer bliver sådanne  

 forfatningsændringer ikke vedtaget efter en forudgående grundig diskussion,  

 sådan som det er tilfældet, når det drejer sig om ændringer af grundloven.
 Hvis vi ønsker en mere detaljeret grundlov, som også omfatter noget af  

 det, der i dag alene er forfatningsmæssige traditioner, kunne det tale for en  

 skelnen mellem kapitel A-bestemmelser og kapitel B-bestemmelser i grundloven.
Paragrafferne i kapitel A skulle være de vigtigste og mest fundamentale  

 for det danske folk og det danske samfund.
Det er de bestemmelser, der  

 udledes af, at »al magt udgår fra det danske folk«.
Derfor skal de kun kunne ændres gennem folkeafstemning, og det skal ske  

 gennem kvalificeret flertal som i dag, hvor jastemmerne ud over et flertal  

 skal udgøre mindst 40 pct. af de stemmeberettigede eller måske et mindre  

 minimumstal, f.eks. 35 pct. eller 331/3 pct.
Derimod forekommer vedtagelse i  

 to Folketing overflødig.
 Paragrafferne i kapitel B skulle være de mindre vigtige bestemmelser, der  

 f.eks. gælder regler for lovgivningsprocessen, og de skal derfor lettere  

 kunne ændres, f.eks. blot ved en vedtagelse i to Folketing eller ved  

 mellemliggende folketingsvalg.
Skriftlig fremsættelse Aage Frandsen (SF):
 Som ordfører for forslagsstillerne tillader jeg mig herved at fremsætte:
 Forslag til folketingsbeslutning om nedsættelse af en  

 grundlovskommission.
(Beslutningsforslag nr.
B 58).
Det er SF's opfattelse, at den nuværende grundlov ikke er tidssvarende,  

 hvilket ikke er så overraskende, fordi en række forhold har ændret sig ganske  

 meget, siden den seneste grundlovsændring blev vedtaget i 1953. En række  

 bestemmelser har nærmest karakter af anakronismer, hvilket hænger sammen med,  

 at man ved udformningen af 1953-grundloven i stort omfang byggede videre på  

 formuleringerne i tidligere grundlove.
Derfor var nogle af formuleringerne i  

 1953 allerede mere eller mindre utidssvarende.
Der er også bestemmelser, der  

 i 1953 var tidssvarende, men som langtfra er det i dag.
Der er ganske mange bestemmelser, der reelt betyder noget helt andet, end  

 de konkrete formuleringer lægger op til, hvilket er udtryk for, at der hele  

 tiden foregår en forfatningsmæssig udvikling, som er nødvendig, og som  

 afspejler, at indholdet i grundloven ikke er statisk.
Men på et eller andet  

 tidspunkt bliver den manglende overensstemmelse mellem grundlovens ord og den  

 aktuelle virkelighed, herunder tolkningen af grundloven, for stor til, at det  

 er acceptabelt.
 Efter SF's opfattelse er der også brug for grundlovsændringer, som under  

 ingen omstændigheder kan rummes inden for en endda vid tolkning af  

 grundloven.
Det er sagt, at den nuværende grundlov er god nok, blot den blev  

 overholdt, og at problemet snarere er, at grundloven ikke respekteres af  

 magtudøverne.
Det kan der være noget om i enkelte tilfælde, og i det omfang  

 det er rigtigt, vil en grundlovsdiskussion også kunne bruges til at få  

 understreget indholdet i og intentionerne bag grundloven.
Men det er  

 naturligvis ikke det, der kan begrunde nedsættelse af en grundlovskommission.  

 Det er alene, at grundloven ikke længere er tidssvarende, og at den ikke  

 tager højde for en række af de problemfelter, som en grundlov i dag skal  

 forholde sig til, og at der er formuleringer i grundloven, som vi af  

 politiske grunde ønsker anderledes, ønsker udbygget m.v.
Det er også blevet anført, at der hverken er en enkeltsag eller forslag i  

 deres helhed, der kan sikre de 40 pct. af vælgerne, som der skal til for at  

 bære en grundlovsændring igennem.
Det er efter SF's opfattelse et meget  

 dårligt argument.
Mener man, at der er behov for grundlovsændringer, skal man  

 selvfølgelig arbejde for sådanne ændringer.
Det er bl.a. på den baggrund, at  

 man sikrer sig opbakning til ændringerne.
Da man i 1946 nedsatte den  

 grundlovskommission, der førte til vedtagelse af 1953-grundloven, vidste man  

 heller ikke, om der var nogen enkeltsag, eller om grundlovsforslaget i sin  

 helhed kunne vinde flertal.
SF fremsatte forslag om nedsættelse af en forfatningskommission i forrige  

 folketingssamling (B 63, folketingssamlingen 1994-95, tillæg A 2148). I  

 forhold til dette forslag er der sket en del ændringer i form af tilføjelser  

 og uddybninger.
Navnet er ændret til grundlovskommission i stedet for  

 forfatningskommission.
Der er sket en udbygning af menneskerettighederne  

 bl.a. med forbud imod tortur og indførelse af børnerettigheder.
Der er  

 overvejelser vedrørende konsekvenserne af Højesterets kendelse om  

 realitetsbehandling af Maastricht-Traktatens grundlovsmedholdelighed, som  

 efter SF's opfattelse yderligere understreger behovet for yderligere  

 præciseringer, men der er også overvejelser om forslaget fra Folketingets  

 formand, Erling Olsen, om procedure ved suverænitetsafgivelser.
Endelig er  

 der overvejelser og nye forslag vedrørende magtens tredeling, bl.a.  

 vedrørende særlove og love med tilbagevirkende kraft, domstolsafprøvelse af  

 love, domstolenes uafhængighed og forvaltningsdomstole.
