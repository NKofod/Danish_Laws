Fremsat den 20. oktober 1998 af miljø-  

 og energiministeren (Svend Auken) Forslag til Lov om ændring af lov om  

 planlægning (Håndhævelse af forbud mod ny  

 helårsbeboelse i boliger i sommerhusområder, skærpelse af  

 bødeniveau m.v. ) § 1 I lov om planlægning, jf. lovbekendtgørelse nr. 563 af 30.  

 juni 1997, som ændret ved § 4 i lov nr. 478 af 1. juli 1998 og  

 § 3 i lov nr. 479 af 1. juli 1998, foretages følgende  

 ændringer:
 1. Efter § 51 indsættes i kapitel 12:
»§ 51 a.
Kommunalbestyrelsen skal hvert år pr. 1.  

 oktober påbyde enhver, som er registreret i CPR med bopæl i en  

 bolig i et sommerhusområde, som den pågældende ikke lovligt  

 kan anvende til helårsbeboelse, jf. §§ 40-41, inden 14 dage efter  

 påbudets meddelelse 1)	at fraflytte boligen og 2)	at dokumentere fraflytningen over for kommunalbestyrelsen.
 Stk. 2. Tilsvarende påbud skal kommunalbestyrelsen  

 meddele enhver, som i perioden fra 1. oktober til 1. marts bliver registreret  

 i CPR med bopæl i en bolig i et sommerhusområde, som den  

 pågældende ikke lovligt kan anvende til helårsbeboelse, jf.  

 §§ 40-41. Påbud efter 1. pkt. meddeles senest 14 dage efter, at  

 den pågældendes bopæl er blevet registreret i CPR.
 Stk. 3. Kommunalbestyrelsen registrerer påbud efter  

 stk. 1 og 2 i CPR samtidig med påbudets meddelelse og sletter  

 denne registrering, når påbudet er efterkommet, og den  

 pågældende er registreret i CPR med en anden bopæl.  

 Indenrigsministeren fastsætter nærmere regler om  

 registreringen.
 Stk. 4. Efterkommes et påbud efter stk. 1 eller 2  

 ikke rettidigt, skal kommunalbestyrelsen straks indgive anmeldelse til  

 politiet.
Stk. 5. Efterkommes et påbud efter stk. 1 eller 2  

 ikke rettidigt, skal kommunalbestyrelsen endvidere pålægge den  

 pågældende daglige tvangsbøder.
Undlader den  

 pågældende herefter fortsat at efterkomme påbudet, skal  

 kommunalbestyrelsen foretage inddrivelse af tvangsbøderne.  

 Inddrivelsen foretages mindst hver 4. uge for påløbne, ikke  

 betalte tvangsbøder, første gang senest 4 uger efter, at  

 pålæggelsen af tvangsbøder er påbegyndt.  

 Tvangsbøderne tilfalder den pågældende kommune.
Der er  

 udpantningsret for tvangsbøderne.« 2. § 64, stk. 2, affattes således:
»Stk. 2. Der kan pålægges selskaber m.v.  

 (juridiske personer) strafansvar efter reglerne i straffelovens 5.  

 kapitel.« 3. I § 64 indsættes som stk. 3:
»Stk. 3. Ved fastsættelsen af bøder for  

 overtrædelse af § 40, stk. 1, eller undladelse af at  

 efterkomme påbud meddelt i henhold til § 51 a, stk. 1 eller  

 2, udmåles en skærpet bøde.« § 2 Stk. 1. Loven træder i kraft den 1. januar 1999.
 Stk. 2. Kommunalbestyrelsens forpligtelser efter § 51 a i  

 lov om planlægning, som affattet ved denne lovs § 1, nr. 1,  

 gælder kun i forhold til personer, som efter  

 lovforslagets fremsættelse bliver registreret i CPR med bopæl i  

 en bolig i et sommerhusområde, som den pågældende ikke  

 lovligt kan anvende til helårsbeboelse, jf. §§ 40-41 i lov om  

 planlægning.
Bemærkninger til lovforslaget Almindelige bemærkninger 1. Indledning Lovforslaget er en opfølgning af miljø- og  

 energiministerens redegørelse til Folketingets Miljø- og  

 Planlægningsudvalg om § 40 i lov om planlægning  

 (planloven).
 Redegørelsen består af en første del  

 af 14. november 1997, sendt til udvalget den 25. november 1997, samt en anden  

 del af 16. juni 1998, sendt til udvalget den 29. juni 1998.
2. Baggrunden for anvendelsesbegrænsningerne i planlovens  

 § 40 Baggrunden for forbudet mod helårsbeboelse i  

 sommerhusområder, som har været gældende i over et halvt  

 århundrede, var oprindeligt den arealplanlægning, der blev  

 indledt med især byplanloven i 1938, og som havde til formål at  

 styre byudviklingen med baggrund i en differentieret områdeanvendelse.  

 I medfør af byplanloven blev der fastlagt forbud mod  

 helårsbeboelse i sommerhusområder for at hindre utilsigtet  

 byvækst i områderne.
Tilsvarende reguleringer fandtes i  

 privatretlige servitutter.
Det er denne udvikling og disse reguleringer, der  

 udgør grundlaget for den traditionelle, danske sommerhuskultur.
Kernen  

 i dette begreb er den almindelige familie, som udover en helårsbolig  

 har et sommerhus til brug i ferier, weekender og højtider/helligdage,  

 og som enten slet ikke eller kun i begrænset omfang udlejer sommerhuset  

 som supplement til egen brug.
Med by- og landzoneloven fra 1970 blev der foretaget en  

 planlægningsmæssig opdeling af landet i byzoner,  

 sommerhusområder og landzoner.
Formålet med zoneopdelingen er at  

 sikre en planmæssig og økonomisk forsvarlig udbygning af byerne  

 og en beskyttelse af landskabet i det åbne land.
Den bymæssige  

 udvikling skal finde sted i byzonerne og derved skabe grundlag for en  

 hensigtsmæssig forsyning med offentlig og privat service, tekniske  

 forsyningsanlæg m.v.
Zoneinddelingen skal endvidere medvirke til at  

 bevare de rekreative og landskabelige værdier.
Sommerhusområder er således planlagt til  

 rekreative og fritidsmæssige formål og er derfor omfattet af  

 regler, der sikrer, at boligerne i disse områder kun må anvendes  

 i sommerhalvåret og derudover til kortere ferieophold.
Ved at fastholde  

 områderne til disse formål sikres det også, at der ikke  

 opstår et uhensigtsmæssigt pres for at udlægge nye  

 sommerhusområder i landskabeligt værdifulde områder,  

 især ved de ubebyggede kyststrækninger.
Den gældende,  

 begrænsede mulighed for anvendelse af boliger i sommerhusområder  

 i vinterhalvåret sikrer også, at mere sårbare  

 landskabstyper beskyttes mod for hårdt slid.
 Efterfølgende er den til Maastricht-Traktaten fra  

 1992 hørende protokol om ejendomserhvervelse i Danmark kommet til som  

 et yderligere argument for at fastholde og håndhæve  

 anvendelsesbegrænsningerne i de danske sommerhusområder.
3. Redegørelsen om planlovens § 40 Ved svar af 6. maj 1997 på spørgsmål  

 nr. 529 fra Folketingets Miljø- og Planlægningsudvalg og svar af  

 29. maj 1997 på udvalgets samrådsspørgsmål CZ  

 (Folketingets Miljø- og Planlægningsudvalg 1996-97, Ad bilag  

 1096 og bilag 1221) tilkendegav miljø- og energiministeren, at Skov-  

 og Naturstyrelsen var blevet anmodet om i samråd med Justitsministeriet  

 at overveje mulighederne for en  præcisering af planlovens  

 § 40 om anvendelsen af boliger i sommerhusområder.
En sådan  

 præcisering skulle i givet fald have til formål at  

 tydeliggøre den fortolkning af bestemmelsen, der hidtil har  

 været anlagt af Miljø- og Energiministeriet.
Under  

 samrådet den 29. maj 1997 gav ministeren endvidere tilsagn om, at Skov-  

 og Naturstyrelsen tillige ville belyse spørgsmål om  

ændringer af det gældende indhold af planlovens  

 § 40.
I redegørelsens første del af  

 14. november 1997 beskrives det gældende indhold af planlovens  

 § 40 samt baggrunden herfor.
Dernæst gøres der rede for de  

 mulige konsekvenser af at gennemføre ændringer af det  

 gældende indhold af bestemmelsen, især i forhold til EU-retten.
I  

 den forbindelse konkluderes det, at sådanne ændringer - i form af  

 enten en spredning over hele året af de 30 uger, et sommerhus i dag  

 efter Miljø- og Energiministeriets opfattelse lovligt kan benyttes i  

 (»sæsonudjævning«), eller en udvidelse af 30-ugers reglen til  

 f.eks. en 34-ugers regel - kan indebære en risiko for, at Danmarks  

 muligheder for at opretholde den ønskede virkning af protokollen til  

 Maastricht-Traktaten om ejendomserhvervelse i Danmark forringes.
Endelig omtales overførsel til byzone af  

 sommerhusområder, hvor planlovens § 40 har vist sig ikke at blive  

 overholdt.
I den forbindelse fremhæves det, at der i den ca. 3 km brede  

 kystnærhedszone, som omfatter arealer i landzone og  

 sommerhusområder, gælder særlige regler for  

 planlægningen.
Reglerne blev indsat i planloven i 1994, men tilsvarende  

 regler var tidligere fastsat i cirkulære nr. 215 af 19. december 1991  

 om planlægning og administration af kystområderne.
Bestemmelsen i  

 planlovens § 5 b, nr. 3, udelukker, at sommerhusområder i  

 kystnærhedszonen overføres til byzone, men der er i  

 bemærkningerne til lovforslaget (FT 1993-94, Tillæg A, sp. 6516)  

 givet mulighed for, at der »i ganske særlige tilfælde kan ske  

 konvertering af eksisterende sommerhusområder til byzone.  

 Konverteringen kan kun foretages ved regionplanlægning og efter  

 godtgørelse af behov.
Begrundelsen kan være byplanmæssige  

 forhold, fx hvor en bys eneste vækstmulighed er overførsel af et  

 tilgrænsende sommerhusområde eller dele heraf til byzone, eller  

 hvor hensyn til kystlandskabet taler klart for en sådan konvertering  

 fremfor udlæg af nye boligområder«.
Samme sted er det  

 anført, at hensigten med bestemmelsen »er at fastholde de danske  

 sommerhusområder som en rekreativ ressource, der kan udgøre et  

 væsentligt element i såvel den lokale som nationale turisme.
Det  

 er derfor af stor betydning at fastholde sommerhusområderne langs  

 kysten, så der ikke med tiden opstår mangel på  

 velbeliggende og attraktive ferieområder.« Redegørelsens anden del af 16. juni  

 1998, som dette lovforslag er baseret på, indeholder overvejelser om  

præcisering af den gældende ordning i planlovens § 40  

 - samt om tilsyn med og håndhævelse af bestemmelsen, bl.a. i  

 relation til CPR-tilmeldinger.
Desuden omtales en problemstilling, der er  

 beslægtet med den egentlige helårsbeboelse - nemlig udlejning af  

 sommerhuse til turister, herunder i vinterhalvåret (1. oktober - 31.  

 marts) i et omfang, der kan stride mod planlovens § 40.
Historik Bestemmelser om forbud mod helårsbeboelse i  

 sommerhusområder, svarende til planlovens § 40, fandtes i de  

 tidligere bygnings- og byplanvedtægter.
 I 1975 blev forbudet mod helårsbeboelse i  

 sommerhusområder ændret til en generel lovregulering og indsat i  

 lov om sommerhuse og campering m.v. (sommerhusloven) med virkning fra den 1.  

 februar 1977, hvor kommuneplanloven trådte i kraft. Årsagen til  

 denne lovændring var gennemførelsen af planlovsreformen, hvorved  

 anvendelsesbestemmelserne i kommunernes bygningsvedtægter  

 bortfaldt.
På baggrund af en henvendelse fra 6  

 nordsjællandske kommuner i 1979 om problemerne med helårsbeboelse  

 i sommerhusområder blev der i 1980 nedsat et »sommerhusudvalg«, som fik  

 til opgave at gennemgå de lovbestemmelser, som forbyder  

 helårsbeboelse i sommerhusområder, og som giver hjemmel for  

 håndhævelse af dette forbud.
Udvalget afgav i 1981  

 betænkning nr. 938 om helårsbeboelse i sommerhusområder og  

 kom deri med en række forslag til en opstramning af lovgivningen.
Dette førte til en lovændring, der blev  

 vedtaget i 1983. Bestemmelsen om helårsbeboelse i  

 sommerhusområder fik herefter en ordlyd, der mere svarede til de  

 tidligere gældende bygnings- og byplanvedtægter.  

 Lovændringen indebar tillige, at administrationen af reglerne om forbud  

 mod helårsbeboelse blev overført fra ministeriet til  

 kommunalbestyrelsen, der efter visse ret snævre retningslinier kunne  

 give dispensation fra forbudet mod helårsbeboelse.
Der blev også  

 indført regler om tilsyn og straf for overtrædelse af  

 forbudet.
Til lovændringen i 1983 var endvidere knyttet en  

 »amnestiordning«, således at etablerede ulovlige helårsbeboelser  

 kunne lovliggøres ved udstedelse af personlige dispensationer fra  

 kommunalbestyrelsen.
Denne generelle »amnestiordning« gik ud på, at  

 personer, som boede ulovligt i sommerhus ved lovforslagets fremsættelse  

 (10. februar 1983), kunne søge kommunalbestyrelsen om dispensation til  

 fortsat helårsbeboelse.
På daværende tidspunkt blev  

 antallet af ulovligt beboede sommerhuse anslået til ikke under 3.000  

 på landsplan, heraf langt de fleste i Nordsjælland.
Ved  

 indførelsen af »amnestiordningen« blev det forudsat, at der ved  

 behandlingen af sagerne skulle være tale om lempelig administration, og  

 at menneskelige hensyn skulle veje tungt ved afgørelsen af  

 sagerne.
 En efterfølgende undersøgelse viser, at  

 kommunerne generelt har udvist den forudsatte imødekommenhed over for  

 personer, der boede ulovligt i deres sommerhus den 10. februar 1983. I de  

 kommuner, hvor der var mange ulovlige helårsbeboelser, blev der meddelt  

 dispensation til stort set alle ansøgere.
 I forbindelse med gennemførelsen af planloven i  

 1991 blev bestemmelsen om forbud mod helårsbeboelse i  

 sommerhusområder, bortset fra nogle ændringer af redaktionel  

 karakter, videreført uændret i planlovens § 40.
Ved cirkulæreskrivelse af 8. marts 1994 til  

 kommunerne, politiet og anklagemyndigheden udsendte Justitsministeriet en  

 vejledning om håndhævelse af forbudet mod helårsbeboelse i  

 sommerhuse.
Vejledningen er udarbejdet af Indenrigs-, Justits-, Miljø-  

 og Socialministeriet i fællesskab og indeholder bl.a. anvisninger  

 på, hvordan tilsynsvirksomheden kan udøves, og en beskrivelse af  

 kommunernes sanktionsmuligheder og muligheder for at videregive oplysninger  

 til politiet i forbindelse med en politianmeldelse.
I forlængelse heraf udsendte Skov- og Naturstyrelsen  

 den 20. marts 1996 et informationsbrev om sommerhusreglerne til samtlige  

 amtsråd og kommunalbestyrelser.
I den forbindelse blev  

 opmærksomheden henledt på kommunalbestyrelsernes  

 tilsynsforpligtelse i relation til forbudet mod helårsbeboelse i  

 sommerhuse.
Siden vedtagelsen af planloven i 1991 har  

 spørgsmålet om behovet for regler om anvendelse af boliger i  

 sommerhusområder været til behandling i Folketinget tre gange:  

 første gang i forbindelse med lovforslag nr.
L 256, fremsat den 3. maj  

 1994 (1993-94, FF 10386, 11458, Tillæg A 8783); dernæst i  

 forbindelse med beslutningsforslag nr.
B 44, fremsat den 15. november 1995  

 (1995-96, FF 922, 3136, Tillæg A 2054). Senest fremsatte  

 Fremskridtspartiet den 3. april 1998 forslag til ændring af planloven  

 med henblik på ophævelse af lovens §§ 40 og 41 (L 51)  

 (1997-98, 2. saml., FF 1148, 2099, 2134, Tillæg A 1405, 1408,  

 Tillæg B 219). Forslaget blev alene støttet af  

 Fremskridtspartiet og Dansk Folkeparti.
3.1 De gældende regler Planlovens § 40 En bolig i et sommerhusområde må ifølge  

 planlovens § 40, stk. 1, »bortset fra kortvarige ferieophold m.v.  

 ikke anvendes til overnatning i perioden fra 1. oktober til 31. marts,  

 medmindre boligen blev anvendt til helårsbeboelse, da området  

 blev udlagt til sommerhusområde, og retten til helårsbeboelse  

 ikke senere er bortfaldet, jf. § 56, stk. 2.« Bestemmelsen i § 40, stk. 1, begrænser  

 ikke anvendelsen af boliger i sommerhusområder i sommerhalvåret,  

 d.v.s. perioden fra 1. april til 30. september.
Bestemmelsen indebærer  

 derimod, at en bolig i et sommerhusområde som hovedregel ikke må  

 benyttes til helårsbeboelse, d.v.s. som bopæl i perioden fra 1.  

 oktober til 31. marts.
 Det skal i den forbindelse præciseres, at der ved  

 bopæl forstås det sted, hvor man regelmæssigt sover,  

 når man ikke er midlertidigt fraværende på grund af ferie,  

 forretningsrejse, sygdom eller lignende, og hvor man har sine ejendele.  

 Dette svarer helt til folkeregistreringslovgivningens definition af, hvad der  

 forstås ved en bopæl.
 Dette indebærer, at hvis et sommerhus i  

 vinterhalvåret anvendes på en sådan måde, at huset  

 efter folkeregistreringslovgivningen betragtes som den  

 pågældendes bopæl - med den konsekvens, at der er pligt til  

 registrering i CPR på sommerhusadressen - vil anvendelsen af  

 sommerhuset samtidig udgøre en overtrædelse af planlovens  

 § 40, stk. 1, medmindre den pågældende i henhold til  

 reglerne i planlovens §§ 40-41 har ret til at bo i sommerhuset hele  

 året.
Planloven indeholder ikke hjemmel til at fastsætte  

 bindende regler om tilsynet med og håndhævelsen af forbudet mod  

 helårsbeboelse i sommerhuse.
Justitsministeriet har dog som nævnt  

 ved cirkulæreskrivelse af 8. marts 1994 til kommunerne, politiet og  

 anklagemyndigheden udsendt en vejledning om håndhævelse af  

 forbudet.
 Med denne vejledning har flere kommuner rent faktisk  

 håndhævet bestemmelsen i planlovens § 40, stk. 1.
Folkeregistreringslovgivningen Der er efter lov om folkeregistrering, jf.  

 lovbekendtgørelse nr. 525 af 30. juni 1998, pligt til at anmelde en  

 flytning til registrering i CPR, uanset at den bolig, som man tilflytter,  

 ikke lovligt kan anvendes til beboelse.
Dette skyldes, at formålet med  

 folkeregistreringen er at sikre en registrering af den faktiske  

 bopæl.
Det er i Indenrigsministeriets vejledning nr. 141 af 10.  

 august 1998 om folkeregistrering bl.a. anført, at det er uden  

 betydning, om et sted efter almindelig sprogbrug kan kaldes en bolig, eller  

 om stedet er registreret i Bygnings- og Boligregistret (BBR), hvis det er  

 ubestridt, at en person opholder sig der.
Som eksempler er i vejledningen  

 nævnt sommerhuse, erhvervslejemål, hotelværelser og  

 kolonihavehuse.
Personer med flere boliger til rådighed har ikke  

 frit valg med hensyn til det sted, hvor de folkeregistreres.
Det er i  

 ovennævnte vejledning herom anført, at en lovlig  

 helårsbolig altid skal gå forud for en ulovlig.
Efter  

 folkeregistreringslovgivningen kan der således aldrig ske tilmelding  

 til sommerhuset, hvis man tillige har en lovlig helårsbolig.
Dette  

 gælder uanset boligernes kvalitet og den pågældendes  

 tilknytning til disse.
 Efter gældende folkeregistreringslovgivning er det  

 derfor normalt kun i tilfælde, hvor en person alene har rådighed  

 over et sommerhus, at vedkommende overhovedet kan blive registreret i CPR  

 på en sommerhusadresse.
 En borgers bopæl eller opholdssted - også en  

 efter planloven ulovlig beboelse i sommerhus - og registreringen heraf i CPR  

 har efter anden lovgivning, bl.a. arbejdsmarkeds-, boligstøtte-,  

 skatte-, social-, undervisnings- og valglovgivningen, betydning i en  

 række situationer, f.eks. ved tildeling af sociale ydelser eller  

 boligstøtte.
3.2 Problemstillinger Helårsbeboelse i sommerhuse Ifølge oplysninger fra Danmarks Statistik var der  

 pr. 1. januar 1998 i alt 197.751 sommerhuse i Danmark, hvoraf 15.277 (7,7 %)  

 var registreret som helårsbeboet af i alt 27.455 personer.
 2.431 sommerhuse var registreret som lovligt  

 helårsbeboede.
 Der var således pr. 1. januar 1998 registreret  

 12.846 sommerhuse som ulovligt helårsbeboede.
 I en opgørelse pr. 1. januar 1993 er antallet af  

 sommerhuse, registreret som ulovligt beboede, opgjort til 5.489.
Antallet af registrerede, ulovligt beboede sommerhuse er  

 således steget med mere end 130 % på fem år.
Alene i 1997  

 er antallet steget med 1.503 sommerhuse.
Fordelingen af ulovligt beboede sommerhuse blandt landets  

 275 kommuner er meget skæv.
I hovedparten af kommunerne er der pr.  

 kommune kun registreret op til 5 sommerhuse med ulovlig beboelse.
I 26  

 kommuner er der pr. kommune registreret over 100 sommerhuse med ulovlig  

 beboelse, heraf 11 kommuner (Bramsnæs, Dragsholm, Ebeltoft,  

 Frederiksværk, Græsted-Gilleleje, Gundsø, Helsinge,  

 Helsingør, Jægerspris, Vallø, og Århus kommuner)  

 med hver over 300 sommerhuse med ulovlig beboelse.
 Frederiksværk, Græsted-Gilleleje og  

 Jægerspris kommuner tegner sig med i alt 3.886 registrerede, ulovligt  

 beboede sommerhuse for ca. 30 % af det samlede antal registrerede, ulovligt  

 beboede sommerhuse.
Ovennævnte tal, der bygger på indberetninger  

 fra kommunerne, skal tages med et vist forbehold, bl.a. fordi formentlig ikke  

 alle, som lovligt kan benytte deres sommerhus til helårsbeboelse, er  

 registreret af Danmarks Statistik som lovlige beboere.
Dette betyder, at det  

 reelle antal registrerede ulovligt beboede sommerhuse sandsynligvis er noget  

 mindre end 12.846 (pr. 1. januar 1998).
Antallet af ikke-registrerede, ulovligt beboede sommerhuse  

 kendes ikke.
Da det i forskellige sammenhænge kan være forbundet  

 med praktiske vanskeligheder at have faktisk bopæl på én  

 adresse og være registreret i CPR på en anden - især hvis  

 registreringsadressen er i en anden kommune - og da det med  

 folkeregistreringslovgivningens kontrolapparat er muligt effektivt at  

 afdække sådanne ulovligheder, skønnes antallet dog ikke at  

 være stort.
Kommunernes tilsyn med overholdelsen af planlovens § 40 Pligten til at føre tilsyn med overholdelsen af  

 planlovens § 40, stk. 1, påhviler ifølge lovens  

 § 51, stk. 1, kommunalbestyrelsen.
Efter lov om kommunernes styrelse vil de kommunale  

 tilsynsmyndigheder (tilsynsrådene) kunne iværksætte  

 sanktioner over for en kommunalbestyrelse, der tilsidesætter  

 tilsynsforpligtelsen.
Dette gælder dog kun, hvis der foreligger den  

 fornødne klarhed - d.v.s. at der ikke må være rimelig  

 tvivl om, at kommunalbestyrelsen har tilsidesat lovgivningen ved ikke at leve  

 op til tilsynsforpligtelsen.
Efter Miljø- og Energiministeriets opfattelse  

 indebærer de gældende regler, at kommunerne skal reagere,  

 når de bliver opmærksomme på forhold, der kan være  

 ulovlige.
Kommunerne kan blive opmærksomme på sådanne  

 forhold ved f.eks. anmeldelser fra private eller andre myndigheder samt ikke  

 mindst ved modtagelse af CPR-tilmeldinger på sommerhusadresser.  

 Kommunerne er forpligtede til at undersøge en sådan sag til  

 bunds og - hvis der viser sig at foreligge et ulovligt forhold, der ikke er  

 af underordnet betydning - forfølge sagen videre til  

 lovliggørelse.
Tilsynsforpligtelsen indebærer derimod ikke, at  

 kommunerne systematisk skal gennemsøge sommerhusområderne for at  

 opspore ulovlige helårsbeboelser.
Kommunerne skal med andre ord ikke  

 praktisere »dyneløfteri« eller agere »pejlevogne«, men skal  

 iværksætte undersøgelse m.v., når de bliver  

 opmærksomme på forhold, der kan være ulovlige.
Der er næppe tvivl om, at det nuværende omfang  

 af ulovlige helårsbeboelser i sommerhusområder i høj grad  

 skyldes manglende eller mangelfuld opfyldelse af tilsynsforpligtelsen efter  

 planlovens § 51 fra visse kommuners side.
Ved skrivelser af 27. maj 1998  

 har Tilsynsrådet for Frederiksborg Amt således meddelt  

 byrådene i Frederiksværk, Jægerspris, Helsinge og  

 Græsted-Gilleleje kommuner, at de ikke opfylder deres »tilsynspligt  

 efter planlovens § 51 med hensyn til overholdelsen af lovens § 40«,  

 selvom »der med de i håndhævelsesvejledningen beskrevne  

 procedurer er skabt et brugbart instrument til brug ved kommunernes  

 håndhævelse af forbudet mod helårsbeboelse i  

 sommerhuse.« Det er i praksis muligt efter  

 folkeregistreringslovgivningen at blive registreret i CPR med bopæl i  

 et sommerhus og bo der i strid med planlovens § 40 - uden dermed at  

 være afskåret fra at opnå en række rettigheder efter  

 anden lovgivning, f.eks. adgang til kommunens servicefaciliteter og social  

 bistand fra kommunen.
Dette kan i sig selv anses for uheldigt.
Det er dog af  

 afgørende betydning for myndigheders og privates tillid til CPR, at  

 adresseoplysningerne i CPR er korrekte.
Dette understreges af den udbredte  

 anvendelse af edb i den offentlige forvaltning og dermed en meget udbredt  

 anvendelse af adresseoplysningerne i CPR.
Problemet med de ulovlige  

 helårsbeboelser i sommerhuse vil således ikke kunne løses  

 ved at ændre folkeregistreringslovgivningen, således at en  

 flytteanmeldelse til et sommerhus skal afvises, hvis den  

 pågældende ikke lovligt kan bo i sommerhuset.
 Dernæst er en flytteanmeldelse til CPR ikke i sig  

 selv et tilstrækkeligt bevis for en overtrædelse af planlovens  

 § 40, men kommunen har efter cirkulære nr. 140 af 10. august 1998  

 om folkeregistrering pligt til ved anmeldelse af flytning til en  

 sommerhusadresse at informere borgeren om forbudet mod helårsbeboelse i  

 sommerhuset.
 Lovforslaget indeholder på den baggrund forslag til  

 en nærmere regulering af, hvilke konkrete foranstaltninger  

 kommunalbestyrelsen har pligt til at iværksætte med henblik  

 på at få bragt den ulovlige sommerhusbeboelse til  

 ophør.
Som nævnt må der antages at være  

 færre, der bor ulovligt i sommerhus uden at være registreret i  

 CPR på adressen, idet en sådan skjult, ulovlig beboelse kan give  

 praktiske vanskeligheder for de pågældende ved kontakt med  

 offentlige myndigheder og behov for offentlig service.
Et effektiviseret  

 tilsyn over for ulovlige sommerhusbeboelser, der er registreret i CPR, vil  

 ikke desto mindre kunne gøre kommunernes indsats i relation til de  

 skjulte, ulovlige sommerhusbeboelser mere aktuel.
4. Lovforslagets indhold Formålet med dette lovforslag er  

 øjeblikkeligt at effektivisere kommunernes tilsyn med og  

 håndhævelse af planlovens § 40 over for de ulovlige  

 helårsbeboelser i sommerhuse, der registreres i CPR efter lovforslagets  

 fremsættelse i Folketinget.
 Lovforslaget skærper de kommunale tilsyns- og  

 håndhævelsesforpligtelser og sikrer dermed også den  

 klarhed, der er påkrævet, hvis de kommunale tilsynsmyndigheder  

 (tilsynsrådene) skal kunne iværksætte sanktioner efter lov  

 om kommunernes styrelse over for kommunalbestyrelser, der måtte  

 tilsidesætte tilsyns- og håndhævelsesforpligtelserne.
Lovforslaget omhandler ikke afviklingen af de ulovlige  

 helårsbeboelser, der er etableret før lovforslagets  

 fremsættelse.
Regeringen forventer på baggrund af  

 igangværende undersøgelser og overvejelser at kunne  

 fremsætte forslag til en afviklingsordning som et ændringsforslag  

 til dette lovforslag.
Effektivisering af kommunernes tilsyn Lovforslaget indeholder forslag til en fastlæggelse  

 i selve lovteksten af en nærmere regulering af kommunernes  

 tilsynsopgave i situationer, hvor ulovlige sommerhusbeboelser bliver  

 registreret i CPR efter lovforslagets fremsættelse, således at  

 der fra kommunernes side skal gribes effektivt ind over for sådanne  

 registrerede, ulovlige sommerhusbeboelser, og således at der ikke er  

 fortolkningstvivl om tilsynspligtens omfang i disse tilfælde.
 Efter den foreslåede ordning skal kommunen  

 således påbyde enhver borger, som efter lovforslagets  

 fremsættelse bliver registreret i CPR med ulovlig bopæl i et  

 sommerhus, inden 14 dage at fraflytte sommerhuset og dokumentere, at  

 fraflytning er sket.
 For at sikre, at kommunen og andre kommuner ved modtagelse  

 af en flytteanmeldelse fra den pågældende borger bliver  

 opmærksom på et flyttepåbud, foreslås samtidig  

 indføjet en bestemmelse i planloven om, at kommunalbestyrelsen skal  

 registrere flyttepåbud i CPR og først slette denne registrering,  

 når påbudet er efterkommet, og den pågældende er  

 registreret i CPR med en anden bopæl.
 Ordningen indebærer endvidere en - også  

 direkte i lovteksten fastlagt - pligt for kommunen til efter udløbet  

 af 14 dages-fristen at politianmelde borgeren, hvis ikke påbudet fuldt  

 ud - d.v.s. både pligten til at fraflytte sommerhuset og  

 dokumentationspligten - er efterkommet.
 Ud over politianmeldelsen er kommunen endvidere forpligtet  

 til at pålægge borgeren tvangsbøder, indtil  

 flyttepåbudet er efterkommet.
 Lovforslagets ordning vil reelt betyde, at den, der har  

 registreret bopæl i et sommerhus, skal dokumentere, at vedkommende bor  

 lovligt - i modsætning til i dag, hvor myndighederne skal bevise, at  

 vedkommende bor ulovligt.
 Ordningen vil indebære en præcis og ret enkel  

 regulering af de centrale dele af kommunernes tilsynsopgaver i forhold til  

 nye ulovlige sommerhusbeboelser, der registreres i CPR, og ordningen vil  

 nødvendiggøre et effektivt tilsyn fra kommunernes side under  

 anvendelse af et allerede eksisterende kontrolapparat, hvis kommunerne ikke  

 skal handle i strid med loven.
Denne konkretisering af tilsynsforpligtelsen vil derfor  

 også indebære, at de kommunale tilsynsmyndigheder  

 (tilsynsrådene) mere effektivt vil kunne håndhæve tilsynet  

 med kommuner, der måtte tilsidesætte tilsynsforpligtelsen.
Det  

 vil således være let at konstatere den fornødne klarhed om  

 tilsynsreglernes tilsidesættelse.
Ordningen må forventes at have en stærkt  

 præventiv virkning, således at forbudet mod helårsbeboelse  

 i sommerhusområder fremover vil blive overtrådt i mindre omfang  

 end i dag.
Der må derfor forventes en betydelig reduktion i antallet af  

 nye, ulovligt beboede sommerhuse.
Lovforslaget tager derimod ikke direkte sigte på en  

 løsning af helårsbeboelses-problematikken f.s.v. angår  

 personer, der undlader at tilmelde sig CPR på sommerhusadressen og i  

 stedet anvender en dækadresse.
Efter folkeregistreringscirkulæret  

 har kommunen imidlertid pligt til at sørge for, at borgerne er  

 registreret på den faktiske bopæl (opholdssted). Kommunen har  

 således en handlepligt, hvis den får mistanke om en  

 fejlregistrering.
Hvorledes denne mistanke opstår er uden betydning.  

 Også en anonym anmeldelse om fejlregistrering, f.eks. fra andre  

 sommerhusejere i området, vil efter omstændighederne kunne give  

 anledning for kommunen til at påbegynde en undersøgelse.  

 Nægter en person selv at anmelde flytning, skal kommunen - under  

 iagttagelse af forvaltningslovens regler - berigtige flytningen ved  

 indberetning til CPR.
Sker dette i perioden fra 1. oktober til 1. marts, skal  

 kommunen efter lovforslagets § 51 a samtidig meddele den  

 pågældende flyttepåbud og registrere påbudet i CPR,  

 således at der vil være skærpet opmærksomhed om den  

 pågældendes efterfølgende flytteanmeldelse.
 For sommerhusejerne er ordningen i lovforslaget ikke  

 forbundet med retssikkerhedsmæssige betænkeligheder, idet den  

 alene indebærer, at personer, som påbegynder en anvendelse af en  

 bolig i et sommerhusområde i strid med planlovens § 40, straks  

 bliver pålagt en handlepligt, hvis opfyldelse skal dokumenteres.
Uanset at bestemmelser om administrative  

 tvangsbøder ikke er almindelige i lovgivningen, skønnes en  

 ordning, der også omfatter en bestemmelse om tvangsbøder, heller  

 ikke at være forbundet med retssikkerhedsmæssige  

 betænkeligheder.
En kommunalbestyrelses afgørelse om  

 pålæggelse af tvangsbøder vil således, i lighed med  

 afgørelsen om at meddele flyttepåbud, af den  

 pågældende kunne påklages til Naturklagenævnet for  

 så vidt angår retlige spørgsmål, jf. planlovens  

 § 58, stk. 1, nr. 3. Alle spørgsmål om  

 forståelsen af loven, herunder §§ 40-41, er retlige  

 spørgsmål.
Også overholdelsen af almindelige  

 forvaltningsretlige regler, herunder bestemmelserne i forvaltningsloven,  

 anses for retlige spørgsmål, der er omfattet af klageadgangen  

 efter § 58, stk. 1, nr. 3.
En afgørelse om pålæggelse af  

 tvangsbøder vil desuden efter almindelige regler kunne indbringes for  

 domstolene.
Hertil kommer, at en straffesag om manglende opfyldelse af  

 påbudet også indebærer en indirekte prøvelse af  

 pålæggelsen af tvangsbøder.
Afviklingen af eksisterende ulovlige sommerhusbeboelser Lovforslaget skal sikre et øjeblikkeligt og  

 effektivt stop for nye ulovlige bosættelser i  

 sommerhusområder.
 Der er således ikke med lovforslaget taget stilling  

 til, hvorledes de eksisterende knap 13.000 ulovlige sommerhusbeboelser skal  

 afvikles, men regeringen forventer som nævnt at kunne fremsætte  

 et ændringsforslag herom.
 Ved fastlæggelsen af en afviklingsordning vil det  

 være regeringens udgangspunkt, at der på den ene side  

 afsættes tilstrækkelig lang tid til, at de ulovlige forhold rent  

 faktisk kan bringes til ophør, og at afviklingsperioden på den  

 anden side bliver så tilpas kort, at de ulovlige helårsbeboere  

 motiveres til øjeblikkeligt at søge efter en ny, lovlig bolig.  

 Den enkelte ulovlige sommerhusbeboer må ikke kunne anlægge  

 synspunkter som »kommer tid, kommer råd« eller »den tid, den sorg«.
Kommunernes forpligtelser over for husvilde Efter § 66, stk. 1, i lov om social service (lov  

 nr. 454 af 10. juni 1997, som ændret senest ved lov nr. 410 af 26. juni  

 1998), som med redaktionelle ændringer svarer til den ophævede  

 bestemmelse i bistandslovens § 31, anviser kommunen husly mod betaling,  

 hvis en enlig eller en familie er husvild.
Betalingen må ikke overstige  

 lejeværdien af den beboelse, der anvises, eller den sædvanlige  

 boligudgift på stedet for en enlig eller for en familie af denne  

 størrelse.
 Kommunen er således forpligtet til at skaffe  

 familier og enlige, der har mistet en bolig, den efter omstændighederne  

 bedst egnede midlertidige indkvartering - ikke nødvendigvis en  

 lejlighed, men f.eks. midlertidig indkvartering i hotel eller pensionat.
Det er en forudsætning, at de boligløse i den  

 akutte situation ikke selv har mulighed for at skaffe sig indkvartering, og  

 kommunen er ikke forpligtet til at skabe nogen varig løsning af  

 boligproblemet.
Dette skal forstås således, at hvis en person  

 eller familie har økonomisk mulighed for at skaffe sig en bolig,  

 rækker kommunens forpligtelse alene til at bidrage til en midlertidig  

 løsning, forårsaget af det akutte boligbehov.
 Der er således ikke en egentlig pligt til  

 genhusning, men alene en pligt til at give et tilbud om midlertidig  

 indkvartering mod betaling.
Forhøjelse af bødeniveau Overtrædelse af forbudet i planlovens § 40,  

 stk. 1, straffes efter de gældende regler i planloven med  

 bøde, medmindre højere straf er forskyldt efter den  

 øvrige lovgivning.
Det samme gælder undladelse af at efterkomme  

 et påbud, der er udstedt i henhold til planloven eller de i  

 medfør af planloven udfærdigede forskrifter, herunder  

 påbud om at berigtige et ulovligt forhold.
I hidtidige sager om overtrædelse af planlovens  

 § 40, stk. 1, har domstolene normalt fastsat bødestraffen  

 til 5.000 kr. pr. husstand.
Ved overtrædelser begået af  

 eksempelvis et samboende par er der således typisk blevet udmålt  

 en bøde på 2.500 kr. til hver.
 Som led i bestræbelserne på at effektivisere  

 håndhævelsen af planlovens § 40 foreslås planlovens  

 straffebestemmelse derfor samtidig ændret, således at der ved  

 såvel overtrædelse af § 40, stk. 1, som undladelse af  

 at efterkomme et flyttepåbud skal udmåles en skærpet  

 bøde.
 Herved sikres det, at idømte bøder ikke  

 beløbsmæssigt har et sådant niveau, at ulovlige  

 sommerhusbeboere blot kan indregne dem som et mindre tillæg til  

 boligudgiften.
5. Økonomiske og administrative konsekvenser for det  

 offentlige Statslige udgifter Lovforslaget vil ikke få økonomiske eller  

 administrative konsekvenser for staten.
Kommunale udgifter Lovforslaget indebærer som udgangspunkt en  

 skærpelse af kommunernes tilsyns- og  

 håndhævelsesforpligtelser i relation til ulovlig  

 helårsbeboelse af sommerhuse.
Lovforslaget må imidlertid samtidig  

 forventes at have en stærkt præventiv virkning, således at  

 antallet af fremtidige tilsyns- og håndhævelsessager i kommunerne  

 om ulovlig helårsbeboelse reduceres kraftigt.
Lovforslaget vil  

 endvidere, i forhold til tidligere, medføre en væsentlig  

 lettelse af kravene til kommunernes fremskaffelse af dokumentationsmateriale  

 til brug ved kommende sager om ulovlig helårsbeboelse.
 Samlet set skønnes lovforslaget således ikke  

 at få økonomiske eller administrative konsekvenser for  

 kommunerne.
 Eventuelle tvangsbøder tilfalder kommunerne.
6. Miljømæssige konsekvenser Lovforslaget gennemføres for at fastholde de natur-  

 og miljømæssige hensyn, der ligger til grund for planloven og  

 den planlægningsmæssige opdeling af landet i byzoner,  

 sommerhusområder og landzoner.
Lovforslaget har således til  

 formål at sikre, at de planlagte rekreative sommerhusområder  

 fastholdes som sådanne og ikke udvikler sig til mere  

 helårsbeboede områder.
Dermed forhindres også et pres for  

 udlæg af nye sommerhusområder i takt med, at de eksisterende  

 sommerhusområder mere og mere antager karakter af  

 helårsområder.
Forslaget skal derved også  

 understøtte opretholdelsen af de ubebyggede kystområder, der er  

 en af de få oprindelige naturtyper i landet.
7. Økonomiske og administrative konsekvenser for  

 erhvervslivet Lovforslaget vil ikke få økonomiske eller  

 administrative konsekvenser for erhvervslivet.
8. Konsekvenser for anden lovgivning Der skal i CPR-systemet skabes teknisk mulighed for at  

 registrere flyttepåbud efter planlovens § 51 a, som affattet ved  

 lovforslagets § 1, nr. 3, således at kommunen og andre kommuner  

 ved modtagelse af flytteanmeldelser kan blive opmærksomme på, om  

 der er givet et flyttepåbud til den pågældende.
Dette vil  

 ikke kræve en ændring af folkeregistreringsloven.
9. Forholdet til EU-retten Da der med lovforslaget ikke ændres ved den  

 hidtidige retstilstand vedrørende EU-statsborgeres adgang til at  

 erhverve sekundærboliger i Danmark, berører lovforslaget ikke  

 protokollen til Maastricht-Traktaten om ejendomserhvervelse i Danmark.
10. Høring Lovforslaget udgør en del af det udkast til  

 lovforslag, der i perioden 9. september - 7. oktober 1998 har været  

 sendt i høring til følgende myndigheder, organisationer m.v.:  

 Indenrigsministeriet, Justitsministeriet, Socialministeriet, By- og  

 Boligministeriet, Skatteministeriet, Finansministeriet, Erhvervsministeriet,  

 Naturklagenævnet, Kommunernes Landsforening, Amtsrådsforeningen i  

 Danmark, Københavns kommune, Frederiksberg kommune, Danmarks  

 Naturfredningsforening, Friluftsrådet, Fritidshusejernes Landsforening,  

 Feriehusudlejernes Brancheforening, Foreningen af Fastboende Sommerhusejere i  

 Danmark og Advokaternes Miljøudvalg.
Bemærkninger til lovforslagets enkelte  

 bestemmelser Til § 1 Til nr. 1 Den foreslåede bestemmelse i § 51 a indeholder  

 en regulering af kommunalbestyrelsens tilsynsforpligtelse i tilfælde,  

 hvor oplysningerne i CPR indikerer, at en bolig i et sommerhusområde  

 anvendes i strid med bestemmelsen i lovens § 40.
Planlovens § 40 begrænser ikke anvendelsen af  

 boliger i sommerhusområder i sommerhalvåret, d.v.s. perioden fra  

 1. april til 30. september.
Kommunalbestyrelsens forpligtelser efter  

 § 51 a vedrører derfor alene personer, der efter lovforslagets  

 fremsættelse bliver registereret i CPR på en sommerhusadresse  

 på et tidspunkt, hvor det i henhold til planlovens § 40 er  

 ulovligt at bo i sommerhuset, d.v.s. i vinterhalvåret.
 Efter § 51 a, stk. 1, skal kommunalbestyrelsen  

 således hvert år pr. 1. oktober påbyde enhver, som i CPR er  

 registreret med bopæl i en bolig i et sommerhusområde, som den  

 pågældende ikke i henhold til lovens §§ 40-41 lovligt kan  

 anvende til helårsbeboelse, inden 14 dage efter påbudets  

 meddelelse at fraflytte boligen og dokumentere fraflytningen over for  

 kommunalbestyrelsen.
 Kommunalbestyrelsen forudsættes inden den 1. oktober  

 at have gennemført en sådan forberedelse af sagerne  

 vedrørende overtrædelse af lovens § 40 - herunder i  

 fornødent omfang foretaget partshøring, jf. nedenfor - at kun  

 personer, som ikke lovligt kan benytte deres sommerhus til  

 helårsbeboelse, modtager et flyttepåbud.
Såfremt registreringen i CPR af den  

 pågældende persons bopæl er sket ganske kort tid før  

 den 1. oktober (f.eks. den 30. september), vil det næppe være  

 praktisk muligt for kommunen at gennemføre den forberedende  

 sagsbehandling med henblik på meddelelse af flyttepåbud pr. 1.  

 oktober.
I så fald forudsættes det imidlertid, at kommunens  

 forberedelse af sagen gennemføres hurtigst muligt efter registreringen  

 i CPR - og under alle omstændigheder inden udløbet af den  

 tilsvarende frist i § 51 a, stk. 2, d.v.s. 14 dage.
Inden udstedelsen af flyttepåbud skal  

 kommunalbestyrelsen kontrollere, om der er en til boligen knyttet ret til  

 helårsbeboelse (efter planlovens § 40, stk. 1), en  

 dispensation til helårsbeboelse (§ 40, stk. 2) eller en  

 personlig ret til helårsbeboelse (§ 41), således at den  

 pågældende person ikke skal påbydes at fraflytte  

 sommerhuset.
Relevante oplysninger om disse tre kategorier af lovlige  

 sommerhusbeboere vil kommunen i langt de fleste tilfælde i forvejen  

 være i besiddelse af.
Hvis kommunen ikke er i besiddelse af de  

 nødvendige oplysninger, vil forvaltningslovens regler om tavshedspligt  

 m.v., herunder forvaltningslovens § 28 om videregivelse af fortrolige  

 oplysninger til en anden forvaltningsmyndighed, ikke være til hinder  

 for, at kommunen modtager sådanne oplysninger fra andre  

 forvaltningsmyndigheder.
Det forudsættes endvidere, at den forberedende  

 sagsbehandling tilrettelægges på en sådan måde, at  

 forvaltningslovens regler om bl.a. partshøring overholdes.
Hvis  

 sommerhusbeboeren ikke kan antages at være bekendt med, at  

 kommunalbestyrelsen er i besiddelse af bestemte oplysninger vedrørende  

 sagens faktiske omstændigheder, der er til ugunst for den  

 pågældende og af væsentlig betydning for sagens  

 afgørelse, må der således efter forvaltningslovens  

 § 19 som udgangspunkt ikke træffes afgørelse i sagen,  

 før kommunalbestyrelsen har gjort sommerhusbeboeren bekendt med  

 oplysningerne og givet denne lejlighed til at fremkomme med en udtalelse.
 Med udtrykket »pr. 1. oktober« er der taget højde  

 for, at den 1. oktober ikke nødvendigvis er en arbejdsdag.  

 Kommunalbestyrelsen skal således den 1. oktober - eller, hvis dette er  

 en lørdag eller søndag, første arbejdsdag herefter -  

 påbegynde meddelelsen af flyttepåbud, således at samtlige  

 påbud er meddelt i løbet af den første uge af  

 oktober.
Et flyttepåbud kan kun betragtes som efterkommet,  

 hvis der inden udløbet af fristen på 14 dage både er sket  

 fraflytning af sommerhuset og er modtaget dokumentation for fraflytningen af  

 kommunen.
Ifølge sagens natur vil begge disse betingelser dog i  

 realiteten blive anset for opfyldt ved borgerens dokumentation for, at  

 fraflytning er sket.
14 dages-fristen regnes fra det tidspunkt, hvor  

 påbudet er kommet frem til adressaten.
Hvis kommunen eksempelvis den 3.  

 oktober meddeler et flyttepåbud, der den følgende dag (4.  

 oktober) kommer frem til den pågældende, vil fristen for  

 efterkommelse af påbudet udløbe den 18. oktober.
Udløber  

 fristen på en lørdag, søndag eller helligdag, anses  

 fristen for forlænget til den næstfølgende hverdag, der  

 ikke er en lørdag.
Dokumentation for fraflytning kan f.eks. være kopi  

 af købsaftale/lejekontrakt vedrørende en anden bolig eller en  

 underskrevet erklæring fra bekendte, familie eller andre om, at den  

 pågældende er flyttet ind hos dem.
En sådan erklæring  

 vil i givet fald være omfattet af straffelovens § 163 om  

 skriftlige erklæringer til brug i retsforhold, der vedkommer det  

 offentlige.
 En anmeldelse af flytning til en anden adresse og en  

 eventuel kvittering herfor fra kommunen vil derimod ikke i sig selv kunne  

 betragtes som dokumentation for fraflytning.
Efter folkeregistreringslovgivningen skal en fraflytning  

 imidlertid under alle omstændigheder medføre flytning til en  

 anden adresse.
I forbindelse med fraflytningen af sommerhuset har den  

 pågældende således pligt til at anmelde flytning til en ny  

 adresse med henblik på registrering i CPR, og tilflytningskommunen skal  

 forinden registreringen i CPR af den nye bopælsadresse  

 undersøge, om denne er i overensstemmelse med de faktiske forhold, jf.  

 nærmere nedenfor.
 At det er ubetænkeligt at lægge registreringen  

 i CPR til grund for påbudsproceduren efter § 51 a, stk. 1 og  

 2, skyldes for det første, at kommunen - som led i sagsbehandlingen  

 forud for en registrering i CPR af en persons bopæl - i almindelighed  

 efter folkeregistreringslovgivningen har pligt til at sikre, at en anmeldt  

 bopælsadresse afspejler de faktiske forhold, jf. i øvrigt  

 bemærkningerne til § 51 a, stk. 3. Dernæst vil det  

 netop under kommunens forberedelse af påbudssagerne - og den i den  

 forbindelse forudsatte, eventuelle partshøring - kunne afdækkes,  

 hvis en registrering i CPR undtagelsesvis ikke svarer til de faktiske  

 forhold, fordi den pågældende reelt ikke har bopæl på  

 sommerhusadressen.
Påbud som nævnt i § 51 a, stk. 1,  

 skal kommunalbestyrelsen ifølge § 51 a, stk. 2, ligeledes  

 meddele enhver, som i perioden fra 1. oktober til 1. marts bliver registreret  

 i CPR med bopæl i en bolig i et sommerhusområde, som den  

 pågældende ikke i henhold til lovens §§ 40-41 lovligt kan  

 anvende til helårsbeboelse.
Stk. 2 er således den del af  

 lovforslaget, som kommunalbestyrelsen først vil være forpligtet  

 til at bringe i anvendelse, jf. lovforslagets  

 ikrafttrædelsesbestemmelse.
Flyttepåbud efter § 51 a, stk. 2, skal  

 meddeles senest 14 dage efter, at den pågældendes bopæl er  

 blevet registreret i CPR.
Kommunalbestyrelsen vil naturligvis ikke  

 kunne opfylde denne betingelse i relation til størstedelen af de  

 personer, der måtte være blevet registreret i CPR på en  

 sommerhusadresse i perioden fra lovforslagets fremsættelse til lovens  

 ikrafttrædelse.
I disse sager forudsættes kommunalbestyrelsen i  

 stedet at meddele flyttepåbud hurtigst muligt og senest den 15. januar  

 1999.
 Fra det tidspunkt, hvor en person er blevet registreret i  

 CPR med bopæl i et sommerhus, har kommunalbestyrelsen således 14  

 dage til at gennemføre den forberedende sagsbehandling inden  

 meddelelsen af flyttepåbud - i hvilken forbindelse forvaltningslovens  

 regler om bl.a. partshøring forudsættes overholdt.
Der er dog naturligvis mulighed for, at  

 kommunalbestyrelsen efter modtagelse af en anmeldelse af flytning til en  

 sommerhusadresse - men inden registreringen i CPR af den  

 pågældende persons bopæl på adressen - afklarer, om  

 vedkommende lovligt kan benytte sommerhuset til helårsbeboelse eller  

 ej, således at denne del af den forberedende sagsbehandling er  

 overstået allerede ved registreringen i CPR.
I den situation vil  

 meddelelsen af påbudet, når betingelserne herfor i øvrigt  

 er opfyldt, kunne ske samtidig med registreringen i CPR.
 I § 51 a, stk. 3, 1. pkt., er det  

 foreslået, at kommunalbestyrelsen registrerer påbud efter lovens  

 § 51 a, stk. 1 og 2, i CPR samtidig med påbudets meddelelse  

 og sletter denne registrering, når påbudet er efterkommet, og den  

 pågældende er registreret i CPR med en anden bopæl.
Det kan ikke udelukkes, at et flyttepåbud i nogle  

 tilfælde vil blive forsøgt opfyldt ved flytning til en  

 dækadresse i samme eller en anden kommune.
Uanset at kommunerne efter  

 folkeregistreringslovgivningen skal afvise flytteanmeldelser til  

 sådanne urigtige adresser, vil der kunne være en risiko for, at  

 antallet af urigtige adresseoplysninger i CPR bliver større.
En  

 sådan risiko vil kunne mindskes, hvis flyttepåbud registreres i  

 CPR, således at en (anden) kommune ved modtagelse af en  

 flytteanmeldelse fra den pågældende bliver opmærksom  

 på, at der kan være anledning til at foretage en nærmere  

 efterprøvelse af anmeldelsen efter folkeregistreringslovgivningens  

 bestemmelser herom, jf. nedenfor.
Efter bekendtgørelse nr. 588 af 10. august 1998 om  

 folkeregistrering afgør kommunen, om en flytning kan registreres,  

 herunder eventuelle tvivlsspørgsmål vedrørende  

 registrering af bopæl eller opholdssted.
Det er i  

 folkeregistreringsvejledningen anført, at kommunen ikke må  

 registrere en flytning, hvis der er begrundet tvivl om dennes rigtighed, men  

 at sagen først skal undersøges.
Hvis oplysningerne ved en  

 flytteanmeldelse er ufyldestgørende, unøjagtige eller indbyrdes  

 modstridende, kan kommunen efter folkeregistreringsbekendtgørelsen  

 forlange, at anmelderen afgiver personlig forklaring og for egen regning  

 skaffer fornøden dokumentation, f.eks. i form af lejekontrakt.  

 Kommunen kan endvidere indhente en logiværterklæring, d.v.s.  

 erklæring fra en husejer eller lejlighedsindehaver om, hvorvidt en  

 navngiven person bor i vedkommendes ejendom, lejlighed m.m.
En registrering -  

 som foreslået - af et flyttepåbud i CPR vil skærpe  

 kommunens opmærksomhed på netop sager, hvor flytteanmeldelsen er  

 affødt af et påbud om at fraflytte en bolig i et  

 sommerhusområde, således at folkeregistreringslovgivningens  

 effektive kontrolmuligheder bringes i anvendelse dér.
 Indenrigsministeren vil med hjemmel i den foreslåede  

 § 51 a, stk. 3, 2. pkt., fastsætte regler om, at kommunerne i  

 CPR (under »folkeregisternotater«) skal registrere flyttepåbud efter  

 planlovens § 51 a, stk. 1 og 2.
Er et flyttepåbud efter § 51 a, stk. 1  

 eller 2, ikke efterkommet senest 14 dage efter, at det er meddelt den  

 pågældende, har kommunalbestyrelsen efter § 51 a,  

 stk. 4, pligt til straks at anmelde forholdet til politiet, jf. herved  

 planlovens § 64, stk. 1, nr. 4. Pligten til at foretage  

 politianmeldelse omfatter alene den manglende efterkommelse af påbudet  

 og således ikke tillige overtrædelsen af § 40.  

 Politianmeldelse kan kun undlades, hvis påbudet fuldt ud er  

 efterkommet, d.v.s. hvis der inden udløbet af fristen på 14 dage  

 både er sket fraflytning af sommerhuset og er modtaget dokumentation  

 for fraflytningen af kommunen.
Ifølge sagens natur vil begge disse  

 betingelser dog i realiteten blive anset for opfyldt ved borgerens  

 dokumentation for, at fraflytning er sket.
Efter § 51 a, stk. 5, skal kommunalbestyrelsen,  

 ud over at indgive politianmeldelse, pålægge vedkommende daglige  

 tvangsbøder.
Pligten hertil - som indtræder, når et  

 flyttepåbud efter stk. 1 eller 2 ikke rettidigt efterkommes -  

 gælder dog ikke, hvis det vil være åbenbart  

 meningsløst at pålægge tvangsbøder, f.eks. fordi  

 det tidsmæssigt ikke vil være muligt at foretage inddrivelse af  

 disse, jf. nedenfor.
I den forvaltningsretlige teori er det almindeligt  

 antaget, at påløbne, ikke inddrevne tvangsbøder -  

 herunder såvel tvangsbøder, for hvilke der er foretaget  

 udlæg, som selve udlægget - bortfalder, når forpligtelsen  

 opfyldes.
I overensstemmelse hermed er det i Justitsministeriets  

 benådningscirkulære (cirkulære nr. 113 af 26. juni 1975 om  

 benådning og udsættelse af straffuldbyrdelse samt om  

 eftergivelse, henstand og afdragsvis betaling af bøder m.v., som  

 ændret senest ved cirkulære nr. 82 af 1. maj 1996) fastsat, at  

 påløbne, endnu ikke inddrevne tvangsbøder bortfalder,  

 når det forhold, som tvangsbøderne vedrører, er  

 lovliggjort.
At tvangsbøder bortfalder, når det forhold, som  

 tvangsbøderne vedrører, er lovliggjort, skyldes, at der ikke  

 længere er behov for et tvangsmiddel, når forholdet er  

 lovliggjort.
På den baggrund må det antages, at  

 påløbne, endnu ikke inddrevne tvangsbøder, der er  

 pålagt en sommerhusbeboer, som ikke rettidigt har efterkommet et  

 flyttepåbud, bortfalder den 1. april, hvor det igen bliver lovligt at  

 bo i sommerhuset.
Det gør i den forbindelse ingen forskel, at  

 lovliggørelsen ikke skyldes den pågældendes egen indsats -  

 men derimod ydre omstændigheder, nemlig »tidens gang«.
 Som følge af tvangsbødernes bortfald  

 på denne måde den 1. april, vil der alene kunne ske inddrivelse i  

 perioden 15. oktober til 31. marts.
 Da bestemmelsen om tvangsbøder vil kunne blive  

 mindre virkningsfuld, hvis pålagte tvangsbøder ikke inddrives  

 tilstrækkeligt hurtigt og derfor bortfalder den 1. april, er  

 lovforslaget suppleret med en pligt for kommunerne til at inddrive  

 tvangsbøderne mindst hver fjerde uge - første gang 4 uger  

 efter, at pålæggelsen af tvangsbøder er  

 påbegyndt.
Tvangsbøder pålagt efter § 51 a,  

 stk. 5, fastsættes som udgangspunkt ud fra et niveau på 300  

 kroner om dagen, under hensyntagen til den pågældendes  

 økonomiske situation.
Tvangsbøderne bør kun  

 undtagelsesvis fastsættes til mindre end 150 kroner om dagen.  

 Beløbene reguleres efter nettoprisindekset.
 Tvangsbøderne tilfalder kommunen, som - på  

 grundlag af lovforslagets bestemmelse om udpantningsret for  

 tvangsbøderne - desuden kan begære tvangsfuldbyrdelse efter  

 retsplejelovens almindelige regler herom.
Til nr. 2 Ændringen er en konsekvens af, at der ved lov nr.  

 474 af 12. juni 1996 blev indført bestemmelser i straffeloven om  

 juridiske personers strafansvar.
Til nr. 3 Som noget nyt foreslås indsat en bestemmelse i  

 § 64, stk. 3, om udmåling af en skærpet bøde ved  

 overtrædelse af lovens § 40, stk. 1, eller undladelse af at  

 efterkomme et flyttepåbud meddelt i henhold til lovens - ligeledes nye  

 - § 51 a, stk. 1 eller 2.
 Af momenter, der bør lægges vægt  

 på ved udmåling af bøder, kan bl.a. nævnes  

 varigheden af det ulovlige forhold og den økonomiske fordel, der er  

 opnået ved at have haft bopæl i sommerhuset.
 Bøderne forudsættes som udgangspunkt fastsat  

 til 25.000 kr. pr. husstand for hvert vinterhalvår (1. oktober - 31.  

 marts), sommerhuset har været ulovligt benyttet.
Til § 2 Som det fremgår af § 2, stk. 1,  

 træder loven i kraft den 1. januar 1999.
 Ifølge § 2, stk. 2, gælder  

 kommunalbestyrelsens nye forpligtelser efter planlovens § 51 a kun i  

 forhold til personer, som efter lovforslagets fremsættelse i  

 Folketinget bliver registreret i CPR med en, i henhold til planlovens  

 § 40, ulovlig bopæl i en bolig i et sommerhusområde.
 Som nævnt i bemærkningerne til planlovens § 51  

 a, stk. 2, forudsættes kommunalbestyrelsen senest den 15. januar 1999  

 at meddele flyttepåbud i relation til personer, som i perioden fra  

 lovforslagets fremsættelse til lovens ikrafttrædelse måtte  

 være blevet registreret i CPR. med bopæl i et sommerhus, som de  

 pågældende ikke lovligt kan benytte til helårsbeboelse.  

 Dette indebærer, at det i disse sager kan blive nødvendigt for  

 kommunalbestyrelsen at påbegynde den forberedende sagsbehandling inden  

 lovens ikrafttrædelse.
Bilag Lovforslaget sammenholdt med gældende lov Gældende formulering Lovforslaget § 1 I lov om planlægning, jf. lovbekendtgørelse nr. 563 af 30.  

 juni 1997, som ændret ved § 4 i lov nr. 478 af 1. juli 1998 og  

 § 3 i lov nr. 479 af 1. juli 1998, foretages følgende  

 ændringer:
Kapitel 12 Tilsyn 1. Efter § 51 indsættes i kapitel 12:
 § 51. Kommunalbestyrelsen påser overholdelsen af denne lov og  

 af de regler, der er fastsat med hjemmel i loven, samt af bestemmelserne i  

 lokalplaner og i de efter § 68, stk. 2, opretholdte vedtægter og planer  

 m.v., jf. dog stk. 2.
»§ 51 a.
Kommunalbestyrelsen skal hvert år pr. 1.  

 oktober påbyde enhver, som er registreret i CPR med bopæl i en  

 bolig i et sommerhusområde, som den pågældende ikke lovligt  

 kan anvende til helårsbeboelse, jf. §§ 40-41, inden 14 dage efter  

 påbudets meddelelse 1)	at fraflytte boligen og 2)	at dokumentere fraflytningen over for kommunalbestyrelsen.
 Stk. 2. Amtsrådet påser overholdelsen af §§ 35 og 36 og  

 regler, der med hjemmel i § 3 er fastsat for administrationen af §§ 35 og 36,  

 medmindre kommunalbestyrelsen er landzonemyndighed i det  

 pågældende område, jf. § 35, stk. 4.
 Stk. 2. Tilsvarende påbud skal kommunalbestyrelsen  

 meddele enhver, som i perioden fra 1. oktober til 1. marts bliver registreret  

 i CPR med bopæl i en bolig i et sommerhusområde, som den  

 pågældende ikke lovligt kan anvende til helårsbeboelse, jf.  

 §§ 40-41. Påbud efter 1. pkt. meddeles senest 14 dage efter, at  

 den pågældendes bopæl er blevet registreret i CPR.
 Stk. 3. Kommunalbestyrelsen skal foretage indberetning til  

 amtsrådet, når kommunalbestyrelsen får kendskab til et  

 ulovligt forhold i tilfælde, hvor amtsrådet efter stk. 2 er  

 tilsynsmyndighed.
 Stk. 3. Kommunalbestyrelsen registrerer påbud efter  

 stk. 1 og 2 i CPR samtidig med påbudets meddelelse og sletter  

 denne registrering, når påbudet er efterkommet, og den  

 pågældende er registreret i CPR med en anden bopæl.  

 Indenrigsministeren fastsætter nærmere regler om  

 registreringen.
 Stk. 4. Kommunalbestyrelsen henholdsvis amtsrådet  

 påser, at påbud og forbud efter denne lov efterkommes, og at  

 vilkår fastsat i tilladelser, dispensationer m.v. overholdes.
 Stk. 4. Efterkommes et påbud efter stk. 1 eller 2  

 ikke rettidigt, skal kommunalbestyrelsen straks indgive anmeldelse til  

 politiet.
 Stk. 5. Kommunalbestyrelsen henholdsvis amtsrådet skal  

 foranledige et ulovligt forhold lovliggjort, medmindre forholdet har  

 underordnet betydning.
Stk. 5. Efterkommes et påbud efter stk. 1 eller 2  

 ikke rettidigt, skal kommunalbestyrelsen endvidere pålægge den  

 pågældende daglige tvangsbøder.
Undlader den  

 pågældende herefter fortsat at efterkomme påbudet, skal  

 kommunalbestyrelsen foretage inddrivelse af tvangsbøderne.  

 Inddrivelsen foretages mindst hver 4. uge for påløbne, ikke  

 betalte tvangsbøder, første gang senest 4 uger efter, at  

 pålæggelsen af tvangsbøder er påbegyndt.  

 Tvangsbøderne tilfalder den pågældende kommune.
Der er  

 udpantningsret for tvangsbøderne.« 2. § 64, stk. 2, affattes således:
»Stk. 2. Der kan pålægges selskaber m.v.  

 (juridiske personer) strafansvar efter reglerne i straffelovens 5.  

 kapitel.« § 64. Medmindre højere straf er forskyldt efter den  

 øvrige lovgivning, straffes med bøde den, der 3. I § 64 indsættes som stk. 3:
1)	overtræder bestemmelser i en lokalplan eller en af de efter §  

 68, stk. 2, opretholdte vedtægter og planer m.v., »Stk. 3. Ved fastsættelsen af bøder for  

 overtrædelse af § 40, stk. 1, eller undladelse af at  

 efterkomme påbud meddelt i henhold til § 51 a, stk. 1 eller  

 2, udmåles en skærpet bøde.« 2)	overtræder § 35, stk. 1, § 39 og § 40, stk. 1, 3)	tilsidesætter vilkår for en tilladelse eller  

 dispensation m.v. efter loven eller de i medfør af loven  

 udfærdigede forskrifter eller planer eller tilsidesætter  

 kommunalbestyrelsens bestemmelser efter § 37, stk. 2, eller 4)	undlader at efterkomme et påbud eller forbud, der er udstedt i  

 henhold til loven eller de i medfør af loven udfærdigede  

 forskrifter, herunder påbud om at berigtige et ulovligt forhold.
Stk. 2. Er overtrædelsen begået af et aktieselskab,  

 andelsselskab el.lign., kan der pålægges selskabet som  

 sådant bødeansvar.
Er overtrædelsen begået af  

 staten, en amtskommune, en kommune eller et kommunalt fællesskab, jf. §  

 60 i lov om kommunernes styrelse, kan der pålægges den  

 pågældende myndighed eller det kommunale fællesskab  

 bødeansvar.
§ 2 Stk. 1. Loven træder i kraft den 1. januar 1999.
 Stk. 2. Kommunalbestyrelsens forpligtelser efter § 51 a i  

 lov om planlægning, som affattet ved denne lovs § 1, nr. 1,  

 gælder kun i forhold til personer, som efter lovforslagets  

 fremsættelse bliver registreret i CPR med bopæl i en bolig i et  

 sommerhusområde, som den pågældende ikke lovligt kan  

 anvende til helårsbeboelse, jf. §§ 40-41 i lov om  

 planlægning.
