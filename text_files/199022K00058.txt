Nr LSF 58 Forslag til Lov om erstatning for skader forårsaget af stormflod Fremsat af industriministeren (Anne Birgitte Lundholt) den 16. januar 1991 Vedtaget ved tredjebehandling den 14. maj 1991 Lov nr. 340 af 06/06/1991 Kapitel 1 Lovens område m.v.
 § 1. Efter reglerne i denne lov kan der ydes erstatning for  

 skader forårsaget af stormflod.
 Stk. 2. Ved stormflod forstås oversvømmelse som følge af en  

 ekstremt høj vandstand i havet forårsaget af storm.
 Stk. 3. Afgørelse af, om der har været stormflod i et område på et  

 givet tidspunkt, træffes af Stormflodsrådet, jf. § 10, stk. 1, efter  

 udtalelse fra Kystinspektoratet.
 Stk. 4. Stormflodsrådet træder sammen hurtigst muligt, efter en  

 stormflodssituation er indtruffet.
Kapitel 2 Erstatning for skader § 2. Der ydes erstatning for umiddelbart indtrådte skader  

 forårsaget af stormflod på her i landet værende fast ejendom og løsøre, som  

 er dækket af en afgiftspligtig forsikring mod brand, jf. § 6 og § 8, stk. 3.
 Stk. 2. Erstatning ydes dog ikke for:
1) fast ejendom og løsøre, for hvilket det i almindelighed er muligt at  

 tegne forsikring mod skader forårsaget af stormflod i et her i landet  

 koncessioneret selskab, 2) fast ejendom og løsøre, hvor anden forsikring dækker den pågældende  

 skade, 3) løsøre i kældre og i rum under terræn, 4) indirekte tab eller 5) skader på jord.
 § 3. Erstatning for skader forårsaget af stormflod ydes til den,  

 der er ejer, panthaver eller indehaver af anden rettighed, eller til den, der  

 bærer risikoen for tingen, og som lider tab ved, at den forringes eller går  

 til grunde.
 § 4. Ved udbetaling af erstatning for skader forårsaget af  

 stormflod fratrækkes en selvrisiko.
 Stk. 2. Selvrisikoen er 5 pct., dog mindst 5.000 kr. pr.  

 skadesbegivenhed pr. forsikringssted på:
1) en- og tofamilieshuse og 2) privat indbo.
 Stk. 3. Selvrisikoen er 10 pct., dog mindst 10.000 kr. pr.  

 skadesbegivenhed pr. forsikringssted på:
1) andre ejendomme, herunder fritidshuse inkl. indbo, og 2) andet løsøre, herunder varelagre og inventar.
 § 5. Erstatning for skader forårsaget af stormflod kan ud over  

 selvrisikoen nedsættes eller helt bortfalde, såfremt:
1) bygningen er opført på et sted, hvor der er en særlig stor risiko for  

 skader forårsaget af stormflod og skadelidte efter forholdene eller  

 oplysninger ved opførelsen eller erhvervelsen vidste eller burde vide dette, 2) bygningen er opført i strid med byggelovgivningen, servitutter eller  

 lokalplaner, hvor dette er medvirkende årsag til, at skaden er indtruffet,  

 eller hvor skaden af denne grund har fået et større omfang, end den ellers  

 ville have fået, 3) bygningens forkerte konstruktion eller udførelse, uegnede materialer,  

 dårlige vedligeholdelse eller et manglende tilsyn er medvirkende årsag til,  

 at skaden er indtruffet, eller hvor skaden af denne grund har fået et større  

 omfang, end den ellers ville have fået, 4) løsøre er anbragt i de under nr. 1-3 anførte bygninger eller på steder,  

 hvor skadelidte i øvrigt burde påregne en særlig stor risiko for den skade,  

 der er indtruffet, 5) skadelidte før eller efter skadens indtræden har forsømt at træffe  

 foranstaltninger, som efter forholdene var rimelige, for at afværge eller  

 begrænse den skade, der er indtruffet, eller 6) skadelidte har foretaget handlinger, som vedkommende vidste eller burde  

 vide ville øge risikoen for den skade, som er indtruffet.
Kapitel 3 Finansiering § 6. Forsikringsselskaber, der tegner forsikringer mod brand på  

 fast ejendom eller for løsøre, skal opkræve en afgift pr. police.
 Stk. 2. Afgift opkræves dog ikke af kaskoforsikringer for  

 motorkøretøjer og både samt andre forsikringer, der dækker skader forårsaget  

 af stormflod.
 Stk. 3. Afgiften udgør årligt 10 kr. pr. police og opkræves sammen  

 med den første præmieopkrævning i kalenderåret.
 Stk. 4. Reglerne i § 210 i lov om forsikringsvirksomhed finder  

 tilsvarende anvendelse på afgiften på bygningsbrandforsikringer i henhold til  

 denne lov.
 § 7. Forsikringsselskaberne skal efter udgangen af hver måned og  

 senest den 15. i den følgende måned til Stormflodsrådet anmelde størrelsen af  

 det forfaldne afgiftsbeløb fordelt på de enkelte forsikringskategorier, jf. §  

 4. Anmeldelsen skal være underskrevet af selskabets ansvarlige ledelse.
Stk. 2. Det skyldige afgiftsbeløb for en måned omfatter de  

 afgifter, der forfalder til betaling i den pågældende måned.
Afgifter, der  

 afskrives som uerholdelige, fradrages i afgiftsbeløbet i den måned, hvor  

 afskrivningen af præmieindtægt inkl. afgift finder sted.
 Stk. 3. Forsikringstagere, der på eget initiativ tegner  

 forsikringer mod brand i udlandet, skal selv foretage den i stk. 1 nævnte  

 anmeldelse.
 § 8. Et selskabs eller de i § 7, stk. 3, nævnte forsikringstageres  

 forfaldne afgiftsbeløb for en måned skal indbetales til Stormflodsrådet inden  

 udgangen af den følgende måned.
 Stk. 2. Betales afgiften ikke rettidigt, skal der betales 1, 3  

 pct. i månedlig rente for hver påbegyndt måned fra sidste rettidige  

 indbetalingsdag, dog mindst 10 kr.
 Stk. 3. Der kan ikke ydes erstatning til en forsikringstager som  

 nævnt i § 7, stk. 3, der ikke har foretaget anmeldelse og indbetaling efter  

 reglerne i stk. 1 og § 7, stk. 3.
 § 9. Staten garanterer for ordningens forpligtelser efter denne  

 lov.
 Stk. 2. Dækker den til enhver tid værende formue i  

 stormflodspuljen ikke de administrationsomkostninger og erstatninger, der  

 skal udbetales i henhold til denne lov, bemyndiges industriministeren til i  

 henhold til statsgarantien at udbetale indtil 200 mio. kr. til  

 stormflodspuljen.
Stk. 3. Udbetalinger under statsgarantien skal tilbagebetales  

 tillige med en forrentning svarende til den til enhver tid fastsatte  

 officielle diskonto.
Renten tilskrives ved hvert kalenderårs udløb.
 Stk. 4. Statens tilgodehavende tilbagebetales af midler fra en  

 midlertidig forhøjelse på 10 kr. af den årlige afgift.
 Stk. 5. Den midlertidige forhøjelse af afgiften træder i kraft ved  

 udbetaling under statsgarantien og ophører med udgangen af det afgiftsår,  

 hvori statens tilgodehavende er fuldt tilbagebetalt.
Kapitel 4 Administration § 10. Der nedsættes et stormflodsråd bestående af en formand, der  

 skal opfylde betingelserne for at blive udnævnt til landsdommer, og 7 andre  

 medlemmer.
Rådets formand udnævnes af industriministeren, der i øvrigt til  

 medlemmer af rådet udnævner en repræsentant for hver af følgende myndigheder  

 og organisationer: Industriministeriet, Trafikministeriet,  

 Justitsministeriet, Assurandør-Societetet, Forbrugerrådet, Amtsrådsforeningen  

 i Danmark og Kommunernes Landsforening.
Stk. 2. Medlemmerne og disses suppleanter udnævnes for 4 år ad  

 gangen.
Finder udnævnelsen sted i løbet af en periode, foretages den kun med  

 virkning til periodens udløb.
 Stk. 3. Industriministeren fastsætter rådets forretningsorden.
§ 11. Stormflodsrådet forestår administrationen af loven.
Den  

 daglige administration varetages af Assurandør-Societetets sekretariat med  

 bistand af forsikringsselskaberne.
Assurandør-Societetets sekretariat er  

 samtidig sekretariat for rådet.
 Stk. 2. Rådet fastsætter nærmere regler for sekretariatets  

 arbejde, taksationens udførelse og erstatningens beregning.
 Stk. 3. Rådet kan efter behov anvende fremmed bistand.
 Stk. 4. Rådet kan til fremme af forebyggende foranstaltninger give  

 pålæg til skadelidte, ligesom rådet over for offentlige myndigheder kan  

 stille forslag om foranstaltninger, som rådet anser for påkrævede for at  

 begrænse følgerne af stormflod.
 Stk. 5. Rådet kan i det omfang, det er nødvendigt for bedømmelse  

 af en skadesbegivenhed, indhente yderligere oplysninger om denne samt  

 foretage eller lade foretage inspektionsbesøg på stedet, hvor skaden er  

 indtruffet.
 Stk. 6. Rådet fastsætter nærmere bestemmelser om betaling for  

 sekretariatets arbejde, for taksationens udførelse samt for fremmed bistand.
 Stk. 7. Rådet aflægger beretning om sin virksomhed.
 § 12. Stormflodspuljens midler anbringes i Nationalbanken til  

 forvaltning efter nærmere aftale mellem Stormflodsrådet og Nationalbanken.
 Stk. 2. Stormflodsrådet aflægger et årligt regnskab, der revideres  

 af en statsautoriseret revisor og indsendes til industriministeren.
 Stk. 3. Finanstilsynet kan fastsætte nærmere regler for  

 regnskabsførelsen.
 Stk. 4. Omkostningerne ved ordningens administration, herunder  

 betaling for sekretariatets arbejde, taksationerne og fremmed bistand,  

 afholdes af stormflodspuljen.
 § 13. Forsikringstageren skal anmelde en skade forårsaget af  

 stormflod til sit forsikringsselskab senest 2 måneder efter skadens  

 indtræden.
 Stk. 2. Forsikringsselskaberne foretager taksation af skader  

 forårsaget af stormflod.
Stk. 3. Taksatorrapporten sendes til forsikringstageren, som inden  

 14 dage efter modtagelsen kan afgive bemærkninger til selskabet.
Selskabet  

 indsender taksatorrapporten med forsikringstagerens eventuelle bemærkninger  

 til Stormflodsrådet.
Stk. 4. Rådets afgørelse meddeles forsikringstageren.
Rådet  

 foretager erstatningsudbetalingen.
 Stk. 5. Bestemmelserne i forsikringsaftalelovens §§ 57-58 finder  

 tilsvarende anvendelse.
Kapitel 5 Klageadgang og straffebestemmelser § 14. Klager over afgørelser truffet af Stormflodsrådet i henhold  

 til denne lov kan ikke indbringes for anden administrativ myndighed.
 § 15. Med bøde straffes den, der forsætligt eller groft uagtsomt:
1) afgiver urigtige eller vildledende oplysninger eller fortier  

 oplysninger til brug for erstatningens fastsættelse eller 2) overtræder § 7, stk. 1 og 3.
 Stk. 2. Er en af de i stk. 1 nævnte overtrædelser begået af et  

 aktieselskab, anpartsselskab, andelsselskab eller lignende, kan bødeansvar  

 pålægges selskabet som sådant.
Kapitel 6 Ikrafttræden § 16. Loven træder i kraft dagen efter bekendtgørelsen i  

 Lovtidende.
 Stk. 2. Loven finder anvendelse ved stormflod, der indtræder fra  

 og med den 1. oktober 1990. Den i § 13, stk. 1, nævnte frist på 2 måneder  

 regnes for skader indtruffet inden lovens ikrafttræden fra  

 ikrafttrædelsesdatoen.
 Stk. 3. Afgiften opkræves første gang den 1. juli 1991.
 § 17. Loven gælder ikke for Færøerne og Grønland.
Oprindeligt fremsat forslag Kapitel 1 Lovens område m.v.
 § 1. Efter reglerne i denne lov kan der ydes erstatning for  

 skader forårsaget af stormflod.
 Stk. 2. Ved stormflod forstås oversvømmelse som følge af en  

 ekstremt høj vandstand i havet forårsaget af storm.
 Stk. 3. Afgørelse af, om der har været stormflod i et område på et  

 givet tidspunkt, træffes af Stormflodsrådet, jf. § 10, stk. 1, efter  

 udtalelse fra Kystinspektoratet.
Kapitel 2 Erstatning for skader § 2. Der ydes erstatning for umiddelbart indtrådte skader  

 forårsaget af stormflod på her i landet værende fast ejendom og løsøre, som  

 er dækket af en afgiftspligtig forsikring mod brand, jf. § 6 og § 8, stk. 3.
 Stk. 2. Erstatning ydes dog ikke for:
1) fast ejendom og løsøre, for hvilke det i almindelighed er muligt at  

 tegne forsikring mod skader forårsaget af stormflod i et her i landet  

 koncessioneret selskab, 2) fast ejendom og løsøre, hvor anden forsikring dækker den pågældende  

 skade, 3) løsøre i kældre og i rum under terræn, 4) indirekte tab eller 5) skader på jord.
 Stk. 3. Industriministeren kan efter indstilling fra  

 Stormflodsrådet fastsætte andre undtagelser end de i stk. 2 nævnte.
 § 3. Erstatning for skader forårsaget af stormflod ydes til den,  

 der er ejer, panthaver eller indehaver af anden rettighed, eller til den, der  

 bærer risikoen for tingen, og som lider tab ved, at den forringes eller går  

 til grunde.
 § 4. Ved udbetaling af erstatning for skader forårsaget af  

 stormflod fratrækkes en selvrisiko.
 Stk. 2. Selvrisikoen er 5 pct., dog mindst 5.000 kr. pr.  

 skadesbegivenhed pr. forsikringssted på:
1) en- og tofamilieshuse og 2) privat indbo.
 Stk. 3. Selvrisikoen er 10 pct., dog mindst 10.000 kr. pr.  

 skadesbegivenhed pr. forsikringssted på:
1) andre ejendomme, herunder fritidshuse inkl. indbo, og 2) andet løsøre, herunder varelagre og inventar.
 § 5. Erstatning for skader forårsaget af stormflod kan udover  

 selvrisikoen nedsættes eller helt bortfalde såfremt:
1) bygningen er opført på et sted, hvor der er en særlig stor risiko for  

 skader forårsaget af stormflod, og skadelidte efter forholdene eller  

 oplysninger ved opførelsen eller erhvervelsen vidste eller burde vide dette, 2) bygningen er opført i strid med byggelovgivningen, servitutter eller  

 lokalplaner, hvor dette er medvirkende årsag til, at skaden er indtruffet  

 eller, hvor skaden af denne grund har fået et større omfang, end den ellers  

 ville have fået, 3) bygningens forkerte konstruktion eller udførelse, uegnede materialer,  

 dårlige vedligeholdelse eller et manglende tilsyn er medvirkende årsag til,  

 at skaden er indtruffet eller, hvor skaden af denne grund har fået et større  

 omfang, end den ellers ville have fået, 4) løsøre er anbragt i de under nr. 1 - 3 anførte bygninger eller på  

 steder, hvor skadelidte iøvrigt burde påregne en særlig stor risiko for den  

 skade, der er indtruffet, 5) skadelidte før eller efter skadens indtræden har forsømt at træffe  

 foranstaltninger, som efter forholdene var rimelige, for at afværge eller  

 begrænse den skade, der er indtruffet, eller 6) skadelidte har foretaget handlinger, som vedkommende vidste eller burde  

 vide ville øge risikoen for den skade, som er indtruffet.
Kapitel 3 Finansiering § 6. Forsikringsselskaber, der tegner forsikringer mod brand på  

 fast ejendom eller for løsøre, skal opkræve en afgift pr. police.
 Stk. 2. Afgift opkræves dog ikke af kaskoforsikringer for  

 motorkøretøjer og både samt andre forsikringer, der dækker skader forårsaget  

 af stormflod.
 Stk. 3. Afgiften udgør årligt 10 kr. pr. police og opkræves sammen  

 med den første præmieopkrævning i kalenderåret.
 Stk. 4. Reglerne i § 210 i lov om forsikringsvirksomhed finder  

 tilsvarende anvendelse på afgiften på bygningsbrandforsikringer i henhold til  

 denne lov.
 § 7. Forsikringsselskaberne skal efter udgangen af hver måned og  

 senest den 15. i den følgende måned til Stormflodsrådet anmelde størrelsen af  

 det forfaldne afgiftsbeløb fordelt på de enkelte forsikringskategorier, jf. §  

 4. Anmeldelsen skal være underskrevet af selskabets ansvarlige ledelse.
Stk. 2. Det skyldige afgiftsbeløb for en måned omfatter de  

 afgifter, der forfalder til betaling i den pågældende måned.
Afgifter, der  

 afskrives som uerholdelige, fradrages i afgiftsbeløbet i den måned, hvor  

 afskrivningen af præmieindtægt inkl. afgift finder sted.
 Stk. 3. Forsikringstagere, der på eget initiativ tegner  

 forsikringer mod brand i udlandet, skal selv foretage den i stk. 1 nævnte  

 anmeldelse.
 § 8. Et selskabs eller de i § 7, stk. 3, nævnte forsikringstageres  

 forfaldne afgiftsbeløb for en måned skal indbetales til Stormflodsrådet inden  

 udgangen af den følgende måned.
 Stk. 2. Betales afgiften ikke rettidigt, skal der betales 1,3 pct.  

 i månedlig rente for hver påbegyndt måned fra sidste rettidige  

 indbetalingsdag, dog mindst 10 kr.
 Stk. 3. Der kan ikke ydes erstatning til en forsikringstager som  

 nævnt i § 7, stk. 3, der ikke har foretaget anmeldelse og indbetaling efter  

 reglerne i stk. 1 og § 7, stk. 3.
 § 9. Staten garanterer for ordningens forpligtelser efter denne  

 lov.
 Stk. 2. Dækker den til enhver tid værende formue i  

 stormflodspuljen ikke de administrationsomkostninger og erstatninger, der  

 skal udbetales i henhold til denne lov, bemyndiges industriministeren til i  

 henhold til statsgarantien at udbetale indtil 200 mio. kr. til  

 stormflodspuljen.
Stk. 3. Udbetalinger under statsgarantien skal tilbagebetales  

 tillige med en forrentning svarende til den til enhver tid fastsatte  

 officielle diskonto.
Renten tilskrives ved hvert kalenderårs udløb.
 Stk. 4. Statens tilgodehavende tilbagebetales af midler fra en  

 midlertidig forhøjelse på 10 kr. af den årlige afgift.
 Stk. 5. Den midlertidige forhøjelse af afgiften træder i kraft ved  

 udbetaling under statsgarantien og ophører med udgangen af det afgiftsår,  

 hvori statens tilgodehavende er fuldt tilbagebetalt.
Kapitel 4 Administration § 10. Der nedsættes et stormflodsråd bestående af en formand, der  

 skal opfylde betingelserne for at blive udnævnt til landsdommer, og 7 andre  

 medlemmer.
Rådets formand udnævnes af industriministeren, der iøvrigt til  

 medlemmer af Rådet udnævner en repræsentant for hver af følgende myndigheder  

 og organisationer: Industriministeriet, Trafikministeriet,  

 Justitsministeriet, Assurandør-Societetet, Forbrugerrådet, Amtsrådsforeningen  

 i Danmark og Kommunernes Landsforening.
Stk. 2. Medlemmerne og disses suppleanter udnævnes for 4 år ad  

 gangen.
Finder udnævnelsen sted i løbet af en periode, foretages den kun til  

 periodens udløb.
 Stk. 3. Industriministeren fastsætter rådets forretningsorden.
§ 11. Stormflodsrådet forestår administrationen af loven.
Den  

 daglige administration varetages af Assurandør-Societetets sekretariat med  

 bistand af forsikringsselskaberne.
Assurandør-Societetets sekretariat er  

 samtidig sekretariat for rådet.
 Stk. 2. Rådet fastsætter nærmere regler for sekretariatets  

 arbejde, taksationens udførelse og erstatningens beregning.
 Stk. 3. Rådet kan efter behov anvende fremmed bistand.
 Stk. 4. Rådet kan til fremme af forebyggende foranstaltninger give  

 pålæg til skadelidte, ligesom rådet over for offentlige myndigheder kan  

 stille forslag om foranstaltninger, som rådet anser for påkrævede for at  

 begrænse følgerne af stormflod.
 Stk. 5. Rådet kan i det omfang, det er nødvendigt for bedømmelse  

 af en skadesbegivenhed, indhente yderligere oplysninger om denne samt  

 foretage eller lade foretage inspektionsbesøg på stedet, hvor skaden er  

 indtruffet.
 Stk. 6. Rådet fastsætter nærmere bestemmelser om betaling for  

 sekretariatets arbejde, for taksationens udførelse samt for fremmed bistand.
 Stk. 7. Rådet aflægger beretning om sin virksomhed.
 § 12. Stormflodspuljens midler anbringes i Nationalbanken til  

 forvaltning efter nærmere aftale mellem Stormflodsrådet og Nationalbanken.
 Stk. 2. Stormflodsrådet aflægger et årligt regnskab, der revideres  

 af en statsautoriseret revisor og indsendes til industriministeren.
 Stk. 3. Finanstilsynet kan fastsætte nærmere regler for  

 regnskabsførelsen.
 Stk. 4. Omkostningerne ved ordningens administration, herunder  

 betaling for sekretariatets arbejde, taksationerne og fremmed bistand,  

 afholdes af stormflodspuljen.
 § 13. Forsikringstageren skal anmelde en skade forårsaget af  

 stormflod til sit forsikringsselskab senest 2 måneder efter skadens  

 indtræden.
 Stk. 2. Forsikringsselskaberne foretager taksation af skader  

 forårsaget af stormflod.
Stk. 3. Taksatorrapporten sendes til forsikringstageren, som inden  

 14 dage efter modtagelsen kan afgive bemærkninger til selskabet.
Selskabet  

 indsender taksatorrapporten med forsikringstagerens eventuelle bemærkninger  

 til Stormflodsrådet.
Stk. 4. Rådets afgørelse meddeles forsikringstageren.
Rådet  

 foretager erstatningsudbetalingen.
 Stk. 5. Bestemmelserne i forsikringsaftalelovens §§ 57-58 finder  

 tilsvarende anvendelse.
Kapitel 5 Klageadgang og straffebestemmelser § 14. Klager over afgørelser truffet af Stormflodsrådet i henhold  

 til denne lov kan ikke indbringes for anden administrativ myndighed.
 § 15. Med bøde straffes den, der forsætligt eller groft uagtsomt:
1) afgiver urigtige eller vildledende oplysninger eller fortier  

 oplysninger til brug for erstatningens fastsættelse, eller 2) overtræder § 7, stk. 1 og 3.
 Stk. 2. Er en af de i stk. 1 nævnte overtrædelser begået af et  

 aktieselskab, anpartsselskab, andelsselskab eller lignende, kan bødeansvar  

 pålægges selskabet som sådant.
Kapitel 6 Ikrafttræden § 16. Loven træder i kraft dagen efter bekendtgørelse i  

 Lovtidende.
 Stk. 2. Loven finder anvendelse ved stormflod, der indtræder fra  

 og med den 1. oktober 1990.
 Stk. 3. Afgiften opkræves første gang den 1. juli 1991.
 § 17. Loven gælder ikke for Færøerne og Grønland.
Bemærkninger til lovforslaget Almindelige bemærkninger 1.Baggrund Nærværende lovforslag er en genfremsættelse af L 36, der blev fremsat af  

 industriministeren den 10. oktober 1990 (Folketingstidende 1990-91 sp.  

 477-78) og 1. behandlet den 25. oktober 1990 (Folketingstidende 1990-91 sp.  

 1099-1106).
 Lovforslaget er en uændret genfremsættelse bortset fra en præcisering i de  

 almindelige bemærkninger vedr. de skattemæssige forhold samt ændringen af  

 ikrafttrædelsesdatoen for afgiftens opkrævning i § 16, stk. 3.
 Lovforslaget har til formål at oprette en puljeordning, der kan yde  

 erstatning for skader forårsaget af stormflod.
Allerede efter stormfloden i 1981 blev der af Ministeriet for Offentlige  

 Arbejder nedsat et udvalg bestående af embedsmænd fra flere ministerier samt  

 forsikringserhvervet til at se på de problemer, indførelsen af en  

 dækningsordning for skader forårsaget af stormflod kunne medføre.
Udvalget  

 afgav betænkning i 1984, hvori man udtalte, at en forsikringsdækket ordning  

 kun kunne gennemføres, hvis det ved lov blev gjort obligatorisk for alle  

 brandforsikringstagere at bidrage til en sådan forsikring.
Samtidig gjorde  

 man opmærksom på, at det var et klart brud på forsikringstanken tvangsmæssigt  

 at pålægge et stort antal forsikringstagere at bidrage til at dække skader,  

 som de sandsynligvis aldrig selv ville komme ud for.
 Denne betænkning samt en efterfølgende redegørelse fra den daværende  

 trafikminister (FT 1984-85, 2. samling, sp. 7116 ff. og sp. 7567 ff.) er  

 grunden til, at man ikke hidtil i lovgivningen har grebet ind, men søgt at  

 løse problemerne ved tildeling af statslige og kommunale godtgørelser.
 Efter stormfloderne i januar og februar 1990 fremsattes forslag til  

 folketingsbeslutning B 63 om oprettelse af naturkatastrofefond (FT 1989-90,  

 2. samling, sp. 6328, sp. 7446 ff., sp. 9306 ff., tillæg A, sp. 4915, og  

 tillæg B, sp. 1093).
 Efter Folketingets vedtagelse af B 63 den 10. maj 1990 nedsatte  

 industriministeren et udvalg bestående af repræsentanter for de involverede  

 offentlige myndigheder og forsikringsbranchen.
 Udvalget fik til opgave at redegøre for, hvorledes en i forsikringsform  

 organiseret dækningsordning for oversvømmelsesskader økonomisk,  

 lovgivningsmæssig og organisatorisk ville kunne udformes.
 I forbindelse med den første gennemgang af problemkredsen måtte udvalget  

 konstatere, at det ikke på det eksisterende grundlag var muligt uden  

 uforholdsmæssig brug af ressourcer med rimelig sikkerhed at afgrænse området  

 for en dækningsordning geografisk.
 Udvalget forsøgte herefter at udarbejde forslag til en forsikringslignende  

 ordning, dels som en ren obligatorisk ordning, og dels som en obligatorisk  

 ordning kombineret med en frivillig ordning for at opnå en vis  

 differentiering efter risikoen.
Udvalget måtte imidlertid konstatere, at begge forslag faldt uden for  

 definitionen af en forsikringsaftale, ligesom ordningerne heller ikke med  

 rette kunne karakteriseres som forsikringslignende.
Dette skyldes, at begge  

 ordninger vil indeholde en forpligtelse til betaling af et fast bidrag for  

 alle med en brandforsikring, uanset om de overhovedet vil kunne være i risiko  

 for stormflod, ligesom det faste bidrag heller ikke er fastsat ud fra en  

 beregning af forsikringstagernes risiko.
Endelig vil forsikringsselskaberne  

 heller ikke komme til at bære nogen økonomisk risiko.
Udvalget måtte endvidere konstatere, at begge forslag EF-retligt måtte  

 anses for yderst problematiske.
De indebærer nemlig en regulering af et  

 marked ved fastsættelsen af en obligatorisk pris på en tjenesteydelse, hvis  

 indhold også er fuldt reguleret, hvorved enhver konkurrence udelukkes.
 På denne baggrund måtte udvalget konkludere, at ordningen ikke kunne  

 iværksættes som en forsikringslignende ordning, men måtte udformes som en  

 afgift på de eksisterende brandforsikringer, hvilket der EF-retligt er  

 hjemmel til.
 Udvalget afsluttede sit arbejde i september 1990 med afgivelse af  

 »Betænkning om dækningsordning for skader forårsaget af stormflod«,  

 der indeholdt et udkast til lov om erstatning for skader forårsaget af  

 stormflod med tilhørende bemærkninger.
2. Høring Betænkningens lovudkast har været sendt i høring hos Budgetdepartementet,  

 Administrations- og Personaledepartementet, Statsministeriet,  

 Økonomiministeriet, Indenrigsministeriet, Landbrugsministeriet,  

 Fiskeriministeriet, Boligministeriet, Miljøministeriet, Skatteministeriet,  

 Justitsministeriet, Trafikministeriet, Energiministeriet,  

 Assurandør-Societetet, Amtsrådsforeningen i Danmark, Kommunernes  

 Landsforening, Industrirådet, Håndværksrådet, Arbejderbevægelsens Erhvervsråd  

 og Forbrugerrådet.
 Høringsrunden viste en generelt positiv holdning over for lovforslaget.
3. Lovforslagets hovedpunkter Lovforslaget er uændret i forhold til udvalgets lovudkast bortset fra  

 mindre tekniske rettelser.
Lovforslaget indebærer, at der ydes erstatning for umiddelbart indtrådte  

 skader forårsaget af stormflod på her i landet værende fast ejendom og  

 løsøre, som er dækket af en brandforsikring, hvoraf der er betalt afgift til  

 ordningens finansiering.
Erstatning ydes dog ikke i en række tilfælde, jf.  

 lovforslagets § 2, stk. 2, og de specielle bemærkninger hertil.
 I forslaget er indbygget en selvrisiko samt en adgang til herudover at  

 lade erstatningen nedsætte eller helt bortfalde i en række tilfælde af  

 uforsvarlig adfærd.
 Ordningen foreslås finansieret af en afgift på brandforsikringer  

 kombineret med en statsgaranti, der skal forrentes og tilbagebetales.
 Der foreslås nedsat et Stormflodsråd, der skal forestå ordningens  

 administration med bistand fra Assurandør-Societetets sekretariat og  

 forsikringsselskaberne samt fremmed bistand.
 Ordningens midler foreslås anbragt i Nationalbanken til forvaltning.
4. Visse skatte- og afgiftsmæssige forhold Udbetalte erstatninger efter lovforslaget behandles skattemæssigt som  

 andre skadeserstatninger, f.eks. som følge af stormskade, dvs. som  

 afståelsesvederlag for aktivet.
Erhvervsdrivende kan fradrage præmier til skadesforsikring som  

 driftsomkostninger.
Tilsvarende vil afgiften være en fradragsberettiget  

 driftsomkostning.
Der skal ikke betales stempelafgift og moms af afgiften.
Med hensyn til  

 arbejdsmarkedsbidrag (ambi), der udgør 2,5 pct. af bidragsgrundlaget, kan  

 oplyses, at forsikringsselskaber betaler ambi efter lønsumsmetoden.
Det  

 betyder, at også den andel af selskabernes arbejdskraft og lønudgift, der  

 medgår til administration af stormflodsafgiften, indgår i bidragsgrundlaget,  

 som omfatter virksomhedens samlede lønsum med tillæg af 90 pct.
Da stormflodspuljen oprettes som en selvstændig enhed, der er uafhængig af  

 de, der administrerer puljen, dvs.
Assurandør-societetets sekretariat og  

 Nationalbanken, er puljen kun skattepligtig, hvis den har indtægt ved  

 erhvervsmæssig virksomhed, jf. selskabsskattelovens § 1, stk. 1, nr. 6. Det  

 bemærkes, at afgiften og afkast heraf ikke vil være indtægt ved  

 erhvervsmæssig virksomhed.
 Oppebærer forsikringsselskaberne et afkast af afgiften i perioden fra  

 afgiften indbetales til selskabet og indtil afgiften afregnes til puljen,  

 skal dette beløb medregnes til selskaberenes skattepligtige indkomst.
5. Administrative og finansielle konsekvenser Forslaget skønnes ikke at få administrative konsekvenser.
Udbetalinger under statsgarantien vil få statsfinansielle konsekvenser for  

 det pågældende finansår.
Da statens udlæg skal forrentes og tilbagebetales,  

 vil forslaget på sigt imidlertid ikke få statsfinansielle konsekvenser.
 Eventuelle udbetalinger/tilbagebetalinger under statsgarantien optages  

 direkte på tillægsbevillingslov.
 Forslaget har ikke finansielle konsekvenser for amterne og kommunerne.
Bemærkninger til lovforslaget Bemærkninger til lovforslagets enkelte bestemmelser Til § 1 I stk. 1 angives lovens område.
I stk. 2 defineres, hvad der forstås ved stormflod.
Definitionen svarer  

 til definitionen i betænkningen om stormflodsforsikring afgivet i januar 1984  

 af Ministeriet for Offentlige Arbejders udvalg vedrørende forsikring for  

 oversvømmelsesskader.
Det følger direkte af den fastlagte definition, at oversvømmelsen skal  

 være en følge af en ekstremt høj vandstand i havet forårsaget af storm.  

 Udover kriterierne ekstremt høj vandstand og storm har også andre kriterier,  

 så som varighed og bølgepåvirkning, betydning for vurderingen af, om  

 stormflod er indtruffet.
Skader forårsaget af oversvømmelse hidrørende fra  

 ferske vande, der opstemmes som følge af en stormflod i havet eller en af  

 stormfloden nødvendiggjort sluselukning, vil også blive betragtet som skader  

 forårsaget af en stormflod.
Det skønnes, at Kystinspektoratet kan opstille en beslutningsmodel for,  

 hvornår en stormflodssituation er indtruffet.
En sådan beslutningsmodel vil  

 blive udbygget i takt med, at Kystinspektoratet færdiggør  

 Stormflodsrisikoanalysen.
På denne baggrund foreslås det i stk. 3, at  

 spørgsmålet om den skadevoldende begivenheds indtræden afgøres af  

 Stormflodsrådet efter udtalelse fra Kystinspektoratet.
Kystinspektoratets  

 udtalelse forventes at kunne afgives ca. 6 søgnedage efter en mulig  

 stormflod.
Stormflodsrådets afgørelse bør også træffes meget hurtigt efter  

 modtagelsen af udtalelsen fra Kystinspektoratet.
Til § 2 I bestemmelsen i stk. 1 foreslås indført en erstatningsordning for  

 umiddelbart indtrådte skader forårsaget af stormflod på her i landet værende  

 fast ejendom og løsøre, der er dækket af en afgiftspligtig forsikring mod  

 brand.
Allerede i betænkningen fra 1984 blev dækningen af skader forårsaget af  

 stormflod knyttet til brandforsikringen.
For bygninger er brandforsikring  

 normalt en forudsætning for pantsætning, og næsten alle helårsbeboelser samt  

 erhvervsbygninger er brandforsikret.
Derimod er privat indbo ikke  

 brandforsikret i helt samme omfang.
Da der imidlertid er fri adgang til at  

 tegne brandforsikring, er der intet hensyn at tage til en skadelidt, der har  

 undladt dette.
 Det samme er tilfældet, hvor selskabet afviser at brandforsikre i henhold  

 til § 207, stk. 2, i lov om forsikringsvirksomhed, idet der her er tale om  

 bygninger, der ikke er forsvarligt indrettet, eller som er direkte forfaldne.
 Der er ikke fundet eksempler på, at der er grupper af værdier, der bør  

 erstattes, som kan rammes af en skade forårsaget af stormflod, men ikke af en  

 brandskade.
Derimod findes der værdier, som er kaskoforsikrede eller  

 all-risk-forsikrede, hvor brandrisikoen er dækket, men hvor de almindelige  

 betingelser undtager skader forårsaget af stormflod.
Som eksempel kan nævnes  

 bestanden af fisk, som indgår i dambrug.
Da forsikringen indbefatter en  

 brandforsikring er den afgiftspligtig med deraf følgende ret til erstatning  

 for bestanden af fisk i dambruget.
Selve dambrugsinstallationerne er desuden  

 brandforsikret af en erhvervsløsøreforsikring, hvis en sådan er tegnet.
Som i betænkningen fra 1984 foreslås det, at kun umiddelbart indtrådte  

 skader dækkes.
Dette indebærer, at skaden skal indtræde på selve  

 stormflodstidspunktet eller i umiddelbar forlængelse heraf.
Sætningsskader,  

 der konstateres senere, er således ikke omfattet af ordningen.
Allerede de  

 bevismæssige vanskeligheder taler imod at medtage skader, der indtræder  

 længere tid efter en stormflod.
 Bestemmelsen i stk. 2, nr. 1, indebærer navnlig, at motorkøretøjer og både  

 ikke er omfattet af ordningen, da de eksisterende kaskoforsikringer på  

 motorkøretøjer og både dækker skader forårsaget af stormflod.
 Stk. 2, nr. 2, omfatter den situation, hvor ejeren af fast ejendom eller  

 løsøre har tegnet en forsikring, der allerede dækker den omhandlede skade,  

 jf. § 6, stk. 2.
I stk. 2, nr. 3, foreslås, at løsøre anbragt i kældre og i rum under  

 terræn undtages.
Begrundelsen herfor er, at man bør opbevare sit løsøre  

 forsvarligt.
Bestemmelsen gælder også for løsøre anbragt i den del af et  

 kælderrum, der er over terræn.
I stk. 2, nr. 4, foreslås indirekte tab undtaget.
Ved indirekte tab  

 forstås bl.a. driftstab, huslejetab og flytteomkostninger eller andre  

 merudgifter i anledning af, at ejendommen må fraflyttes, samt tab som følge  

 af nedstyrtning af klinter.
Begrundelsen herfor er, at ordningens formål er  

 en katastrofedækning, og at omfanget af mulige indirekte tab er ret  

 uoverskueligt.
Hertil kommer, at de kan være vanskelige at afgrænse  

 tidsmæssigt.
I stk. 2, nr. 5, foreslås skader på jord undtaget.
Ved skader på jord  

 forstås især forringelse af jordens bonitet (afkastningsevne) eller  

 forringede muligheder for råstofindvinding.
Begrundelsen herfor er, at skader  

 af denne art adskiller sig afgørende fra de arter af skader, der iøvrigt skal  

 dækkes af ordningen.
Jord som sådan er af naturlige grunde ikke  

 brandforsikret.
Det ville være en væsentlig anden vurderingsopgave, der var  

 tale om ved skadesopgørelsen, og tabet ville først kunne opgøres længere tid  

 efter den skadevoldende begivenhed, ligesom tabsopgørelsen vil være behæftet  

 med usikkerhed.
Til § 3 Bestemmelsen svarer til reglen i forsikringsaftalelovens § 54, stk. 1.
Til § 4 Ud fra et ønske om at motivere til skadeforebyggelse i områder, der  

 rammes af stormflod, samt til ansvarlig adfærd i øvrigt foreslås der  

 indbygget en selvrisiko i ordningen.
For erhvervsejendomme m.v. og andet løsøre foreslås fastsat en højere  

 selvrisiko end for en- og tofamiliehuse og privat indbo.
Dette er begrundet  

 i, at der normalt vil være tale om langt større værdier.
Specielt for  

 fritidshusenes vedkommende er begrundelsen, at der er et langt friere  

 lokaliseringsvalg for fritidshuse end for helårsboliger.
Hertil kommer, at  

 selvrisikoen for fritidshuse i modsætning til andre ejendomme er fælles for  

 bygninger og indbo.
Selvrisikoen beregnes normalt pr. skade pr. forsikring.
Er flere  

 selvstændige ejendomme omfattet af samme forsikringspolice, betragtes hver  

 ejendom som et forsikringssted.
Selvrisikoen beregnes derfor i denne  

 situation pr. ejendom.
Til § 5 Formålet med bestemmelsen er at øge motivationen til ansvarlig adfærd og  

 svarer til, hvad der normalt gælder for nedsættelse eller bortfald af  

 erstatning ved egen skyld.
 Bestemmelsen skal endvidere bidrage til, at ejere af stormflodsramte  

 ejendomme ikke opnår en utilsigtet kapitalgevinst ved at få fuld erstatning  

 for en ejendom, som på grund af dens beliggenhed i et stormflodstruet område  

 er erhvervet billigere, end en tilsvarende ejendom normalt ville kunne  

 erhverves andetsteds.
 Stormflodsrådet kan endvidere, hvis en ejendom bliver totalskadet under en  

 stormflod, erklære, at der ikke vil blive udbetalt stormflodserstatning igen,  

 såfremt den pågældende ejendom genopføres.
 Ved mindre omfattende skader vil Stormflodsrådet ligeledes kunne udstede  

 påbud om beskyttelsesforanstaltninger som forudsætning for fremtidige  

 erstatninger.
Til § 6 I stk. 1 og stk. 2 foreslås det, at de forsikringsselskaber, som tegner  

 forsikringer mod brand, der ikke dækker skader forårsaget af stormflod, skal  

 opkræve afgiften til ordningen ved en afgift pr. police.
 Bestemmelsen indebærer, at udenlandske forsikringsselskaber, der tegner  

 forsikringer mod brand i Danmark enten via en etablering her i landet eller  

 som aktiv grænseoverskridende tjenesteydelsesvirksomhed, ligeledes vil skulle  

 opkræve afgiften og indbetale denne til Stormflodsrådet.
I stk. 3 foreslås afgiften fastsat til 10 kr. pr. police.
Forslaget er  

 baseret på, at det samlede antal policer med brandforsikring skønsmæssigt er  

 anslået til 4,7 mio. policer.
Afgiften vil således indbringe ca. 47 mio. kr.  

 pr. år, hvilket skønnes på sigt at skabe et forsvarligt dækningsgrundlag.
Forslaget indebærer, at der ved selskabsskift eller ejerskifte kan blive  

 betalt afgift af den samme ejendom flere gange i et kalenderår.
Af  

 administrative grunde og under hensyn til beløbets ringe størrelse vil der  

 ikke ske refusion i disse tilfælde.
Såfremt erfaringerne skulle vise, at der er behov for en større fast årlig  

 afgift vil industriministeren stille forslag i Folketinget om ændring af  

 afgiftens størrelse.
Skulle det mod forventning på et givet tidspunkt blive  

 vedtaget at ophæve ordningen, vil puljens formue blive anvendt til et formål  

 efter Finansudvalgets nærmere bestemmelse.
 Forslaget i stk. 4 indebærer, at reglerne for bygningsbrandforsikring i §  

 210 i lov om forsikringsvirksomhed om forsikringsselskabernes udpantningsret  

 og panteret for præmier med påløbne renter og andre omkostninger også  

 omfatter afgiften.
Til § 7 I stk. 1 foreslås forsikringsselskaberne pålagt anmeldelsespligt.
I stk.  

 2 defineres det skyldige afgiftsbeløb for en måned.
Begge bestemmelser svarer  

 til de tilsvarende bestemmelser i lov om afgift af ansvarsforsikringer for  

 motorkøretøjer m.v.
For at sikre fuldstændig konkurrencemæssig ligestilling mellem danske og  

 udenlandske forsikringsselskaber foreslås det i stk. 3, at en tilsvarende  

 anmeldelesespligt pålægges forsikringstagere, der på eget initiativ tegner  

 forsikringer mod brand i udlandet, da forsikringsselskaberne i disse tilfælde  

 ikke kan pålægges anmeldelsespligt.
Opfylder de pågældende forsikringstagere  

 ikke denne pligt, vil de ikke være berettigede til erstatning efter denne  

 lov, jf. § 8, stk. 3.
Til § 8 I stk. 1 foreslås, at forfaldne afgiftsbeløb skal indbetales inden  

 udgangen af den følgende måned.
I stk. 2 foreslås en morarente på 1,3 pct.  

 Begge bestemmelser svarer til de tilsvarende bestemmelser i lov om afgift af  

 ansvarsforsikringer for motorkøretøjer m.v.
 I stk. 3 foreslås, at der ikke kan ydes erstatning til forsikringstagere,  

 der på eget initiativ har tegnet forsikring i udlandet, men ikke har anmeldt  

 og indbetalt den skyldige afgift.
Til § 9 På grund af usikkerhedsmomenterne i forbindelse med fremtidige  

 stormfloders hyppighed, udbredelse og styrke og for at opnå en rimelig  

 tidsmæssig fordeling af afgiftsbetalingen foreslås det i stk. 1, at staten  

 garanterer for erstatningsordningen.
For at sikre en smidig administration af ordningen foreslås det i stk. 2,  

 at industriministeren bemyndiges til at udbetale indtil 200 mio. kr. under  

 ordningen.
Uden forelæggelse for Finansudvalget vil statens udlæg således  

 ikke kunne overstige 200 mio. kr.
 Ud fra forudsætningen om, at ordningen på sigt skal kunne hvile i sig  

 selv, foreslås det i stk. 3, at statens udlæg skal forrentes med  

 Nationalbankens diskonto og tilbagebetales.
I stk. 4 foreslås det, at tilbagebetalingen af statens udlæg finansieres  

 med midler, der tilvejebringes ved en midlertidig forhøjelse på 10 kr. af  

 afgiften.
Herved sikres, at ordningen også i tilbagebetalingsperioden får  

 tilført egne midler til fremtidige udbetalinger af skadeserstatninger og  

 administrationsudgifter.
Bestemmelsen i stk. 5 afgrænser perioden for den midlertidige forhøjelse  

 af afgiften.
Ved afgiftsår forstås en periode på 12 måneder regnet fra  

 iværksættelsen af den midlertidige forhøjelse.
Bestemmelsen indebærer, at  

 alle forsikringstagere bidrager ligeligt, og at det overskydende beløb i  

 sidste afgiftsår indgår i stormflodspuljen.
Til § 10 I stk. 1 foreslås nedsat et stormflodsråd.
Industriministerens udnævnelse  

 af de 7 repræsentanter for myndigheder og organisationer vil ske efter  

 indstilling fra disse.
 I stk. 2 foreslås rådets medlemmer og suppleanter af administrative grunde  

 udnævnt for samme 4-årige periode.
 I stk. 3 foreslås det, at industriministeren fastsætter rådets  

 forretningsorden.
Til § 11 I stk. 1 foreslås lovens administration henlagt til Stormflodsrådet.
Den  

 daglige administration og sekretariatsopgaven for rådet foreslås varetaget af  

 Assurandør-Societetets sekretariat.
Herved tilstræbes en billig  

 administration, da der i et vist omfang kan trækkes på eksisterende  

 personaleressourcer.
I stk. 2 foreslås det, at rådet fastsætter nærmere regler for  

 sekretariatets arbejde og forsikringsselskabernes taksation af indtrufne  

 skader.
Disse regler vil bl.a. omfatte arbejdsgangen og forelæggelsen af  

 erstatningssager for rådet samt kravene til taksatorrapportens oplysninger.
I stk. 3 foreslås det, at rådet kan anvende fremmed bistand.
Fremmed  

 bistand omfatter dels køb af tjenesteydelser hos Kystinspektoratet og de  

 kommunale myndigheder dels anden ekspertbistand.
Ud fra ønsket om at fremme forebyggende foranstaltninger foreslås det i  

 stk. 4, at rådet bemyndiges til i forbindelse med erstatningssager at give  

 skadelidte pålæg.
Bestemmelsen skal ses i sammenhæng med begrundelsen for §  

 4. Rådet vil endvidere kunne stille forslag om forebyggende foranstaltninger  

 over for offentlige myndigheder.
 I stk. 5 bemyndiges rådet til at indhente yderligere oplysninger om  

 indtrufne skader og iværksatte inspektionsbesøg.
 I stk. 6 foreslås det, at rådet skal fastsætte nærmere bestemmelser om  

 betalingen for det arbejde, der udføres for rådet.
 I stk. 7 foreslås det, at rådet skal aflægge beretning om sin virksomhed.  

 Det er ikke fundet hensigtsmæssigt at fastsætte faste intervaller for  

 afgivelsen af beretninger, da der i år uden stormflod ikke nødvendigvis bør  

 afgives beretning.
Til § 12 I stk. 1 foreslås stormflodspuljens midler anbragt til forvaltning i  

 Nationalbanken efter nærmere aftale mellem Stormflodsrådet og Nationalbanken.  

 Herved følges en ordning, som ligner den, der gælder for  

 Indskydergarantifonden.
 I stk. 2 foreslås det, at Stormflodsrådets regnskab revideres af en  

 statsautoriseret revisor og indsendes til industriministeren.
I stk. 3 foreslås det, at Finanstilsynet kan fastsætte nærmere regler for  

 regnskabsførelsen.
Dette er fundet hensigtsmæssigt af hensyn til opfyldelsen  

 af eventuelle krav fra Rigsrevisionen.
 I stk. 4 præciseres det, at administrationsomkostningerne skal afholdes af  

 stormflodspuljens midler.
Til § 13 Stk. 1-4 fastlægger arbejdsgangen i tilfælde af indtrufne skader.
 I stk. 5 foreslås det, at man følger de sædvanlige forsikringsretlige  

 principper for sikring af panthavernes rettigheder til at få del i  

 skadeserstatningen.
Til § 14 Bestemmelsen indebærer, at klager over Stormflodsrådets afgørelser alene  

 kan prøves ved domstolene.
Til § 15 Bestemmelsen i stk. 1 hjemler bødestraf for de, der med forsæt eller  

 groft uagtsomt afgiver urigtige eller vildledende oplysninger eller fortier  

 oplysninger til brug for erstatningens fastsættelse samt for overtrædelse af  

 visse af lovens bestemmelser.
 Stk. 2 hjemler adgang til at pålægge den juridiske person (selskabet) som  

 sådan bødeansvar.
Til § 16 I stk. 1 er det foreslået, at loven træder i kraft dagen efter  

 bekendtgørelse i Lovtidende, da det er fundet hensigtsmæssigt, at  

 ikrafttrædelsen sker så hurtigt som muligt.
I stk. 2 er det foreslået, at loven finder anvendelse allerede for en  

 eventuel stormflod i oktober, da det er fundet ønskeligt, at loven får  

 virkning så hurtigt som muligt, selv om dette vil udløse statsgarantien,  

 ligesom det kan give en del administrative problemer.
Endvidere må der  

 påregnes en vis forsinkelse af erstatningsbetalingerne i ordningens  

 etableringsperiode, som først kan starte, når loven er vedtaget.
 I stk. 3 er det foreslået, at afgiften opkræves fra og med den 1. juli  

 1991. Dette er begrundet i, at forsikringsselskaberne af tekniske grunde  

 først kan opkræve afgiften 4 måneder efter lovens vedtagelse.
Efter 2. behandling den 7. maj 1991 Kapitel 1 Lovens område m.v.
 § 1. Efter reglerne i denne lov kan der ydes erstatning for  

 skader forårsaget af stormflod.
 Stk. 2. Ved stormflod forstås oversvømmelse som følge af en  

 ekstremt høj vandstand i havet forårsaget af storm.
 Stk. 3. Afgørelse af, om der har været stormflod i et område på et  

 givet tidspunkt, træffes af Stormflodsrådet, jf. § 10, stk. 1, efter  

 udtalelse fra Kystinspektoratet.
 Stk. 4. Stormflodsrådet træder sammen hurtigst muligt, efter en  

 stormflodssituation er indtruffet.
Kapitel 2 Erstatning for skader § 2. Der ydes erstatning for umiddelbart indtrådte skader  

 forårsaget af stormflod på her i landet værende fast ejendom og løsøre, som  

 er dækket af en afgiftspligtig forsikring mod brand, jf. § 6 og § 8, stk. 3.
 Stk. 2. Erstatning ydes dog ikke for:
1) fast ejendom og løsøre, for hvilket det i almindelighed er muligt at  

 tegne forsikring mod skader forårsaget af stormflod i et her i landet  

 koncessioneret selskab, 2) fast ejendom og løsøre, hvor anden forsikring dækker den pågældende  

 skade, 3) løsøre i kældre og i rum under terræn, 4) indirekte tab eller 5) skader på jord.
 § 3. Erstatning for skader forårsaget af stormflod ydes til den,  

 der er ejer, panthaver eller indehaver af anden rettighed, eller til den, der  

 bærer risikoen for tingen, og som lider tab ved, at den forringes eller går  

 til grunde.
 § 4. Ved udbetaling af erstatning for skader forårsaget af  

 stormflod fratrækkes en selvrisiko.
 Stk. 2. Selvrisikoen er 5 pct., dog mindst 5.000 kr. pr.  

 skadesbegivenhed pr. forsikringssted på:
1) en- og tofamilieshuse og 2) privat indbo.
 Stk. 3. Selvrisikoen er 10 pct., dog mindst 10.000 kr. pr.  

 skadesbegivenhed pr. forsikringssted på:
1) andre ejendomme, herunder fritidshuse inkl. indbo, og 2) andet løsøre, herunder varelagre og inventar.
 § 5. Erstatning for skader forårsaget af stormflod kan ud over  

 selvrisikoen nedsættes eller helt bortfalde, såfremt:
1) bygningen er opført på et sted, hvor der er en særlig stor risiko for  

 skader forårsaget af stormflod og skadelidte efter forholdene eller  

 oplysninger ved opførelsen eller erhvervelsen vidste eller burde vide dette, 2) bygningen er opført i strid med byggelovgivningen, servitutter eller  

 lokalplaner, hvor dette er medvirkende årsag til, at skaden er indtruffet,  

 eller hvor skaden af denne grund har fået et større omfang, end den ellers  

 ville have fået, 3) bygningens forkerte konstruktion eller udførelse, uegnede materialer,  

 dårlige vedligeholdelse eller et manglende tilsyn er medvirkende årsag til,  

 at skaden er indtruffet, eller hvor skaden af denne grund har fået et større  

 omfang, end den ellers ville have fået, 4) løsøre er anbragt i de under nr. 1-3 anførte bygninger eller på steder,  

 hvor skadelidte i øvrigt burde påregne en særlig stor risiko for den skade,  

 der er indtruffet, 5) skadelidte før eller efter skadens indtræden har forsømt at træffe  

 foranstaltninger, som efter forholdene var rimelige, for at afværge eller  

 begrænse den skade, der er indtruffet, eller 6) skadelidte har foretaget handlinger, som vedkommende vidste eller burde  

 vide ville øge risikoen for den skade, som er indtruffet.
Kapitel 3 Finansiering § 6. Forsikringsselskaber, der tegner forsikringer mod brand på  

 fast ejendom eller for løsøre, skal opkræve en afgift pr. police.
 Stk. 2. Afgift opkræves dog ikke af kaskoforsikringer for  

 motorkøretøjer og både samt andre forsikringer, der dækker skader forårsaget  

 af stormflod.
 Stk. 3. Afgiften udgør årligt 10 kr. pr. police og opkræves sammen  

 med den første præmieopkrævning i kalenderåret.
 Stk. 4. Reglerne i § 210 i lov om forsikringsvirksomhed finder  

 tilsvarende anvendelse på afgiften på bygningsbrandforsikringer i henhold til  

 denne lov.
 § 7. Forsikringsselskaberne skal efter udgangen af hver måned og  

 senest den 15. i den følgende måned til Stormflodsrådet anmelde størrelsen af  

 det forfaldne afgiftsbeløb fordelt på de enkelte forsikringskategorier, jf. §  

 4. Anmeldelsen skal være underskrevet af selskabets ansvarlige ledelse.
Stk. 2. Det skyldige afgiftsbeløb for en måned omfatter de  

 afgifter, der forfalder til betaling i den pågældende måned.
Afgifter, der  

 afskrives som uerholdelige, fradrages i afgiftsbeløbet i den måned, hvor  

 afskrivningen af præmieindtægt inkl. afgift finder sted.
 Stk. 3. Forsikringstagere, der på eget initiativ tegner  

 forsikringer mod brand i udlandet, skal selv foretage den i stk. 1 nævnte  

 anmeldelse.
 § 8. Et selskabs eller de i § 7, stk. 3, nævnte forsikringstageres  

 forfaldne afgiftsbeløb for en måned skal indbetales til Stormflodsrådet inden  

 udgangen af den følgende måned.
 Stk. 2. Betales afgiften ikke rettidigt, skal der betales 1,3 pct.  

 i månedlig rente for hver påbegyndt måned fra sidste rettidige  

 indbetalingsdag, dog mindst 10 kr.
 Stk. 3. Der kan ikke ydes erstatning til en forsikringstager som  

 nævnt i § 7, stk. 3, der ikke har foretaget anmeldelse og indbetaling efter  

 reglerne i stk. 1 og § 7, stk. 3.
 § 9. Staten garanterer for ordningens forpligtelser efter denne  

 lov.
 Stk. 2. Dækker den til enhver tid værende formue i  

 stormflodspuljen ikke de administrationsomkostninger og erstatninger, der  

 skal udbetales i henhold til denne lov, bemyndiges industriministeren til i  

 henhold til statsgarantien at udbetale indtil 200 mio. kr. til  

 stormflodspuljen.
Stk. 3. Udbetalinger under statsgarantien skal tilbagebetales  

 tillige med en forrentning svarende til den til enhver tid fastsatte  

 officielle diskonto.
Renten tilskrives ved hvert kalenderårs udløb.
 Stk. 4. Statens tilgodehavende tilbagebetales af midler fra en  

 midlertidig forhøjelse på 10 kr. af den årlige afgift.
 Stk. 5. Den midlertidige forhøjelse af afgiften træder i kraft ved  

 udbetaling under statsgarantien og ophører med udgangen af det afgiftsår,  

 hvori statens tilgodehavende er fuldt tilbagebetalt.
Kapitel 4 Administration § 10. Der nedsættes et stormflodsråd bestående af en formand, der  

 skal opfylde betingelserne for at blive udnævnt til landsdommer, og 7 andre  

 medlemmer.
Rådets formand udnævnes af industriministeren, der i øvrigt til  

 medlemmer af rådet udnævner en repræsentant for hver af følgende myndigheder  

 og organisationer: Industriministeriet, Trafikministeriet,  

 Justitsministeriet, Assurandør-Societetet, Forbrugerrådet, Amtsrådsforeningen  

 i Danmark og Kommunernes Landsforening.
Stk. 2. Medlemmerne og disses suppleanter udnævnes for 4 år ad  

 gangen.
Finder udnævnelsen sted i løbet af en periode, foretages den kun med  

 virkning til periodens udløb.
 Stk. 3. Industriministeren fastsætter rådets forretningsorden.
§ 11. Stormflodsrådet forestår administrationen af loven.
Den  

 daglige administration varetages af Assurandør-Societetets sekretariat med  

 bistand af forsikringsselskaberne.
Assurandør-Societetets sekretariat er  

 samtidig sekretariat for rådet.
 Stk. 2. Rådet fastsætter nærmere regler for sekretariatets  

 arbejde, taksationens udførelse og erstatningens beregning.
 Stk. 3. Rådet kan efter behov anvende fremmed bistand.
 Stk. 4. Rådet kan til fremme af forebyggende foranstaltninger give  

 pålæg til skadelidte, ligesom rådet over for offentlige myndigheder kan  

 stille forslag om foranstaltninger, som rådet anser for påkrævede for at  

 begrænse følgerne af stormflod.
 Stk. 5. Rådet kan i det omfang, det er nødvendigt for bedømmelse  

 af en skadesbegivenhed, indhente yderligere oplysninger om denne samt  

 foretage eller lade foretage inspektionsbesøg på stedet, hvor skaden er  

 indtruffet.
 Stk. 6. Rådet fastsætter nærmere bestemmelser om betaling for  

 sekretariatets arbejde, for taksationens udførelse samt for fremmed bistand.
 Stk. 7. Rådet aflægger beretning om sin virksomhed.
 § 12. Stormflodspuljens midler anbringes i Nationalbanken til  

 forvaltning efter nærmere aftale mellem Stormflodsrådet og Nationalbanken.
 Stk. 2. Stormflodsrådet aflægger et årligt regnskab, der revideres  

 af en statsautoriseret revisor og indsendes til industriministeren.
 Stk. 3. Finanstilsynet kan fastsætte nærmere regler for  

 regnskabsførelsen.
 Stk. 4. Omkostningerne ved ordningens administration, herunder  

 betaling for sekretariatets arbejde, taksationerne og fremmed bistand,  

 afholdes af stormflodspuljen.
 § 13. Forsikringstageren skal anmelde en skade forårsaget af  

 stormflod til sit forsikringsselskab senest 2 måneder efter skadens  

 indtræden.
 Stk. 2. Forsikringsselskaberne foretager taksation af skader  

 forårsaget af stormflod.
Stk. 3. Taksatorrapporten sendes til forsikringstageren, som inden  

 14 dage efter modtagelsen kan afgive bemærkninger til selskabet.
Selskabet  

 indsender taksatorrapporten med forsikringstagerens eventuelle bemærkninger  

 til Stormflodsrådet.
Stk. 4. Rådets afgørelse meddeles forsikringstageren.
Rådet  

 foretager erstatningsudbetalingen.
 Stk. 5. Bestemmelserne i forsikringsaftalelovens §§ 57-58 finder  

 tilsvarende anvendelse.
Kapitel 5 Klageadgang og straffebestemmelser § 14. Klager over afgørelser truffet af Stormflodsrådet i henhold  

 til denne lov kan ikke indbringes for anden administrativ myndighed.
 § 15. Med bøde straffes den, der forsætligt eller groft uagtsomt:
1) afgiver urigtige eller vildledende oplysninger eller fortier  

 oplysninger til brug for erstatningens fastsættelse eller 2) overtræder § 7, stk. 1 og 3.
 Stk. 2. Er en af de i stk. 1 nævnte overtrædelser begået af et  

 aktieselskab, anpartsselskab, andelsselskab eller lignende, kan bødeansvar  

 pålægges selskabet som sådant.
Kapitel 6 Ikrafttræden § 16. Loven træder i kraft dagen efter bekendtgørelsen i  

 Lovtidende.
 Stk. 2. Loven finder anvendelse ved stormflod, der indtræder fra  

 og med den 1. oktober 1990. Den i § 13, stk. 1, nævnte frist på 2 måneder  

 regnes for skader indtruffet inden lovens ikrafttræden fra  

 ikrafttrædelsesdatoen.
 Stk. 3. Afgiften opkræves første gang den 1. juli 1991.
 § 17. Loven gælder ikke for Færøerne og Grønland.
