Nr BTL 220 Betænkning over Forslag til lov om ændring af forskellige skattelove  

 (Restanceinddrivelse m.v.)   

 Nr L 220 1988-89, 1. samling Afgivet af Skatte- og Afgiftsudvalget Afgivet: 19890509 Udvalget har behandlet lovforslaget i nogle møder og har herunder stillet spørgmsål til skatteministeren, som denne har besvaret skriftligt.
Nogle af disse spørgsmål og ministerens besvarelse heraf er optrykt i et bilag til denne betænkning.
Udvalget har endvidere modtaget skriftlige henvendelser fra Georg  

 Christensen, registeret revisor HD, Frederiksberg, og Søndersø Kommune.
Den  

 sidste henvendelse er sammen med skatteministerens kommentarer hertil optrykt  

 som bilag til betænkningen.
 Der er af to mindretal stillet ændringsforslag, hvorom henvises til de  

 ledsagende bemærkninger.
 Herefter indstiller et mindretal (Socialdemokratiets og  

 Socialistisk Folkepartis medlemmer af udvalget) lovforslaget til  

vedtagelse med de af mindretallet stillede ændringsforslag.
 Et andet mindretal (Det Konservative Folkepartis, Venstres og Det  

 Radikale Venstres medlemmer af udvalget) indstiller lovforslaget til  

vedtagelse med det under nr. 5 stillede ændringsforslag.
Et tredje mindretal (Fremskridtspartiets medlem af udvalget)  

 indstiller lovforslaget til vedtagelse med de af mindretallet stillede  

 ændringsforslag.
Mindretallet vil ved lovforslagets 2. behandling redegøre  

 for sin stilling til de øvrige stillede ændringsforslag.
 Et fjerde mindretal (Centrum-Demokraternes medlem af udvalget) vil  

 redegøre for sin stilling til lovforslaget og til de stillede ændringsforslag  

 ved lovforslagets 2. behandling.
 Et femte mindretal (Kristeligt Folkepartis medlem af udvalget) vil  

 ligeledes redegøre for sin stilling til lovforslaget og de stillede  

 ændringsforslag ved 2. behandling.
Ændringsforslag Til § 1 Af et mindretal (S og SF):
 1) Nr. 1 udgår.
 2) Nr. 2 udgår.
 3) Efter nr. 8 indsættes som nyt nummer:
 » 01. I § 59 indsættes som nye stykker:
» Stk. 2. Af beløb indbetalt i perioden 1. januar til 15.  

 februar i det år, hvori ligningen foretages, tilfalder 4 pct. statskassen som  

 gebyr, idet den resterende del af beløbet anses som foreløbig skat.
Gebyret  

 er endeligt, og det vil ikke kunne tilbagebetales.
Stk. 3. Skatteministeren er bemyndiget til at udsætte fristen i stk. 1, 2.  

 punktum, til 1. august, såfremt særlige forhold taler herfor.«» Af et mindretal (FP):
 4) Nr. 9 affattes således:
 » 9. § 61, stk. 3-6, ophæves, og i stedet indsættes:
» Stk. 3. Er udskrivningsdatoen for den skattepligtiges  

 årsopgørelse senest den 1. oktober i det år, hvori ligningen foretages,  

 overføres den del af restskatten med eventuelle skyldige renter efter § 63,  

 stk. 1, der ikke overstiger et grundbeløb på 10.000 kr. med tillæg af et til  

 den overførte restskat svarende tillæg efter stk. 2, som et yderligere  

 tilsvar for det efterfølgende år, til hvis dækning der opkræves yderligere A-  

 eller B-skat for dette år.
Skatteministeren fastsætter regler om  

 opkrævningen.
De skattebeløb, der er opkrævet for et år, hvortil der er  

 overført restskat m.v., anses for medgået først til dækning af den overførte  

 restskat m.v.
Stk. 4. Et eventuelt resterende beløb efter stk. 3 forfalder med tillæg  

 efter stk. 2 til betaling i 3 rater den 1. i hver af månederne september,  

 oktober og november i det år, hvori ligningen foretages.
Udskrives  

 årsopgørelsen først den 1. september eller senere, forfalder raterne dog  

 først til betaling den 1. i hver af de nærmest følgende 3 måneder, dog  

 bortset fra juni og december måned.
Reglerne i § 58 om betalingsfristen  

 finder tilsvarende anvendelse.
 Stk. 5. Er udskrivningsdatoen for den skattepligtiges årsopgørelse senere  

 end den 1. oktober i det år, hvori ligningen foretages, forfalder den del af  

 restskatten med eventuelle skyldige renter efter § 63, stk. 1, der ikke  

 overstiger et grundbeløb på 10.000 kr. med tillæg af et til denne del af  

 restskatten svarende tillæg efter stk. 2, til betaling i det følgende år på  

 samme tidspunkter og med samme betalingsfrister som B-skat, jf. § 58. Er  

 udskrivningsdatoen for årsopgørelsen først den 1. januar eller senere,  

 forfalder restskatten til betaling over de resterende B-skatterater.  

 Betalingen skal dog ske i mindst 3 rater, jf. dog § 62 C, stk. 1, hvorved  

 bortses fra månederne juni og december.
Stk. 6. Et eventuelt resterende beløb efter stk. 5 forfalder med tillæg  

 efter stk. 2 til betaling den 1. i hver af de nærmest følgende 3 måneder, dog  

 bortset fra juni og december måned.
Reglerne i § 58 om betalingsfristen  

 finder tilsvarende anvendelse.
 Stk. 7. Er den pågældende ikke skattepligtig ved begyndelsen af det  

 efterfølgende år, sker opkrævningen efter reglerne i stk. 4, jf. dog § 62 B.  

 Overtager den længstlevende ægtefælle i umiddelbar forbindelse med dødsfaldet  

 fællesboet til hensidden i uskiftet bo, eller udlægges boet uden  

 skiftebehandling til længstlevende efter skiftelovens § 57, stk. 1, sker  

 opkrævningen hos den længstlevende af afdødes restskat m.v. for året før  

 dødsfaldet efter reglerne i stk. 5 og 6.
Stk. 8. Det i stk. 3 og 5 nævnte grundbeløb reguleres efter  

 personskattelovens § 20.«» Af et mindretal (S og SF), tiltrådt af et mindretal (KF, V  

 og RV):
 5) Det under nr. 18 foreslåede § 62 C, stk. 2, affattes  

 således:
» Stk. 2. Hvis skattebeløb efter denne lov, der ikke bliver  

 indregnet efter § 61, stk. 3, reguleret med tillæg, godtgørelse og renter  

 efter §§ 61-63 i alt udgør et mindre beløb end 100 kr., opkræves eller  

 udbetales det ikke.
Overskydende skat, der efter 1. pkt. ikke udbetales,  

 overføres til året efter det år, hvori ligningen foretages.
Tilsvarende  

 gælder skattebeløb, der opstår som følge af ændring af ansættelsen efter § 62  

 A.
Ved beregningen tillægges eller fradrages beløb efter 1. og 3. pkt., der  

 ikke tidligere er opkrævet eller udbetalt.« Af et mindretal (FP):
Til § 2 6) Paragraffen udgår.
Til § 4 7) Stk. 3 udgår.
 Stk. 4 bliver herefter stk. 3.
Bemærkninger Til nr. 1 og 2 Der ses ikke at være nævneværdige administrative fordele ved lovforslaget  

 set i sammenhæng med det provenutab, der fremkommer.
Det forekommer i øvrigt  

 urimeligt, at mennesker, der har oppebåret deres indtægter fordelt jævnt over  

 året eller i slutningen af året, skal betale deres skat fuldt ud, mens  

 mennesker, der har oppebåret hovedparten af deres indtægter i begyndelsen af  

 året, skal opnå en skatteeftergivelse op til 10.000 kr.
Til nr. 3 Da der er konstateret en omfattende spekulation i udsættelse med  

 skattebetalinger til efter indkomstårets udløb, findes det ikke ønskeligt at  

 udvide adgangen hertil.
Derimod er det rimeligt at pålægge indbetalinger  

 foretaget i ligningsårets første halvanden måned et gebyr på 4 pct.
Gebyret  

 svarer til en rente, der ligger i underkanten af en normal markedsrente for  

 udlån.
Endvidere betyder ændringsforslaget en klar administrativ lettelse for  

 skatteforvaltningerne, da en for lav forskudsansættelse ikke længere vil være  

 en fordel for skatteyderne.
Herved undgås tvister mellem skatteyder og  

 skatteforvaltning om forskudsansættelse.
 Den anden del af ændringsforslaget skal give retsgrundlag for at imødegå  

 de meget store problemer, der opstår, når den altovervejende del af  

 skatteyderne ikke har modtaget årsopgørelse inden fristen for frivillig  

 indbetaling den 1. juli i året, hvori ligningen foretages.
Ifølge skatteministerens oplysninger er udsendelsen af årsopgørelser  

 vedrørende 1988 langt tilbage i forhold til udsendelsen af årsopgørelser  

 vedrørende 1987. Således resterer der ca. 1,3 millioner årsopgørelser i  

 midten af maj 1989, medens ca. 2,5 millioner er udsendt.
På samme tidspunkt i  

 1988 var der udsendt ca. 3,6 millioner årsopgørelser.
Til nr. 4 Ændringsforslaget går ud på at forkaste ministerens forslag om at forhøje  

 restskatteprocenttillægget fra de nugældende 7-8 pct. til 10 pct.
De nærmere virkninger belyses i ministerens svar på udvalgsspørgsmål 1 og  

 4, som er optrykt som bilag til nærværende betænkning.
Da det drejer sig om  

 en ikke-fradragsberettiget rente, er de gældende regler mere end skrappe nok  

 og bør ikke forhøjes.
Når en økonomisk trængt person vakler mellem at betale  

 sin købmand eller skattevæsenet, er det derfor forkert at indføre yderligere  

 motivationer for, at købmanden skal være taber.
 Der er her tale om den efter Fremskridtspartiets opfattelse langt  

 vigtigste bestemmelse i hele lovforslaget, som ikke vil kunne vedtages med  

 Fremskridtspartiets stemmer, hvis de 7-8 pct. skærpes.
Til nr. 5 Ændringsforslaget er omkostningsbesparende og afbureaukratiserende  

 samtidig med, at det forekommer ret og rimeligt at ligestille små  

 overskydende skatter med små restskatter.
De sidstnævnte overføres helt ned  

 til 1 kr. til næste år.
Noget tilsvarende foreslås derfor også for den  

 overskydende skats vedkommende, idet overskydende skat under 100 kr. ikke  

 udbetales, men blot overføres til efterfølgende indkomstår.
 Såfremt ændringsforslaget bliver vedtaget, vil der i en tillægsbetænkning  

 blive stillet en række ændringsforslag som konsekvens af ændringsforslag nr.  

 5, herunder bl.a. indeholdende ændringer i §§ 14, 55, 60, 61 og 62 samt  

 eventuelt i § 56, stk. 3, og § 67, stk. 6.
Til nr. 6 Det allervæsentligste indhold af § 2 er at skærpe arbejdsgiverens  

 strafsanktionerede pligter som skatteopkræver.
Mange vil slet ikke være opmærksomme på den ny regel, da det drejer sig om  

 engangssituationer, der måske kun optræder i virksomheden med mange års  

 mellemrum.
De, der bliver opmærksomme på forholdet, skal ind i lange og  

 vanskelige overvejelser om, hvorvidt en ydelse er særlig indkomst eller  

 skattefri.
Det er en kapitalbrøler at øge danske virksomheders plagerier med  

 opgaver, der ikke vedrører spørgsmålet om firmaets merkantile drift i  

 konkurrencekampen.
 Til belysning af spørgsmålets størrelsesorden henvises til det til  

 nærværende betænkning som bilag optrykte svar af 20. februar 1989 på Skatte-  

 og Afgiftsudvalgets spørgsmål nr. 46 (almindelig del).
 Ret horribel virker reglen i relation til naturalieydelser, jf.  

 ministerens svar på udvalgsspørgsmål nr. 16 og 31, hvilke svar er optrykt som  

 bilag til nærværende betænkning.
 Fremskridtspartiet er opmærksom på, at § 2 ud over det her nævnte helt  

 centrale og afgørende indeholder nogle frynser af mindre ondartet karakter.  

 Da det imidlertid ikke står klart, hvorvidt ministeren vil have disse  

 detaljer gennemført, hvis hovedindholdet i § 2 falder væk, har man  

 foretrukket helt at lade § 2 udgå, og såfremt dette så vedtages, kan der jo -  

 eventuelt til 3. behanding - stilles ændringsforslag om genindførelse af de  

 bagatelregler, som ikke omfattes af ovennævnte kritik.
Til nr. 7 Ændringsforslaget er en konsekvens af ændringsforslag nr. 6.
Aagaard (KF) Else Theill Sørensen (KF) Pernille Sams (KF) Svend Heiselberg  

 (V) nfmd.
Skrumsager Skau (V) Glistrup (FP) Elisabeth Arnold (RV) Bente  

 Juncker (CD) Kofod-Svendsen (KRF) Helen Beim (S) Erling Christensen (S) Pia  

 Gjellerup (S) Klaus Hækkerup (S) Henning Nielsen (S) Stavad (S) fmd.  

Bjørn Poulsen (SF) Jens Thoft (SF) Bilag 1 Nogle af udvalgets spørgsmål til skatte- og afgiftsministeren og dennes  

 svar herpå Spørgsmål:
Ministerens kommentar til vedlagte artikel fra Politiken den 5. oktober  

 1988, der dokumenterer, at en af skattereformens groteske virkninger er, at  

 forhøjes kommunernes skatteprocent, således at denne sammenlagt med  

 statsskatten og amtsskatten udgør mere end 50 pct., rammes de mest velhavende  

 ikke.
Endnu mere grotesk bliver sagen for bistandsmodtagere, idet  

 bistandshjælpen aftager med kommuneskatteprocentens størrelse, fordi loftet  

 herfor tager udgangspunkt i arbejdsløshedsdagpengenes størrelse reduceret med  

 den lokale skatteprocent.
Samtidig bedes ministeren oplyse, hvorledes den oplysning, Politikens  

 artikel giver, harmonerer med skatteministerens svar til Thoft på spørgsmål  

 nr.
S 1447 af 10. juli 1986, hvori skatteministeren kategorisk afviste, at en  

 af virkningerne af skattereformen var, at højere kommuneskatteprocenter i  

 højere grad end tidligere vender den tunge ende nedad.
 Svar:
 Under overskriften »Høj skat en fidus« bragte Politiken onsdag  

 den 5. oktober 1988 en artikel om nogle skattemæssige konsekvenser af at bo i  

 dyre og billige kommuner.
 Artiklen tager udgangspunkt i en række skatteberegninger foretaget af  

 revisor Svend Vedde fra revisionsfirmaet Seier og Petersen.
 Artiklen argumenterer og konkluderer fejlagtigt, at der kan spares skat  

 for familier med høje indtægter og store fradrag ved at flytte fra en billig  

 kommune (Frederiksberg) til en dyr kommune (Gladsaxe), hvor den samlede  

 skatteprocent overstiger skatteloftet på 68 pct.
Dette er ikke rigtigt.
Det forkerte i artiklen er, at der efter Svend  

 Veddes metode beregnes for stor skatteværdi af fradragene i Gladsaxe.
Fradrag kan højst have en værdi svarende til den skat, der skulle have  

 været betalt af den indkomst, der er blevet neutraliseret af fradraget.
Da  

 indkomsten i kommunen med den høje skatteprocent (Gladsaxe) er omfattet af  

 skatteloftet på 68 pct., betales der en reduceret skat af indkomsten.  

 Fradragene har derfor også kun en værdi svarende til den reducerede skat.
 Et eksempel kan belyse teknikken.
 Svend Veddes metode 1988.
(Samlet skattepct. i kommunen = 55) Som det fremgår af eksemplet, bliver der efter artiklens metode beregnet  

 55 pct. værdi af samtlige fradrag, hvilket medfører en for lille samlet skat.  

 Den korrekte beregning tager hensyn til virkningen af det skrå skatteloft,  

 således at den del af fradragene inkl. personfradraget, der ligger ud over  

 208.000 kr., får en lavere skatteværdi.
 Den omtalte artikel dokumenterer således ikke, at skattereformen skulle  

 have utilsigtede virkninger med hensyn til de skattemæssige konsekvenser af  

 at bo i dyre eller billige kommuner.
 De korrekte skattebeløb for artiklens eksempler fremgår af følgende  

 oversigt.
For alle 3 familier er skatten højest i Gladsaxe.
Dette vil også være  

 tilfældet, hvis der ligesom i artiklen beregnes skat uden hensyntagen til  

 skattereformens overgangsregler.
Familie 1 og 2's indkomster er så høje, at  

 de er omfattet af skatteloftet på 68 pct. i Gladsaxe Kommune og dermed får  

 deres skat nedsat.
Dette gælder ikke familie 3.
Til udvalgets orientering vedlægges et notat af 14. oktober 1988 om  

 virkningen af det skrå skatteloft før og efter skattereformen samt kopi af  

 besvarelsen af spørgsmål nr.
S 1447 af 10. juli 1986 til Thoft (SF). Denne  

 besvarelse harmonerer fuldtud med skattereformens beregningsregler vedrørende  

 det skrå skatteloft.
Politiken Onsdag den 5. oktober 1988 Høj skat en fidus Grotesk konsekvens af regler i skattereformen Af Henrik Lisberg Vellønnede danskere med hang til dyre villaer bør finde  

 sig en kommune med høj skat.
Jo højere skatteprocent, des mindre skal de  

 betale i skat, er den groteske konsekvens af et par regler i skattereformen.
Det lyder tåbeligt, men folk med gode lønninger og store fradrag bør  

 klappe begejstret i hænderne, hvis byrådet beslutter at sætte skatten op,  

 siger revisor Svend Vedde, leder af skatteafdelingen i det store  

 revisionsfirma Seier-Petersen.
Tjener man for eksempel 800.000 kr. og har et  

 fradrag på 475.000 kr., sparer man 10.000 kr. om året ved at flytte fra  

 Frederiksberg til Gladsaxe, hvor skatten er fire procent højere.
Det noget besynderlige forhold skyldes en ny måde at udregne skatten.  

 Først udregnes skatten af bruttoindtægten, altså før fradrag.
Derefter  

 trækkes værdien af fradraget fra.
Uanset kommunens skatteprocent må ingen  

 betale mere end 68 pct. i skat af den sidste krone.
Værdien af fradragene er  

 derimod direkte afhængig af kommuneskatten.
Sættes kommuneskatten op med en  

 procent, er fradraget en procent mere værd.
Bruttoskatten stiger ikke  

 tilsvarende for velhavere, der har ramt 68-procent loftet.
Svend Vedde giver et eksempel: En familie tjener 800.000 kr. og har  

 fradrag på 475.000 kr.
Med så høj en indtægt rammer familien skatteloftet i  

 både Frederiksberg og Gladsaxe.
Kun af de første 200.000 kr. betaler familien  

 mere i skat i Gladsaxe.
Skatten før fradrag er på 510.000 kr. på  

 Frederiksberg og 519.000 kr. i Gladsaxe.
Fradraget er imidlertid kun 249.000 kr. værd i Frederiksberg, mens det er  

 269.000 kr. værd i Gladsaxe.
Summa-summarum: at betale 261.000 kr. i  

 Frederiksberg og 250.000 kr. i Gladsaxe.
Tjener man mindre, svinder fordelen ved højskattekommunen.
Familien med  

 500.000 kr. i indtægt og 225.000 kr. i fradrag betaler nogenlunde det samme i  

 Frederiksberg og Gladsaxe, mens lavindkomstfamilien med 200.000 kr. i løn og  

 et fradrag på 50.000 kr. tjener 5.000 kr. ved at vælge Frederiksberg.
I de fleste tilfælde vil velhaverne have endnu flere fordele ved at vælge  

 den skattedyre kommune.
Her er børneinstitutioner traditionelt billigere,  

 servicen højere og man får mere hus for pengene.
Forholdene gør det vanskeligt for politikerne at lægge budgetter.
Sættes  

 skatten i vejret, rammes skatteydere med lave indtægter.
Velhaverne går i  

 bedste fald fri, i værste fald tjener de på en højere kommuneskat.
Skatteberegning 1988 uden overgangsregler Skattedepartementet Den 14. oktober 1988 Notat om det skrå skatteloft før og efter skattereformen 1. Indledning Det skrå skatteloft skal sikre, at ingen del af indkomsten beskattes med  

 mere end 68 pct. (tidligere 73 pct.).
 Antallet af kommuner, der har været omfattet af det skrå skatteloft fra  

 1982 til 1988, er vist i nedenstående oversigt.
(*) Skatteloftet har virkning i kommuner, hvor den samlede kommunale og  

 amtskommunale udskrivnings- procent overstiger de anførte skatteprocenter For indkomståret 1988  

 skønnes ca. 425.000 personer at være omfattet af det skrå skatteloft, og det  

 medfører et provenutab for staten på ca. 450 mio. kr.
2. Før skattereformen I det gamle system blev indkomstskatten i en kommune, hvor  

 indkomstskatterne netop nåede op til det skrå skatteloft, udskrevet efter  

 følgende skala for 1986:
 En forhøjelse af kommuneskatteprocenten med 1. pct.-point ville medføre en  

 skattestigning for den del af indkomsten, der beskattedes på 1. og 2. trin.  

 Den højeste stigning, som en person i en kommune omfattet af skatteloftet  

 kunne opleve, uanset hvor meget indkomsten oversteg grænsen for 3. trin, var  

 1.654 kr. ved en stigning i kommuneskatteprocenten på 1. pct.-point, nemlig 1  

 pct. af 186.100 kr. nedsat med det kommunale personfradrag på 20.700 kr. i  

 1986.
3. Skattereformen Efter skattereformen består personskatten af tre indkomstskatter:
 1) Almindelig indkomstskat til stat og kommune på 51,6 pct. af den  

 skattepligtige indkomst. (22 pct. til staten + 29,6 pct. til kommune, amt og  

 kirke). (1988-gennemsnitskommune).
 2) 12 pct.-skat af personlig indkomst udover 208.000 kr. (1988).
 3) 6 pct.-skat af personlig indkomst + positiv nettokapitalindkomst udover  

 135.200 kr. (1988).
 I en kommune, hvor den kommunale og amtskommunale skatteprocent er netop  

 28 pct., er den højeste skatteprocent 68 for den del af indkomsten, der  

 beskattes med alle tre skatter.
 Stiger kommuneskatten, gives et nedslag, som neutraliserer denne stigning,  

 men kun for det indkomstbeløb, hvoraf alle tre skatter beregnes.
Normalt er den skattepligtige indkomst, dvs. den indkomst hvoraf der  

 beregnes kommuneskat, større end den indkomst, hvoraf der svares 12  

 pct.-skat.
I disse tilfælde vil en forhøjelse af kommuneskatten altid medføre  

 en skattestigning.
Eksempel 1 Person med normale fradrag Der betales kommuneskat af 253.000 kr., men kun 12 pct.'s-skat af 308.000  

 kr. - 208.000 kr. eller af 100.000 kr.
Dvs. det er kun 100.000 kr., der er  

 udsat for 68 pct. skat, og ikke 253.000 kr. svarende til hele den  

 skattepligtige indkomst nedsat med personfradraget.
 Kun hvis fradagene er meget store, vil det kunne forekomme, at en  

 forhøjelse af kommuneskatten ikke medfører en forøgelse af de samlede  

 skatter.
Eksempel 2 Person med store fradrag Beregningsgrundlaget for 12 pct. skatten er 808.000 kr. - 208.000 kr.  

 eller 600.000 kr., men der betales kun kommuneskat af 583.000 kr.
Det er  

 derfor alene de 583.000 kr., der udsættes for 68 pct. beskatning, og følgelig  

 gives nedslaget for det skrå skatteloft i dette beløb.
 4. Konklusion.
Har man normale fradrag, vil 1 pct. forøgelse af kommuneskatten medføre en  

 skattestigning på mellem 0 kr. og ca. 1.830 kr. ved stigende personlig  

 indkomst i kommuner, hvis indkomstskat gennembryder loftet.
Overstiger den  

 personlige indkomst og den skattepligtige indkomst 208.000 kr., fås den  

 maksimale stigning på ca. 1.830 kr.
 Der er dog en lille gruppe skatteydere, som i modsætning til før  

 skattereformen vil få uændret samlet skat, selv om kommuneskatten forhøjes op  

 over skatteloftet.
Det er personer, hvis indkomst- og fradragskomponenter er sammensat  

 således, at de beløb, hvoraf deres kommuneskat og deres skatteloftsnedslag  

 beregnes, er lige store.
Det drejer sig om personer, hvis pesonlige indkomst  

 overstiger 208.000 kr. med et beløb, der er større end deres skattepligtige  

 indkomst nedsat med personfradraget.
Denne betingelse vil være opfyldt, hvis  

 deres fradrag (ved opgørelsen af den skattepligtige indkomst) er større end  

 ca. 183.000 kr.
Ministeriet for Skatter og Afgifter Den 18. juli 1986 Til Folketingets formand I besvarelse af spørgsmål nr.
S 1447, indleveret  

 den 10. juli 1986 af Thoft (SF), kan jeg meddele følgende:
Spørgsmål nr.
S 1447:
»Kan ministeren bekræfte, at en af virkningerne af skattereformen er,  

 at stigende kommuneskatteprocenter i højere grad end tidligere vender den  

 tunge ende nedad, og vil ministeren belyse sit svar med et  

 regneeksempel?» Svar:
 Nej, det kan jeg ikke bekræfte.
 I nedenstående oversigter er i en række eksempler vist, hvorledes en  

 forhøjelse af kommuneskatteprocenten med 1 procentpoint påvirker  

 skattebetalingen dels for 1986 - gældende regler - og dels for 1987 -  

 skatteformens regler.
Samlet skat 1986 - gældende regler (1) Heraf udgør kirkeskatteprocenten 0,8.
(*) Indkomstskatten til staten er nedsat på grund af det »skrå« skatteloft.
Samlet skat 1987 - skattereformens regler --------------------------------------------------------------------- (1) Sammensætningen af skattepligtig indkomst på personlig indkomst,  

 kapitalindkomst og fradrag svarer til gennemsnittet for skatteydere med de givne skattepligtige indkomster.
 (2) Heraf udgør kirkeskatteprocenten 0,8.
*) Indkomstskatten til staten er nedsat på grund af det »skrå«  

 skatteloft.
Som det fremgår af eksemplerne bevirker stigende  

 kommuneskatteprocenter en højere indkomstskat såvel før som efter  

 skattereformen for personer med en typisk indkomstsammensætning.
 Skatteloftet sikrer, at ingen personer efter de nye regler bliver  

 beskattet med mere end 68 pct. af en del af deres indkomst, uanset størrelsen  

 af de kommunale skattesatser.
 Denne sikring virker under de gældende regler med 73 pct. og kommer til at  

 virke under de nye regler med 68 pct.
For de fleste vil indkomstskatten efter de nye regler stige med stigende  

 kommunale skatteprocenter og i enkelte tilfælde vil skatten være uændret.
I  

 disse enkelte tilfælde vil indkomstskatten udgøre 68 pct. af hele den  

 skattepligtige indkomst, der ligger ud over personfradraget.
Isi Foighel / Hans Mølgaard Christensen Spørgsmål:
 Der udbedes en oversigt over begunstigelsesregler for livsforsikringer og  

 pensioner og skattereglerne i forbindelse hermed.
 Svar:
 I det følgende er anført de væsentligste bestemmelser efter  

 pensionsbeskatningsloven om begunstigelser og skattereglerne forbundet hermed  

 for livsforsikringer og pensioner.
Efter pensionsbeskatningsloven skelnes mellem pensionsordninger, hvor  

 bidrag eller præmie er skattefri og andre pensionsordninger, forsikringer  

 m.v.
Pensionsbeskatningsloven indeholder regler om begunstigelser for  

 ordninger, hvor bidrag eller præmie er skattefri.
 1. Pensionsordninger med løbende udbetalinger efter  

 pensionsbeskatningslovens § 2 omfatter pensionsforsikringer (livrente,  

 invaliderente, overlevelsesrente og børnepension) og pensionskasseordninger.  

 Pensionskasseordninger er alderspension, invalidepension, ægtefællepension og  

 børnepension.
Disse pensionsordninger giver ret til løbende livsbetingede ydelser, dvs.  

 at de bortfalder ved den berettigedes død.
Pensionsydelserne har karakter af  

 alderspension eller livrente, hvis udbetaling tidligst må påbegyndes ved som  

 hovedregel det fyldte 60. år.
Overlevelsesrente og ægtefællepension sikrer  

 efterlevende ægtefælle en løbende årlig udbetaling længst til dennes død.  

 Børnepension skal ophøre senest ved barnets fyldte 24. år.
I forsikringsordninger, hvis ydelser i alle tilfælde udbetales i en vis  

 periode uanset den forsikredes død (garanterede ydelser) må præmien for  

 garantien ikke overstige 10 pct. af den samlede præmie.
I disse ordninger må  

 der ikke indsættes andre begunstigede end forsikredes »nærmeste  

 pårørende«, jf. § 105, stk. 5, i forsikringsaftaleloven eller  

 forsikredes ægtefælle, herunder fraskilt ægtefælle, eller livsarvinger,  

 herunder stedbørn og disses livsarvinger.
Rækkefølgen er ikke bundet.
Man kan  

 således indsætte sit barn som begunstiget før sin ægtefælle.
Er  

 »nærmeste pårørende« indsat som begunstiget, anses efter  

 forsikringsaftaleloven forsikringstagerens ægtefælle primært som indsat.
Hvis  

 der ikke efterlades ægtefælle, anses forsikringstagerens livsarvinger,  

 herunder adoptivbørn og disses livsarvinger, som begunstigede.
Hvis der  

 heller ikke findes livsarvinger, anses forsikringstagerens arvinger i henhold  

 til testamente eller lov som begunstiget.
Begunstigelsesbestemmelserne kan  

 helt udelades, således at beløb efter døden tilfalder forsikredes bo.
2. I opsparingsordninger, der omfatter opsparing i pensionsøjemed og  

 rateopsparing i pensionsøjemed kan som begunstiget efter kontohaverens død  

 kun indsættes ægtefælle, herunder fraskilt ægtefælle, eller livsarvinger,  

 herunder stedbørn og disses livsarvinger.
Rækkefølgen er ikke bundet, og  

 livsarvinger kan derfor indsættes før ægtefælle.
Efterlader kontohaveren ikke  

 begunstigede, tilfalder opsparingen kontohaverens bo.
Er der ikke indsat  

 begunstigede, tilfalder opsparingen ligeledes kontohaverens bo.
 3. I de tilsvarende forsikringsordninger, rateforsikring i pensionsøjemed  

 og kapitalforsikring i pensionsøjemed, kan der udover de samme begunstigede  

 som i opsparingsordninger, kun indsættes »nærmeste pårørende« som  

 nævnt i forsikringsaftalelovens § 105, stk. 5, jf. ovenfor.
4. Under andre pensionsordninger, forsikringer m.v. hører bl.a.  

 forsikringer m.v. uden fradragsret (herunder f.eks. syge- og  

 ulykkesforsikringer), livsforsikringer, hvor præmien eller bidraget, som der  

 ikke er fuld fradragsret for, tillige er afgiftspligtig, samt  

 gruppelivsforsikringer, der er tegnet af pensionskasser m.v.
For ordninger  

 uden fradragsret indeholder pensionsbeskatningsloven ikke næmere regler om  

 indsættelse af begunstigede.
 Ved beskatning af pensions- og forsikringsordninger efter  

 pensionsbeskatningsloven kan skelnes mellem pensionsordninger med løbende  

 udbetalinger, rateordninger, kapitalordninger samt andre pensionsordninger,  

 forsikringer m.v.
5. Løbende udbetalinger fra pensionsordninger er indkomstskattepligtige  

 som personlig indkomst, hvis de tilfalder forsikrede eller berettigede selv  

 eller i kraft af en begunstigelsesbestemmelse forsikredes ægtefælle eller  

 livsarvinger, herunder stedbørn og disses livsarvinger under 24 år.
Tilfalder  

 ydelserne andre personer eller livsarvinger over 24 år (forsikringer med  

 garanterede ydelser), afløses indkomstbeskatningen af afgiftspligt.  

 Afgiftssatsen udgør 40 pct. af forsikringens værdi eller udbetalingen.  

 Afgiftssatsen på 40 pct. har været gældende siden den 1. januar 1980. For  

 ordninger oprettet før dette tidspunkt gælder visse overgangsregler.
6. Ved udbetaling fra rateforsikringsordninger og rateopsparingsordninger  

 er udbetalingen indkomstskattepligtig som personlig indkomst, når  

 udbetalingen sker til den forsikrede selv i overensstemmelse med  

 forsikringens eller ordningens vilkår om ratevis udbetaling.
Det samme gælder  

 udbetaling af rater efter forsikredes død, såfremt raterne efter en  

 begunstigelsesbestemmelse udbetales til forsikredes ægtefælle, herunder  

 fraskilt ægtefælle, eller livsarvinger under 24 år, herunder stedbørn og  

 deres livsarvinger.
Den eller de begunstigede kan vælge at få opsparingen  

 udbetalt som et engangsbeløb.
Udbetalingen er ikke indkomstskattepligtig men  

 pålagt en afgift på 40 pct.
Hvis udbetalingerne tilkommer andre end de nævnte personer, f.eks. børn  

 over 24 år, eller hvis ydelserne udbetales til de pågældende som følge af  

 ægteskabs- og arvelovgivningens almindelige regler, fordi der ikke har været  

 indsat begunstigede, er ydelserne ikke indkomstskattepligtige, men der  

 betales i stedet en afgift på 40 pct. af det beløb, som på tidspunktet for  

 rettens erhvervelse kunne være udbetalt til den pågældende ved ordningens  

 ophævelse.
Forsikringen eller ordningen er derefter ikke omfattet af  

 pensionsbeskatningsreglerne, og de med afgiften reducerede udbetalinger er  

 fritaget for indkomstskat.
7. For kapitalforsikringsordninger og opsparingsordninger i pensionsøjemed  

 svares der som hovedregel 40 pct. i afgift, når udbetalingen sker i  

 overensstemmelse med ordningens vilkår.
Der betales samme afgift, når der ved  

 forsikredes eller kontohaverens død sker udbetaling til begunstigede.
Er  

 ordningen oprettet før 1. januar 1980 gælder der visse overgangsregler med  

 hensyn til afgiftssatsen.
8. For andre pensionsordninger, forsikringer m.v. gælder i korte træk, at  

 der for livsforsikringer uden fradragsret hverken skal betales skat eller  

 afgift af udbetalte forsikringssummer.
De løbende udbetalinger er som  

 hovedregel indkomstsskattepligtige som personlig indkomst.
Udbetaling af  

 forsikringssum fra en gruppelivsforsikring efter medlemmets død er skatte- og  

 afgiftsfri.
9. Ved skattereformen indførtes en række nye regler om beskatningen i  

 tilfælde, hvor en pensionsordning udloddes til en ægtefælle i forbindelse med  

 separation, skilsmisse eller bosondring.
De nye regler går for det første ud  

 på, at den fraseparerede eller fraskilte ægtefælle efter udlodningen er  

 selvstændigt afgiftspligtig af den udloddede del og selvstændigt  

 indkomstskattepligtig af løbende pensionsudbetalinger.
For det andet kan den  

 fraseparerede eller fraskilte ægtefælle indsætte begunstigede for den  

 udloddede del af pensionsordningen uden at dette medfører afgiftspligt.
Hvis  

 der er tale om udlodning af en opsparingsordning kan ægtefællen indsætte  

 ægtefælle eller livsarvinger, herunder fraskilt ægtefælle, stedbørn eller  

 disses livsarvinger.
For forsikringsordninger kan der tillige indsættes  

 »næmeste begunstigede« som nævnt i forsikringsaftalelovens § 105,  

 stk. 5.
 Spørgsmål:
 I forlængelse af samrådet den 12. oktober 1988, jf. alm. del - bilag 7,  

 bedes ministeren oplyse udvalget om de konkrete resultater af de kommende  

 forhandlinger mellem Skatteministeriet, Indenrigsministeriet og  

 Justitsministeriet om udstedelse af skattekort til personer med midlertidigt  

 ophold i Danmark.
 Svar:
 Spørgsmålet vedrørende udstedelse af skattekort til personer, der ikke har  

 arbejdstilladelse har været drøftet mellem Indenrigs-, Justits- og  

 Skatteministeriet.
Resultatet heraf var, at Statsskattedirektoratet med kontakt til de  

 berørte ministerier og kommunerne skulle udarbejde et udkast til  

 SD-cirkulære.
Heri skulle beskrives, hvorledes kommunerne skal forholde sig  

 ved udstedelse af skattekort til udlændinge.
 Udlændinge skal som hovedregel have arbejdstilladelse for lovligt at tage  

 lønnet beskæftigelse her i landet.
Der er en række undtagelser, hvorefter statsborgere i et andet nordisk  

 land eller et EF-land samt udlændinge med tidsubegrænset opholdstilladelse er  

 fritaget for arbejdstilladelse.
Derudover er bestemte grupper af  

 erhvervsudøvere i særlige situationer fritaget for arbejdstilladelse.
Det  

 samme gælder visse flygtninge med opholdstilladelse.
 Det er hensigten, at såfremt en udlænding, der ikke er omfattet af disse  

 undtagelser, begærer et skattekort udstedt, skal kommunen anmode den  

 pågældende udlænding om at forevise behørig dokumentation for sin  

 arbejdstilladelse, typisk ved forevisning af pas.
 Hvis udlændingen ikke har eller ikke kan dokumentere arbejdstilladelse,  

 skal skattemyndighederne kontakte Direktoratet for Udlændinge med henblik på  

 at få oplyst, om udlændingen opfylder betingelserne for at få  

 arbejdstilladelse.
 Hvis arbejdstilladelsen er dokumenteret eller Direktoratet for Udlændinge  

 efter kommunens forespørgsel har godkendt, at udlændingen opfylder  

 betingelserne for at opnå arbejdstilladelse, kan skattekort udstedes efter de  

 sædvanlige retningslinjer.
Et udkast til det nævnte SD-cirkulære drøftes for tiden med de implicerede  

 parter.
Cirkulæret vil, når det foreligger, blive sendt til Skatte- og  

 Afgiftsudvalget til orientering.
 Spørgsmål:
 Har ministeren planer om at ændre reglerne for stempling af  

 købekontrakter, så stempelafgiften beregnes på grundlag af kontraktens  

 restgæld og ikke på grundlag af købesummen for herigennem at give et  

 incitament til størst mulig udbetaling? I benægtende fald udbedes en  

 begrundelse.
 Svar:
Spørgsmålet refererer til stempellovens § 41 A, som blev indsat i loven  

 ved lov nr. 699 af 17. oktober 1986 som et element i regeringens initiativer  

 til fremme af opsparingen og nedbringelse af gældsætningen.
Bestemmelsen  

 indebærer, at dokumenter om køb af visse typiske varige forbrugsgoder skal  

 stemples med 4 pct. af vederlaget, hvis der gives kredit på mere end 3  

 måneder med betalingen.
Som svar på spørgsmålet kan jeg i det hele henvise til det af mig den 12.  

 april 1989 fremsatte lovforslag nr.
L 227. Forslaget indeholder en ændring af  

 stempellovens § 41 A, således at udbetalingen i kreditkøb stempelmæssigt  

 behandles lempeligere end restgælden.
 Spørgsmål:
 Af seneste ombudsmandsberetning fremgår det, at ombudsmanden har måttet  

 opgive at konkludere på sin undersøgelse af en annonce-kampagne, som  

 Skatteministeriet havde foranstaltet, fordi der dels i Skatteudvalget dels i  

 henhold til forretningsordenens § 20 var stillet spørgsmål om sagen.
 Da det ikke er hensigtsmæssigt, at et medlem eller et udvalg på denne måde  

 uforvarende kan bremse ombudsmandens arbejde, bedes ministeren oplyse, om det  

 vil være muligt at skabe en ordning, således at i det mindste udvalget og i  

 det mindste for spørgsmål under almindelig del får oplysning om, hvorvidt  

 ombudsmanden måtte være i gang med en undersøgelse, der vil kunne bremses,  

 såfremt et udvalgsspørgsmål ikke frafaldes.
 Svar:
 Ombudsmanden har over for mig oplyst, at han ikke anser sig som  

 inkompetent til at behandle en sag, alene fordi den omfattes af et  

 udvalgsspørgsmål på almindelig del eller et spørgsmål i Folketingets  

 spørgetid.
Jeg kan i øvrigt henvise til ombudsmandens pressemeddelelser af 29.  

 november og 8. december 1988 i tilknytning til den såkalte  

 »Tamil-sag«.
Pressemeddelelserne vedlægges.
 Det fremgår bl.a. af sidstnævnte pressemeddelelse (side 2), at  

 drøftelserne mellem Retsudvalget og ombudsmanden med henblik på at undersøge  

 mulighederne for en praktisk løsning på »konflikter« af den i  

 spørgsmålet omtalte karakter forsætter.
 Jeg finder det rigtigst at afvente udfaldet af disse drøftelser, før jeg  

 indleder nærmere overvejelser om en ordning på Skatteministeriets område.
Bilag Folketingets Ombudsmand Den 29. november 1988 Pressemeddelelse Indenfor de sidste 4-5 måneder har jeg modtaget et  

 forholdsvis stort antal henvendelser fra herboende tamilske flygtninge fra  

 Sri Lanka, som klager over Direktoratet for Udlændinges sagsbehandlingstid i  

 familiesammenføringessager.
Hovedparten af disse klager har jeg - i  

 overensstemmelse med sædvanlig praksis - oversendt til Justitsministeriet til  

 videre foranstaltning.
Samtidig har jeg anmodet klagerne om at afvente  

 Justitsministeriets svar, før de tager stilling til, om der er grundlag for  

 at klage til mig.
 Af henvendelserne er det fremgået, at Direktoratet for Udlændinge for  

 tiden kan være mere end 9 måneder om at behandle en ansøgning fra et  

 familiemedlem til en tamilsk flygtning om familiesammenføring.
Det drejer sig om meget vigtige sager med vidtrækkende betydning for de  

 pågældendes familiemæssige forhold, herunder opretholdelsen af forholdet til  

 mindreårige børn.
Samtidig er det sager, hvor de pågældende i henhold til  

 udlændingelovens § 9, stk. 1, har et retskrav på meddelelse af  

 opholdstilladelse.
På denne baggrund anmodede jeg den 6. september 1988  

 Justitsministeriet om - efter forud indhentet erklæring fra Direktoratet for  

 Udlændinge - en nærmere redegørelse for Justitsministeriets og Direktoratet  

 for Udlændinges behandling af familiesammenføringssager.
Anmodningen blev  

 fremsat i medfør af ombudsmandslovens § 6, stk. 5, hvorefter ombudsmanden af  

 egen drift kan optage sager til undersøgelse.
 Det er imidlertid efterfølgende over for mig oplyst, at justitsministeren  

 den 27. september 1988 har været indkaldt til et samråd i Folketingets  

 Retsudvalg med henblik på at redegøre for, »hvilken indflydelse de  

 ændrede forhold i Sri Lanka har haft på behandlingen af asylansøgninger og  

 ansøgninger om familiesammenføring af tamilere fra Sri Lanka, samt for  

 regeringens overvejelser med hensyn til foranstaltninger som muliggør, at  

 tamilske flygtninge kan vende tilbage til Sri Lanka«.
I sin redegørelse over for Retsudvalget meddelte justitsministeren, at  

 Direktoratet for Udlændinge - med hans fulde indforståelse - har  

 nedprioriteret behandingen af familiesammenføringssager fra Sri Lanka.  

 Ministeren har som begrundelse herfor henvist til oplysninger fra  

 Udenrigsministeriet og FN's Højkommissær for Flygtninge om bedrede forhold på  

 Sri Lanka.
Justitsministeren meddelte videre, at Direktoratet for Udlændinge  

 derfor i første række behandler familiesammenføringssager fra lande, hvor de  

 pågældende familiemedlemmer ofte befinder sig i en reel faresituation; dette  

 er imidlertid ikke ensbetydende med, at der er indført et fuldstændigt stop  

 for familiesammenføringstilladelse til tamilske flygtninge, men at  

 direktoratet fortsat forlods vil behandle sager, hvor særlige forhold, f.eks.  

 af helbredsmæssig art, gør sig gældende.
Efter de regler og den praksis, der gælder for ombudsmandens virksomhed,  

 medfører afholdelse af et samråd, at ombudsmanden ikke kan tage stilling til  

 de spørgsmål, der er behandlet i samrådet.
Dette er en følge af, at  

 ombudsmanden i sin virksomhed ikke kan eller bør udtrykke synspunkter  

 vedrørende Folketingets (eller folketingsudvalgs) stillingtagen.
 Selve afholdelsen af samrådet mellem justitsministeren og Folketingets  

 Retsudvalg medfører derfor, at jeg er blevet afskåret fra at foretage videre  

 i sagen, hvilket jeg i dag her meddelt Justitsministeriet.
 På baggrund af antallet af de henvendelser, jeg som nævnt inden for de  

 seneste måneder har modtaget fra tamilske flygtninge vedrørende spørgsmål om  

 Direktoratet for Udlændinges sagsbehandlingstid i familiesammenføringssager -  

 og i betragtning af sagernes alvorlige karakter - har jeg fundet det rigtigst  

 at oplyse om ovenstående i form af en pressemeddelelse.
Bilag Folketingets Ombudsmand Den 8. december 1988 Pressemeddelse Den 29. november 1988 meddelte jeg, at jeg på grund af et  

 samråd mellem justitsministeren og Folketingets Retsudvalg var blevet  

 afskåret fra at gå videre med behandlingen af en lang række klager vedrørende  

 familiesammenføring for herboende tamilske flygtninge.
Samrådet mellem  

 ministeren og Retsudvalget vedrørte de samme spørgsmål, som jeg var i færd  

 med at behandle.
Ombudsmandens opgave består i at føre kontrol med den offentlige  

 forvaltning.
Derimod falder Folketingets virksomhed selvsagt uden for  

 ombudsmandens kompetenceområde.
 Det er på denne baggrund vigtigt, at ombudsmanden nøje passer på, at der  

 ikke - heller ikke utilsigtet - opstår en situation, hvor han udtaler en  

 kritik, som vender sig mod Folketingets (herunder et folketingsudvalgs)  

 stillingtagen.
Når der afholdes et samråd mellem en minister og et folketingsudvalg,  

 vides det normalt ikke, hvad der nærmere er foregået i samrådet.
Ombudsmanden  

 kan derfor ikke udelukke, at udvalget (eller udvalgets flertal ) i  

 virkeligheden har godkendt eller på anden måde taget stilling til den  

 opfatelse, som ministeren har fremsat under samrådet.
Hvis ombudsmanden  

 efterfølgende har givet udtryk for sin vurdering af ministerens og  

 ministeriets fremgangsmåde, vil dette dermed indirekte indeholde en vurdering  

 af folketingsudvalgets opfattelse.
Den 6. december 1988 meddelte Retsudvalget mig, at udvalget ved samrådet  

 om familiesammenføringssagen for tamiler blot havde ønsket en orientering fra  

 justitsministeren.
Der var derimod ikke tale om, at udvalget havde bedømt  

 eller på anden måde udtrykt en stillingtagen til de pågældende spørgsmål. -  

 Jeg forstår, at der blandt Retsudvalgets medlemmer har været fuld enighed om  

 denne opfattelse af, hvad der var foregået i forbindelse med samrådet.
Herefter er der den 8. december 1988 afholdt et møde mellem Retsudvalget  

 og mig.
Formålet hermed var - også på baggrund af den aktuelle sag - at  

 fortsætte de drøftelser, der gennem længere tid har fundet sted vedrørende  

 ombudsmandens kompetence i sager, som er eller har været under behandling i  

 Folketinget.
Jeg har forstået på Retsudvalget, at man ønsker en snarlig  

 fortsættelse af disse drøftelser med henblik på at undersøge mulighederne for  

 at finde en praktisk løsning, som kunne gøre det muligt for ombudsmanden i  

 visse tilfælde at fortsætte behandlingen af sager, uanset at de har været  

 genstand for samråd, og uden at ombudsmanden derved risikerer at komme til at  

 udtale en kritik, som vender sig imod Folketingets stillingtagen.
 På denne baggrund - og under hensyn til sagernes alvorlige karakter,  

 herunder at det bl.a. drejer sig om forældres opretholdelse af forholdet til  

 deres mindreårige børn - har jeg i dag besluttet at genoptage den behandling  

 af de pågældende sager, som jeg havde iværksat forud for samrådet.
 Jeg vil underrette Justitsministeriet herom og anmode ministeriet om at  

 fremskynde besvarelsen af de spørgsmål vedrørende sagernes behandling -  

 herunder varigheden af behandlingen - som jeg den 6. september 1988 stillede  

 til ministeriet.
Bilag 2 Henvendelsen fra Søndersø Kommune og ministerens kommentar hertil SØNDERSØ KOMMUNE 7. april 1989 Til Folketinget Skatte- og Afgiftsudvalget Christiansborg 1240 København K Vedrørende lovforslag nr.
L 220 På opfordring af et af udvalgets  

 medlemmer, hr.
Jens Thoft, tillader man sig herved hoslagt at fremsende en  

 lidt korrigeret genpart af vor skrivelse af 28. marts d.å. til Foreningen af  

 danske Ligningskommissioner vedrørende kildeskattelovens § 59.
 Som det fremgår, giver administrationen af den nævnte bestemmelse visse  

 praktiske administrative problemer, som det kan være hensigtsmæssigt at få  

 behandlet i tilslutning til en revision af bestemmelsen.
 P.s.v.
E.
Ingemann skatteinsp.
/ Bent Madsen FORENINGEN AF DANSKE LIGNINGSKOMMISSIONER Gyldenløvesgade 11 1600 København V 28. marts 1989 På foreningens for nylig afholdte regionalmøde i Fyns Amt  

 på Hotel Nyborg Strand blev bl.a. rejst et spørgsmål - fra  

 ligningskommissionen i Ullerslev - om skattefrikort, der umiddelbart kunne  

 efterlade det indtryk, at foreningens ledelse og sekretariat var af den  

 opfattelse, at skattekort - og dermed forskudsregistreringen - er noget, der  

 ligger uden for ligningskommissionernes interessesfære.
 Nu er et jo som bekendt sådan, at ligningskommissionerne - med hjemmel i  

 ligningslovens § 32D - er den endelige ankeinstans i  

 forskudsregistreringsproceduren, og netop dette forhold har på det seneste  

 par kommissionsmøder givet anledning til megen debat i forbindelse med et -  

 omend beskedent - antal konkrete sager.
 Som det nok også er bekendt, udsendes der årligt omkring april/maj måned  

 fra Statsskattedirektoratet liste nr. 8559, »Liste over personer med §  

 59-beløb større end 25.000 kr.«, og hensigten hermed er primært at  

 konstatere, om der er gengangere fra år til år, som bevidst  

 forskudsregistrerer sig for lavt for så efterfølgende »at reparere«  

 herpå ved anvendelse af frivillige indbetalinger.
 I indeværende år har man behandlet en lille håndfuld af denne type sager i  

 ligningskommissionen, og det har som nævnt indledningsvis givet anledning til  

 betydelig debat, der er mundet ud i, at skatteadministrationen er blevet  

 pålagt at tydeliggøre problemstillingen i de rette fora.
 De behandlede sager omfatter bl.a. to skatteydere i liberalt erhverv med  

 indgående kendskab til skattelovgivningen, hvor problemstillingen er mere  

 eller mindre analog, men af overskueligheds- og forenklingshensyn omtales som  

 eksempel efterfølgende kun den ene sag.
 I denne har skatteyders forskuds-, slutlignings- og § 59-betalingsforhold  

 i de senere år været således:
 For alle år er forskudsregistreringen baseret på et af sky. indgivet  

 forskudsskema.
 Efter modtagelse af føromtalte liste 8559 har forskudsregistrator på  

 baggrund af de med sky. indhøstede erfaringer og med hjemmel i  

 kildeskattelovens § 53, stk. 2, skønsmæssigt ansat forventet overskud af  

 selvstændig virksomhed til 550.000 kr.
 Sky. har gjort indsigelse herimod, primært ved anvendelse af de sædvanlige  

 »S-D-Ø-argumenter« (» s ygdom - d ød og ø  

 delæggelse«) suppleret med oplysning om klientafgang m.v.
 Kommissionen har herefter tilkendegivet, at man - hvis sky. vedrørende  

 indkomståret 1988 ikke havde foretaget større frivillig indbetaling - var  

 sindet at se på sagen igen.
Sky. har i den anledning været til møde med skatteadministrationen i  

 februar i år.
Han kunne på det tidspunkt ikke eksakt erindre, hvor meget han  

 havde indbetalt som § 59-beløb, »men det var nok omkring et par hundrede  

 tusinde«.
Man kunne afhjælpe den pågældendes hukommelsessvigt ved at  

 oplyse, at § 59-indbetaling var foretaget med 225.000 kr. umiddelbart før den  

 31/12 1988. Man forespurgte sky., om den skete indbetaling før nytår tog  

 sigte på at undgå formuebeskatning af de 225.000 kr., hvilket han kunne  

 bekræfte.
 Man forespurgte herefter om ikke de betragtelige frivillige indbetalinger  

 gav anledning til en revurdering af forskudsgrundlaget for indeværende år.
Sky. forklarede hertil, at han var deltager i et interessentskab med 2  

 indehavere.
Virksomheden ligger i en nabokommune, og han og medinteressenten  

 havde en aftale om at hæve 20.000- kr. pr. måned som a conto overskudsandel,  

 og en sådan hævning kunne af indlysende grunde ikke sætte sky. i stand til at  

 betale 285.000 kr. i forskudsskat.
Da hans medinteressent ikke havde lignende  

 forskudsskatteproblemer, var han fortsat ikke sindet at hæve mere end 20.000  

 kr. a conto, og sky. fastholdt, om ikke andet så af den grund, at hans  

 forskudsregistrering måtte stå ved magt.
Han kunne eventuelt subsidiært  

 »gå med til«, at registreringen ændredes til 325.000- kr., idet det  

 fortsat ville give ham basis for at holde sin skattebetaling m.v. inden for  

 det eksisterende a contohævningsbeløb.
I modsat fald - og her indledes så  

 »den lille pression« - ville sky. se sig nødsaget til »at  

 flytte om på den anden side åen« - altså til nabokommunen - hvor den  

 slags skatteproblemer overhovedet ikke forekom.
Alternativt var  

 interessentskabet nødsaget til at stifte et selskab, som så ville blive  

 registreret i førnævnte nabokommune, og altså ligeledes med forventeligt  

 provenutab for Søndersø Kommune til følge.
 Sagen aftaltes herefter forelagt kommissionen, hvilket efterfølgende  

 skete.
Forinden forelæggelsen for kommissionen rettede man telefonisk henvendelse  

 til medinteressentens bopælskommune for at få fastslået, om sky.'s  

 argumentation herom bar sandsynlighedens præg.
Det gjorde den! Man tilkendegav her, at man for år tilbage var blevet underkendt i en sag  

 i Statsskattedirektoratet (?), og derfor dyrkede man overhovedet ikke emnet  

 mere.
 Ved den efterfølgende forelæggelse for kommissionen sporedes en ambivalent  

 holdning til sagen, primært manifesterende sig i 2 kategorier synspunkter:
 1. Kommissionen skal administrere den lovgivning, den er sat til, uanset  

 andres gøren og laden.
 Kommissionen kan ikke passivt påse, at skattesystemet af enkeltpersoner  

 anvendes som gratis kassekredit.
 Kommissionen er sat til at gøre det, den finder rigtigt.
 Ctr.
 2. Det kan ikke nytte, at en enkelt ligningskommission har så høje  

 idealer, at den skader helheden, når den i øvrigt er ene om at håndhæve disse  

 idealer.
 Forskudsbetalingen er uden kommunal interesse, og der er ikke tale om  

 egentlige restancer.
 Når/hvis kildeskattelovens bestemmelser i § 53 ikke fandt anvendelse andre  

 steder, var det mere rigtigt - og i øvrigt i tidens regelsanerings- og  

 forenklingsånd - at foreslå bestemmelsen ophævet, ligesom liste 8559 så kunne  

 afskaffes som en - i disse sparetider - kærkommen sidegevinst.
 Konklusionen på ligningskommissionens overvejelser blev, at man ikke uden  

 videre kunne imødekomme sky.'s oplæg, og da han i den forbindelse havde  

 forbeholdt sig at få personligt møde med kommissionen, blev han efterfølgende  

 indbudt hertil.
På mødet fremlagde sky. sine synspunkter, herunder at det var første gang  

 i hans mangeårige erhvervskarriere, at han var til møde med en  

 ligningskommission om en forskudsregistrering.
Han gentog, at det var  

 utåleligt, at blot fordi man boede på »den forkerte side af åen«,  

 så skulle det give forskudsskatteproblemer samt andre argumenter, der  

 tidligere har været berørt foranstående.
Da han endelig tilkendegav at være  

 »villig til at gå højere op«, blev forskudsregistreringen  

 »forligsmæssigt« placeret 100.000 kr.- højere end sky.'s egen  

 registrering, idet der herved bl.a. blev taget hensyn til sky.'s anbringende  

 om at ville henlægge maksimalt på investeringsfond m.v.
Man opnåede herved en  

 »spiselig« om end ikke ideel løsning.
 Som førnævnt pålagde kommissionen efterfølgende skatteadministrationen at  

 rejse spørgsmålet i kompetente forsamlinger, og nærværende henvendelse skal  

 ses som en følge heraf.
Spørgsmålet om restancer og skattekredit er jo meget oppe i tiden, og  

 skønt ovennævnte eksempel ikke indeholder en potentiel restant, rejser sagen  

 problemstillingen om en ensartet forvaltningsakt i forbindelse med disse  

 sager.
Det er klart, at det især er ordet »væsentligt« i  

 kildeskattelovens § 53, stk. 2, 1. pkt., der er den »elastik« i  

 bestemmelsen, som giver anledning til den uensartede myndighedsbehandling.  

 Hvis regelen derfor skal opretholdes, bør der nok ske en konkretisering  

 heraf, noget lignende fortolkning af væsentlighedskriterierne i  

 bestemmelserne i kildeskattelovens § 55, således som disse fremgår af  

 Statsskattedirektoratets cirkulære nr. 37 af 11/10 1984 om tilbagebetaling  

 efter kildeskattelovens § 55.
 Man har - forhåbentlig - ved nærværende skrivelse henledt foreningens  

 opmærksomhed på et problem, som har voldt en af medlemskommissionernes  

 betragtelige (samvittigheds-) kvaler, og man hører gerne om FDL vil tage  

 initiativ til en bearbejdelse af bestemmelsen med henblik på at opnå enten en  

 afvikling af regelen (= forenkling) eller at konstituere ensartethed i dens  

 anvendelse (= retssikkerhed).
På regionalmødet appellerede et af de tilstedeværende medlemmer af  

 Folketingets Skatte- og Afgiftsudvalg - Jens Thoft - til, at man fremsendte  

 generelle problemstillinger til udvalget.
Vore erfaringer fra tidligere om  

 resultat i den forbindelse er ikke synderlig opløftende, men for at  

 »give det en chance« har man tilstillet en kopi af nærværende  

 skrivelse til folketingsmedlem Jens Thoft, om ikke andet så for at gøre vore  

 betænkeligheder til skamme.
Med venlig hilsen Bent Madsen Souschef 18. april 1989 Skatteministerens kommentar til henvendelse fra Søndersø Kommune Ved  

 skrivelse af 7. april 1989 (L 220, bilag 4) har Søndersø Kommune fremsendt  

 kopi af skrivelse af 28. marts 1989 til Foreningen af Danske  

 Ligningskommissioner til udvalget.
På baggrund af en konkret sag har  

 ligningskommissionen i Søndersø Kommune forhøjet en af skatteyder foretaget  

 forskudsregistrering på baggrund af, at statteyder de foregående 4 år har  

 forskudsregistreret sig for lavt.
I denne forbindelse har kommunen oplyst, at praksis vedrørende forhøjelse  

 af forskudsregistrering ved høje frivillige indbetalinger er forskellig fra  

 kommune til kommune.
En anden kommune har oplyst, at man tidligere havde haft  

 en sag i Statsskattedirektoratet, hvor en praksis svarende til Søndersø  

 Kommunes blev underkendt.
Herefter havde kommunen lempet praksis.
 Søndersø Kommune ønsker ikke at opretholde en streng praksis, hvis  

 skatteyder blot kan flytte til nabokommunen, hvor store § 59-indbetalinger  

 ikke »kulegraves«.
Kommentar Det er de kommunale ligningsmyndigheder, der har kompetencen til at  

 fastsætte grundlaget for den foreløbige skattebetaling, jf. ligningslovens §  

 32 D.
I øvrigt kan skattemyndighederne, jf. kildeskattelovens § 53, stk. 2,  

 fastsætte grundlaget for den foreløbige skat efter anslåede forventede  

 indkomst- og formueforhold, når de efter foreliggende oplysninger finder  

 nærliggende grund til at antage, at den skattepligtiges indkomstforhold i  

 indkomståret vil afvige væsentligt fra, hvad der senest er lagt til grund ved  

 skatteligningen.
Der kan herudover henvises til besvarelsen af spørgsmål 3. Det fremgår  

 heraf, at Statsskattedirektoratet årligt udsender en liste til kommunerne  

 over skatteydere, der inden 1. februar har foretaget en frivillig  

 indbetaling, der er større end 25.000 kr.
Listen bliver sendt til  

 forskudsregistreringskommunen, hvor listen bruges til en kontrol og eventuel  

 regulering af forskudsansættelsen for det løbende indkomstår.
Statsskattedirektoratet behandler ikke konkrete klager vedrørende ændring  

 af forskudsregistreringen, idet dette spørgsmål som nævnt henhører under  

 ligningskommissionerne.
Derimod har direktoratet ved nogle lejligheder udtalt  

 sig om principielle spørgsmål i forbindelse med forskudsregistrering og  

 ændring af forskudsregistrering.
Den konkrete sag, der er nævnt i henvendelsen hvori  

 Statsskattedirektoratet skulle have udtalt sig, har direktoratet umiddelbart  

 intet kendskab til.
Der er formentlig tale om en sag fra kildeskattesystemets  

 barndom i 1970'erne.
 Det skal imidlertid gentages, at det er de kommunale skattemyndigheder,  

 der har kompetencen på det omhandlede område.
Tillægsbetænkningen Udvalget har, efter at lovforslaget ved 2. behandling blev henvist til fornyet udvalgsbehandling, behandlet dette i nogle møder.
Udvalget har stillet spørgsmål til skatteministeren, som denne har besvaret skriftligt.
 Der er af skatteministeren stillet ændringsforslag, hvorom henvises til de  

 ledsagende bemærkninger.
 Herefter indstiller et flertal (udvalget med undtagelse af  

 Socialdemokratiets og Socialistisk Folkepartis medlemmer) lovforslaget til  

vedtagelse med de af skatteministeren stillede ændringsforslag.
Et mindretal (Socialdemokratiets og Socialistisk Folkepartis  

 medlemmer af udvalget) indstiller lovforslaget til forkastelse ved 3.  

 behandling.
Mindretallet kan dog stemme for de af skatteministeren under nr.  

 1-9 stillede ændringsforslag.
Mindretallet ønsker at udtale følgende:
 Ved 2. behandling indstillede Socialdemokratiet og Socialistisk Folkeparti  

 lovforslaget til vedtagelse med de ændringsforslag, som partierne stillede.  

 Men med en enkelt undtagelse blev disse ændringsforslag nedstemt.
Det betyder, at den omfattende spekulation, der bevisligt foregår i store  

 restskatter, forøges med endnu større gevinster for spekulanterne til følge.  

 Det er utroligt, at skatteministeren fejer problemerne ind under gulvtæppet  

 og i stedet anviser konfliktskabende lokale forhøjelser af  

 forskudsregistreringen som påvist i henvendelsen til udvalget fra Søndersø  

 Kommunes Skatteforvaltning.
Ministeren vælger altså her bureaukratisk  

 regelstyring i stedet for at anvende markedsmekanismerne.
 Socialdemokratiet og Socialistisk Folkeparti er enige i forslagene om at  

 forhøje de beløb for restskat, der kan overføres til et efterfølgende år fra  

 5.000 kr. til 10.000 kr.
Hensigten med lovforslaget er angiveligt at nedbringe skatterestancerne.  

 Men som lovforslaget vil se ud efter vedtagelse af skatteministerens  

 ændringsforslag, kan konsekvensen kun blive, at skatterestancerne bliver  

 større.
Skatteministeren opnår altså det stik modsatte af den erklærede  

 hensigt.
Så langt var skatteministeren parat til at gå for at holde hånden  

 over spekulanter i store restskatter, som end ikke må pålægges en  

 rentebetaling i underkanten af markedsrenten, som det blev foreslået af  

 mindretallet i udvalgets betænkning.
Ændringsforslag Af skatteministeren, tiltrådt af udvalget:
Til § 1 1) Før nr. 1 indsættes som nyt nummer:
 » 01.
 § 14, stk. 1, 2. pkt., affattes således:
»Eventuelt overført beløb efter § 62 C, stk. 2, 2. pkt., samt  

 eventuel skattegodtgørelse som nævnt i § 67 A, stk. 1, vedrørende  

 aktieudbytte m.v., der er oppebåret før dødsfaldet, anses for indregnet i de  

 foreløbige indkomstskattebeløb.«» 2) Nr. 1 affattes således:
» 1. I § 14, stk. 2, 2. pkt., indsættes efter  

 »fradrag af«: »eventuelt overført beløb efter § 62 C, stk. 2,  

 2. pkt., samt«, og »4.000 kr.« ændres til: »10.000  

 kr.«» 3) Nr. 2 affattes således:
» 2. I § 14, stk. 2, 3. pkt., indsættes efter  

 »fradrag af«: »eventuelt overført beløb efter § 62 C, stk. 2,  

 2. pkt., samt« og »500 kr.« ændres til: »1.000  

 kr.«» 4) Efter nr. 2 indsættes som nyt nummer:
» 02. I § 14, stk. 9, 2. pkt., ændres »500  

 kr.« til: »1.000 kr.«» 5) Nr. 5 affattes således:
» 5. I § 55, stk. 1, indsættes efter »fradrag  

 af«: »eventuelt overført beløb efter § 62 C, stk. 2, 2. pkt.,  

 samt«, og »§ 62, stk. 4« ændres til: »§ 62, stk.  

 3«.' 6) I det under nr. 6 foreslåede § 56, stk. 3, udgår sidste  

 punktum.
 7) Efter nr. 8 indsættes som nye numre:
 » 03. I § 60, stk. 1, indsættes efter »fradrag  

 af«: »eventuelt overført beløb efter § 62 C, stk. 2, 2. pkt.,  

 samt«.
04. I § 61, stk. 1, indsættes efter »fradrag af«:  

 »eventuelt overført beløb efter § 62 C, stk. 2, 2. pkt., samt«.' 8) Nr. 9 affattes således:
 » 9. § 61, stk. 2-6, ophæves, og i stedet indsættes:
» Stk. 2. Ved betaling af restskat skal der tillige betales et  

 statskassen tilfaldende tillæg på 7 pct. af restskatten.
I det omfang  

 restskatten opkræves efter stk. 3 eller stk. 5, skal der dog betales et  

 tillæg på 8 pct. af denne del af restskatten.
Stk. 3. Er udskrivningsdatoen for den skattepligtiges årsopgørelse senest  

 den 1. oktober i det år, hvori ligningen foretages, overføres den del af  

 restskatten med eventuelle skyldige renter efter § 63, stk. 1, der ikke  

 overstiger et grundbeløb på 10.000 kr. med tillæg af et til den overførte  

 restskat svarende tillæg efter stk. 2, 2. pkt., som et yderligere tilsvar for  

 det efterfølgende år, til hvis dækning der opkræves yderligere A- eller  

 B-skat for dette år.
Skatteministeren fastsætter regler om opkrævningen.
De  

 skattebeløb, der er opkrævet for et år, hvortil der er overført restskat  

 m.v., anses for medgået først til dækning af den overførte restskat m.v.
Stk. 4. Et eventuelt resterende beløb efter stk. 3 forfalder med tillæg  

 efter stk. 2, 1. pkt., til betaling i 3 rater den 1. i hver af månederne  

 september , oktober og november i det år, hvori ligningen foretages.  

 Udskrives årsopgørelsen først den 1. september eller senere, forfalder  

 raterne dog først til betaling den 1. i hver af de nærmest følgende 3  

 måneder, dog bortset fra december måned.
Reglerne i § 58 om betalingsfristen  

 finder tilsvarende anvendelse.
 Stk. 5. Er udskrivningsdatoen for den skattepligtiges årsopgørelse senere  

 end den 1. oktober i det år, hvori ligningen foretages, forfalder den del af  

 restskatten med eventuelle skyldige renter efter § 63, stk. 1, der ikke  

 overstiger et grundbeløb på 10.000 kr., med tillæg af et til denne del af  

 restskatten svarende tillæg efter stk. 2, 2. pkt., til betaling i det  

 følgende år på samme tidspunkter og med samme betalingsfrister som B-skat,  

 jf. § 58. Er udskrivningsdatoen for årsopgørelsen først den 1. januar eller  

 senere, forfalder restskatten til betaling over de resterende B-skatterater.  

 Betalingen skal dog ske i mindst 3 rater, jf. dog § 62 C, stk. 1, hvorved  

 bortses fra månederne juni og december.
Stk. 6. Et eventuelt resterende beløb efter stk. 5 forfalder med tillæg  

 efter stk. 2, 1. pkt., til betaling den 1. i hver af de nærmest følgende 3  

 måneder, dog bortset fra juni og december måned.
Reglerne i § 58 om  

 betalingsfristen finder tilsvarende anvendelse.
 Stk. 7. Er den pågældende ikke skattepligtig ved begyndelsen af det  

 efterfølgende år, sker opkrævningen efter reglerne i stk. 4, jf. dog § 62 B.  

 Overtager den længstlevende ægtefælle i umiddelbar forbindelse med dødsfaldet  

 fællesboet til hensidden i uskiftet bo, eller udlægges boet uden  

 skiftebehandling til længstlevende efter skiftelovens § 57, stk. 1, sker  

 opkrævningen hos den længstlevende af afdødes restskat m.v. for året før  

 dødsfaldet efter reglerne i stk. 5 og 6.
Stk. 8. Det i stk. 3 og 5 nævnte grundbeløb reguleres efter  

 personskattelovens § 20.«» 9) Efter nr. 9 indsættes som nyt nummer:
» 05. I § 62, stk. 1, indsættes efter »fradrag  

 af«: »eventuelt overført beløb efter § 62 C, stk. 2, 2. pkt.,  

 samt«.' Af skatteministeren, tiltrådt af et flertal (udvalget med  

 undtagelse af S og SF):
Til § 2 10) Paragraffen udgår.
Til § 4 11) Stk. 3 udgår.
 Stk. 4 bliver herefter stk. 3.
Bemærkninger Til nr. 1-5 Der er tale om konsekvensændringer som følge af ændringsforslag nr. 5 i  

 betænkningen.
Til nr. 6 Som følge af, at det med ændringsforslag nr. 5 i betænkningen blev  

 vedtaget at hæve den generelle bundgrænse til 100 kr., foreslås det, at det  

 også er denne grænse, der i alle forhold gælder i relation til de  

 indeholdelsespligtige.
Efter det oprindelige lovforslag gjaldt der en grænse  

 på 25 kr. for opkrævning af renter og gebyr.
Til nr. 7 og 9 Der er tale om konsekvensændringer som følge af ændringsforslag nr. 5 i  

 betænkningen.
Til nr. 8 Ændringsforslaget går ud på at bibeholde de gældendde procenttillæg til  

 restskatten på henholdsvis 7 og 8 pct.
Efter de gældende regler er procenttillægget for en restskat, der er  

 mindre end 5.000 kr., fastsat til 8 pct.
Dette hænger sammen med, at  

 restskatter af denne størrelse enten indregnes eller opkræves over 10 rater i  

 det følgende år.
Der er således for disse restskatter tale om en længere  

 kredittid end for større restskatter, hvor opkrævningen sker over 3 rater  

 typisk i september, oktober og november måned.
For disse større restskatter  

 er procenttillægget på 7 pct.
Ved lovforslaget er det foreslået at indføre en obligatorisk indregning,  

 hvorefter de første 10.000 kr. altid indregnes, uanset om restskatten er  

 større.
Det foreslås i tilknytning hertil, at procenttillægget på 8 pct.  

 pålægges den del af restskatten, der enten indregnes i det følgende år eller  

 opkræves via de 10 rater.
Procenttillægget på 7 pct. pålægges den del af  

 restskatten, der overstiger indregningsgrænsen, og som derfor opkræves over 3  

 rater.
Til nr. 10 Det foreslås, at indeholdelsesordningen i særlig indkomst i form af  

 fratrædelsesgodtgørelse og jubilæumsgratialer ikke gennemføres, og at § 2  

 derfor udgår.
Til nr. 11 Der er tale om en konsekvensændring som følge af, at § 2 udgår.
