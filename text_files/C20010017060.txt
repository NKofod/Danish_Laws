Vejledning om  

 afholdelse af folketingsvalg (Til alle kommunalbestyrelser, valgbestyrelser og  

 statsamtmænd) 1. Indledning Folketingsvalg afholdes efter reglerne i lov om valg til  

 Folketinget, jf. lovbekendtgørelse nr. 261 af 18. april 2001, samt de  

 bekendtgørelser og cirkulærer, som Indenrigsministeriet har  

 udstedt i henhold til loven, jf. oversigten i bilag 1.
 Siden folketingsvalget den 11. marts 1998 er der  

 gennemført forskellige ændringer af reglerne om folketingsvalg,  

 jf. oversigten i bilag 2. De vigtigste lovændringer  

 vedrører ændringer vedrørende brevstemmeafgivning som  

 følge af lov om social service (lov nr. 255 af 4. maj 1998) samt  

 ændringer vedrørende godkendelse af partinavne, valglister,  

 fristen for partiernes godkendelse af kandidater, brevstemmeafgivning m.v.  

 (lov nr. 215 af 28. marts 2001).
 I denne vejledning redegøres for de opgaver, der i  

 henhold til lovgivningen påhviler henholdsvis kommunalbestyrelser,  

 valgbestyrelser og statsamtmænd i forbindelse med forberedelse og  

 afholdelse af folketingsvalg.
 Forud for de enkelte folketingsvalg vil  

 Indenrigsministeriet udsende meddelelser, hvori der i tilknytning til denne  

 vejledning vil blive redegjort for de særlige forhold, der  

 vedrører det pågældende valg, herunder om formularer til  

 kandidatanmeldelser, om afstemningsbog og valgbog samt om  

 brevstemmematerialet.
2. Oversigt over opgavefordelingen ved  

 folketingsvalg Dette afsnit indeholder en oversigt over de opgaver, der  

 påhviler henholdsvis kommunalbestyrelserne, valgbestyrelserne og  

 statsamtmændene, herunder formanden for valgbestyrelsen i  

 Københavns Kommune henholdsvis Frederiksberg Kommune i det omfang,  

 disse varetager statsamtmandsopgaver.
Det nærmere indhold af de enkelte  

 opgaver er beskrevet i de følgende afsnit i vejledningen.
2.1. Kommunalbestyrelsens opgaver Ved folketingsvalg varetager kommunalbestyrelsen  

 følgende opgaver:
 1)	Udarbejder valglister og udsender valgkort, jf. afsnit 4.
 2)	Vælger medlemmer til opstillingskredsens valgbestyrelse, jf.  

 afsnit 5.
 3)	Vælger valgstyrere til at forestå afstemningen og den  

 efterfølgende stemmeoptælling på de enkelte  

 afstemningssteder, jf. afsnit 5.
 4)	Vælger tilforordnede vælgere dels til at bistå  

 valgstyrerne, dels til at fungere som stemmemodtagere ved  

 brevstemmeafgivningen på plejehjem m.v. og i ældreboliger samt i  

 vælgerens hjem, jf. afsnit 5.
 5)	Tilrettelægger brevstemmeafgivningen på folkeregistret,  

 på plejehjem m.v. og i ældreboliger samt i vælgerens hjem  

 og udpeger stemmemodtagere på mindre øer, jf. afsnit 8.
 6)	Forbereder afstemningen på valgdagen (bortset fra  

 tilvejebringelse af stemmesedler og opslag), jf. afsnit 7.
 7)	Sørger for, at valgmaterialet er til stede ved  

 fintællingen, jf. afsnit 9.
 8)	Opbevarer valgmaterialet henholdsvis tilintetgør  

 nærmere angivne dele af dette, når Folketinget endeligt har  

 afgjort eventuelle klager over valget, jf. afsnit 10 (gælder kun de  

 kommuner, hvis borgmester er formand for valgbestyrelsen).
2.2. Valgbestyrelsens opgaver Ved folketingsvalg varetager valgbestyrelsen i  

 opstillingskredsen følgende opgaver:
 1)	Tilvejebringer stemmesedler og opslag og sørger for  

 aflevering heraf til kommunalbestyrelsen i de enkelte kommuner i  

 opstillingskredsen, jf. afsnit 6.
 2)	Modtager på valgaftenen indberetning fra de enkelte  

 afstemningssteder i opstillingskredsen om resultatet af stemmeafgivningen.  

 Indberetter resultatet af stemmeafgivningen for opstillingskredsen som helhed  

 til Indenrigsministeriet, jf. afsnit 9.
 3)	Foretager fintælling dagen efter valgdagen samt udarbejder  

 valgbog, hvoraf attesteret kopi indsendes til Indenrigsministeriet, jf.  

 afsnit 9.
2.3. Statsamtmandens opgaver Ved folketingsvalg varetager statsamtmanden  

 følgende opgaver:
 1)	Modtager og godkender kandidatanmeldelser for opstillingskredsene i  

 vedkommende amtskreds, jf. afsnit 6.
 2)	Modtager fra partierne meddelelser om godkendte kandidater og  

 anmeldelser om nominering af kandidater i de enkelte opstillingskredse samt  

 anmeldelser om partiliste for alle et partis kandidater i amtskredsen, jf.  

 afsnit 6.
 3)	Udarbejder og tilsender valgbestyrelserne og kommunalbestyrelserne i  

 amtskredsen samt Indenrigsministeriet fortegnelser over de opstillede  

 kandidater i amtskredsen, jf. afsnit 6.
 For opstillingskredsene i 1. og 2. storkreds varetages  

 statsamtmandsopgaverne af formanden for valgbestyrelsen i Københavns  

 Kommune, mens statsamtmandsopgaverne for opstillingskredsene i 3. storkreds  

 varetages af formanden for valgbestyrelsen i Frederiksberg Kommune.
 Statsamtmanden og de nævnte  

 valgbestyrelsesformænd benævnes under ét som  

 anmeldelsesmyndigheden, jf. afsnit 6.
3. Oversigt over tidsfristerne ved  

 folketingsvalg Forberedelse, gennemførelse og opgørelse af  

 folketingsvalg skal afvikles inden for de tidsfrister, der er fastsat i eller  

 i henhold til folketingsvalgloven.
I det følgende gives en oversigt  

 over disse tidsfrister, idet bemærkes, at folketingsvalg  

 sædvanligvis udskrives med et varsel på 3 - 4 uger.
Valgets udskrivelse Kommunalbestyrelsen vælger medlemmer til  

 valgbestyrelsen samt valgstyrere og tilforordnede vælgere,  

 såfremt dette ikke allerede er sket.
 Kommunalbestyrelsen indrykker annoncer i de stedlige  

 dagblade eller lokalaviser om brevstemmeafgivning.
 Kommunalbestyrelsen eftersender brevstemmer fra  

 vælgere, der har afgivet brevstemme før valgets udskrivelse  

 (f.eks. på danske skibe i udenrigsfart), men som siden da har anmeldt  

 flytning til en anden kommune, til den nye bopælskommune.
 Anmodning om brevstemmeafgivning i hjemmet kan indgives  

 til folkeregistret, når valget er udskrevet, dog tidligst 4 uger  

 før valgdagen.
3 uger før valgdagen Brevstemmeafgivning i Danmark, herunder på danske  

 havanlæg på dansk område, kan begynde.
På  

 folkeregistrene skal der kunne afgives brevstemme fra denne dag.
18 dage før valgdagen Skæringsdato for optagelse af tilflyttere fra  

 Færøerne og Grønland på valglisten.
15 dage før valgdagen 1)	- kl. 12. Sidste frist for anmeldelse af nye partier til  

 Indenrigsministeriet.
 2)	Skæringsdato for optagelse af tilflyttere på valglisten  

 (bortset fra tilflyttere fra Færøerne og Grønland).  

 Personer, der har valgret uanset ophold i udlandet, og som i forbindelse med  

 udlandsopholdet er registreret i CPR som udrejst, kan kun optages på  

 valglisten, såfremt kommunalbestyrelsens eller Valgretsnævnets  

 afgørelse herom er truffet senest denne dag.
 3)	Skæringsdato for kommunalbestyrelsens indberetninger af  

 anmeldelser om flytning, iværksættelse eller ophævelse af  

 værgemål med fratagelse af den retlige handleevne, jf.  

 værgemålslovens § 6, erhvervelse eller fortabelse af dansk  

 indfødsret samt dødsfald og afgørelser om optagelse  

 på valglisten til CPR til brug for den maskinelt udskrevne  

 valgliste.
 4)	Sidste frist for kommunalbestyrelsens indberetning af  

 ændringer vedrørende afstemningsområder (valgdistrikter)  

 til CPR s vejregister.
 5)	Sidste frist for kommunalbestyrelsens indberetning af  

 ændringer vedrørende afstemningssteder til Kommunedata  

 A/S.
 Hvis 15.-dagen før valgdagen er en lørdag,  

 søndag eller helligdag, vil skæringsdatoen/sidste frist for de  

 under nr. 3-5 nævnte indberetninger ligge hverdagen forinden.
12 dage før valgdagen - kl. 18. Sidste frist for indgivelse af anmodning til  

 folkeregistret om at brevstemme i hjemmet.
 Hvis 12.-dagen før valgdagen er en lørdag  

 eller søndag, forlænges fristen for indgivelse af anmodning om  

 at brevstemme i hjemmet til førstkommende mandag kl. 12.
11 dage før valgdagen 1)	- kl. 12. Sidste frist for indlevering af kandidatanmeldelser til  

 anmeldelsesmyndigheden.
 2)	- kl. 12. Sidste frist for tilbagetrækning af en  

 kandidatanmeldelse over for anmeldelsesmyndigheden.
10 dage før valgdagen 1)	- kl. 12. Sidste frist for partiernes meddelelse til  

 anmeldelsesmyndigheden om godkendelse og nominering af kandidater samt  

 anmeldelse af partiliste.
 2)	Indenrigsministeriet bekendtgør senest denne dag i landets  

 dagblade dag og tid for afstemningen, og at der vil blive udsendt valgkort  

 til vælgerne, samt at indsigelser vedrørende manglende  

 modtagelse af valgkort eller modtagelse af valgkort med fejlagtigt indhold  

 skal fremsættes over for kommunalbestyrelsen.
8 dage før valgdagen Maskinelt udskrevne valglister skal være  

 kommunalbestyrelsen i hænde.
Maskinelt udskrevne valgkort skal  

 ligeledes være kommunalbestyrelsen i hænde, såfremt  

 kommunalbestyrelsen og ikke Kommunedata A/S afleverer disse til  

 postbesørgelse.
7 dage før valgdagen Maskinelt udskrevne valgkort skal være afleveret til  

 postbesørgelse enten af kommunalbestyrelsen eller af Kommunedata  

 A/S.
5 dage før valgdagen Maskinelt udskrevne valgkort skal være  

 vælgerne i hænde.
Næstsidste søgnedag før  

 valgdagen Sidste dag for brevstemmeafgivning i Danmark, herunder  

 på danske havanlæg på dansk område.
Dagen før valgdagen Valgstyrernes undersøgelse af, om brevstemmer kan  

 komme i betragtning, kan begynde og skal senest være foretaget inden  

 afstemningens begyndelse på valgdagen.
 Brevstemmer skal, for at kunne komme i betragtning,  

 være modtaget af valgstyrerne inden afstemningens begyndelse.
 Valgbestyrelsen skal aflevere stemmesedler og opslag til  

 kommunalbestyrelserne i god tid inden afstemningens begyndelse.
Valgdagen Afstemning kl. 9-20. Stemmeoptælling på  

 afstemningsstederne.
Indberetning af resultatet til valgbestyrelsen og  

 Indenrigsministeriet.
Dagen efter valgdagen Kommunalbestyrelsen sørger for, at stemmematerialet  

 er til stede ved fintællingen.
 Valgbestyrelsen foretager fintælling for hele  

 opstillingskredsen og afsender attesteret kopi af valgbogen til  

 Indenrigsministeriet.
Ugedagen efter valgdagen Sidste frist for indgivelse af klager over valget.
Klager  

 skal stiles til Folketinget og sendes til Indenrigsministeriet.
12 søgnedage efter valgdagen - kl. 12. Nyvalgt Folketing træder sammen, dersom  

 kongen ikke har indkaldt det til møde forinden.
 Når Folketinget endeligt har afgjort eventuelle  

 klager over valget, tilintetgøres valglister og valgkort samt  

 stemmesedler og brevstemmemateriale.
4. Valgret, valglister og valgkort 4.1. Valgret Efter grundlovens § 29 og lovens § 1 tilkommer valgret til  

 Folketinget enhver, der -	har dansk indfødsret, -	er fyldt 18 år og -	har fast bopæl i riget.
 Personer, der er under værgemål med fratagelse  

 af den retlige handleevne, jf. værgemålslovens § 6, har dog ikke  

 valgret. (Personer, der er under værgemål med fratagelse af den  

 retlige handleevne, blev tidligere benævnt umyndiggjorte).
 Personer, der er under andre former for  

 værgemål, jf. værgemålslovens §§ 5 og 7, fortaber  

 ikke deres valgret.
Personer, der er ansat i den danske stat og beordret til  

 tjeneste uden for riget, anses for at have fast bopæl i riget, jf.  

 lovens § 2, stk. 1. Personer, der midlertidigt har taget ophold i udlandet,  

 og som er omfattet af en af de persongrupper, der er opregnet i lovens § 2,  

 stk. 2, anses ligeledes for at have fast bopæl i riget.
Tilsvarende  

 gælder under visse betingelser for ægtefæller, registrerede  

 partnere og samlevere til personer, der er omfattet af lovens § 2, stk. 1  

 eller 2, jf. lovens § 2, stk. 3.
4.2. Generelt om optagelse på  

 valglisten Ingen kan udøve valgret, dvs. have ret til at  

 afgive stemme, uden at være optaget på valglisten, jf. lovens §  

 3.
Kommunalbestyrelsen skal udarbejde en valgliste over  

 kommunens vælgere.
Valglisten skal udarbejdes for hvert  

 afstemningsområde i kommunen, jf. lovens § 18, stk. 1.
Vælgere, der er tilmeldt et folkeregister her i  

 landet, optages automatisk på valglisten.
Optagelse på valglisten  

 sker i den kommune, hvor de er tilmeldt folkeregistret senest 15.-dagen  

 før valgdagen, jf. lovens § 15 sammenholdt med § 18. Det gælder  

 også vælgere, der er ansat i den danske stat og beordret til  

 tjeneste uden for riget, jf. lovens § 2, stk. 1, samt under visse betingelser  

 deres ægtefæller, registrerede partnere og samlevere, jf. lovens  

 § 2, stk. 3, såfremt de har taget ophold i udlandet i forbindelse med  

 den beordrede tjeneste fra og med den 1. juli 2000, hvor de efter de nye  

 regler i lov nr. 426 af 31. maj 2000 om Det Centrale Personregister  

 (CPR-loven) ikke registreres som udrejst, jf.
CPR-lovens § 24, stk. 5 og 6.  

 Det gælder endvidere vælgere, der i øvrigt er registreret  

 under vejkoder større end 9900, jf. § 11 i cirkulære nr. 80 af  

 6. juni 2000 om folkeregistrering m.v. (se dog afsnit 4.10. nedenfor om  

 udsendelse af valgkort). Vælgere, der er registreret som forsvundet,  

 jf. § 6, stk. 5, i CPR-loven, optages ikke på valglisten.
Skæringsdagen for automatisk optagelse på  

 valglisten er som nævnt 15.-dagen før valgdagen.
Det betyder, at  

 kommunalbestyrelsen på valglisten under den aktuelle bopæl skal  

 optage de vælgere, der senest 15.- dagen før valgdagen er  

 flyttet til kommunen eller flyttet inden for kommunen, og som senest denne  

 dag har anmeldt flytningen til kommunens folkeregister, jf. lovens § 18, stk.  

 2, 1. pkt., og stk. 3. Vælgere, der senere end 15.-dagen før  

 valgdagen er flyttet til en anden kommune eller inden for kommunen, eller som  

 senere end denne dag har anmeldt flytning, skal forblive optaget på  

 valglisten under den hidtidige bopæl, jf. lovens § 18, stk. 4.
 For vælgere, der flytter mellem Danmark og  

 Færøerne eller mellem Danmark og Grønland, er  

 skæringsdatoen for optagelse på valglisten dog 18.-dagen  

 før valgdagen, jf. lovens § 18, stk. 2, 2. pkt., og stk. 5.
Vælgere, der er omfattet af lovens § 2, og som i  

 forbindelse med udlandsopholdet er registreret i CPR som udrejst, optages kun  

 på valglisten, hvis de har anmodet herom, og der senest 15.-dagen  

 før valgdagen er truffet afgørelse om optagelse på  

 valglisten enten af kommunalbestyrelsen eller af Valgretsnævnet.  

 Optagelse på valglisten sker i den kommune i Danmark, hvor de sidst har  

 været tilmeldt folkeregistret.
For vælgere, der er omfattet af  

 lovens § 2, stk. 1, eller § 2, stk. 3, jf. stk. 1, og som umiddelbart inden  

 udsendelsen til tjeneste uden for riget var tilmeldt folkeregistret i en  

 kommune på Færøerne eller i Grønland, sker  

 optagelse på valglisten ligeledes i den kommune i Danmark, hvor de  

 sidst har været tilmeldt folkeregistret, jf. lovens § 16, stk. 1.
 Ansøgninger om optagelse på valglisten af  

 vælgere, der er omfattet af lovens § 2, og som er registreret i CPR som  

 udrejst, skal indgives til kommunalbestyrelsen i den kommune i Danmark, hvor  

 vælgeren sidst har været tilmeldt folkeregistret, idet  

 pågældende i givet fald skal optages på valglisten i denne  

 kommune, jf. ovenfor.
Skæringsdatoen for optagelse på valglisten af  

 vælgere, der er omfattet af lovens § 2, er som nævnt 15.-dagen  

 før valgdagen.
Det betyder, at afgørelse om optagelse på  

 valglisten skal være truffet senest 15.-dagen før valgdagen, jf.  

 lovens § 18, stk. 6.
Ansøgninger om optagelse på valglisten skal  

 behandles løbende.
Kommunalbestyrelsen skal endvidere, så vidt  

 det overhovedet er muligt, sikre, at indkomne ansøgninger kan blive  

 behandlet senest 15.-dagen før valgdagen.
Ansøgninger om optagelse på valglisten,  

 herunder ansøgninger om fornyet optagelse, som kommunalbestyrelsen  

 modtager senest 15.-dagen før valgdagen, skal derfor behandles straks  

 efter modtagelsen, herunder eventuelt straks videresendes til  

 Valgretsnævnet.
Videresendelsen kan om fornødent ske pr. telefax  

 (33 92 36 25). Såfremt der er tale om en ansøgning om  

fornyet optagelse på valglisten indgivet  inden  

 2-årsperiodens udløb, kan behandlingen af en ansøgning  

 dog sættes i bero til efter valget, jf. nedenfor i afsnit 4.6.2. under  

 1) og 2).
 Det bemærkes, at afslag på  

 ansøgninger om optagelse på valglisten, herunder om fornyet  

 optagelse, alene kan gives af Valgretsnævnet (medmindre afslaget  

 er begrundet i, at den pågældende ikke opfylder de almindelige  

 valgretsbetingelser, bortset fra bopælsbetingelsen).
 Vælgere, der senere end 15.-dagen før  

 valgdagen indgiver anmodning om optagelse på valglisten, kan ikke  

 optages (eller eventuelt forblive optaget) på valglisten, uanset om  

 anmodningen indgives i forbindelse med anmeldelse af flytning til  

 udlandet.
 Reglerne om optagelse på valglisten af personer, der  

 er omfattet af lovens § 2, og som er registreret i CPR som udrejst, er  

 fastsat dels i lovens §§ 16 og 17 og § 18, stk. 6, dels i  

 bekendtgørelse nr. 306 af 3. maj 2001 om optagelse på  

 folketingsvalglisten af personer, der har valgret uanset ophold i udlandet.  

 Bekendtgørelsen trådte i kraft den 15. maj 2001. Der henvises  

 nærmere til vejledning nr. 134 af 4. juli 2001 om behandling af  

 ansøgninger om optagelse på folketingsvalglisten af personer,  

 der har valgret uanset ophold i udlandet.
4.3. Indberetninger af ændringer  

 vedrørende afstemningsområder og afstemningssteder Den valgliste, kommunalbestyrelsen skal udarbejde over  

 kommunens vælgere, skal udarbejdes for hvert afstemningsområde i  

 kommunen.
For hvert afstemningsområde er der ét afstemningssted,  

 hvorom oplysning skal påføres de valgkort, som  

 kommunalbestyrelsen udsender til vælgerne, jf. afsnit 4.10.  

 nedenfor.
 Ændringer i afstemningsområder  

 (valgdistrikter) skal løbende indberettes til CPR´s vejregister, og  

 ændringer i afstemningssteder skal løbende indberettes til  

 Kommunedata A/S. Ændringer vedrørende afstemningsområder  

 (valgdistrikter) og afstemningssteder skal være indberettet senest  

15.-dagen før valgdagen til CPR´s vejregister henholdsvis  

 Kommunedata A/S.
Der foretages ikke udtræk fra CPR lørdage,  

 søndage og helligdage.
Falder 15.-dagen før valgdagen på  

 en lørdag, søndag eller helligdag, vil skæringsdagen for  

 indberetning til CPR´s vejregister vedrørende afstemningsområder  

 samt indberetning til Kommunedata A/S vedrørende afstemningssteder  

 være hverdagen forinden.
4.4. Maskinel udarbejdelse af  

 valglister Valglisterne udarbejdes maskinelt på grundlag af  

 oplysningerne i CPR med de ændringer, som kommunens folkeregister har  

 modtaget til og med 15.-dagen før valgdagen.
Med henblik på den maskinelle udarbejdelse af  

 valglisten skal kommunalbestyrelsen (folkeregistret) foretage indberetning  

 til CPR om 1)	alle flytninger, som folkeregistret har modtaget meddelelse om til  

 og med 15.-dagen før valgdagen, og hvor flyttedatoen ligger før  

 eller er lig med 15.-dagen før valgdagen, 2)	meddelelser om erhvervelse eller fortabelse af dansk  

 indfødsret, som folkeregistret har modtaget senest 15.-dagen  

 før valgdagen, 3)	meddelelser om iværksættelse eller ophævelse af  

 værgemål med fratagelse af den retlige handleevne, jf.  

 værgemålslovens § 6, som folkeregistret har modtaget senest  

 15.-dagen før valgdagen, samt 4)	meddelelser om dødsfald, som folkeregistret har modtaget  

 senest 15.-dagen før valgdagen, samt 5)	optagelse på valglisten af vælgere, der er omfattet af  

 lovens § 2, og for hvilke kommunalbestyrelsen senest 15.-dagen før  

 valgdagen har truffet afgørelse om optagelse på valglisten,  

 eller for hvilke kommunalbestyrelsen senest denne dag fra  

 Valgretsnævnet (skriftligt eller telefonisk) har modtaget meddelelse  

 om, at de pågældende er optaget på valglisten.
Optagelse  

 på valglisten af vælgere, der er omfattet af lovens § 2, stk. 1,  

 eller § 2, stk. 3, jf. stk. 1, og som umiddelbart inden udsendelsen til  

 tjeneste uden for riget var tilmeldt et folkeregister i Grønland,  

 herunder folkeregistret for områder i Grønland uden for den  

 kommunale inddeling, skal dog ikke indberettes til CPR.
Disse vælgere  

 skal i stedet optages manuelt på valglisten, jf. nedenfor i afsnit  

 4.6.2.
Indberetningerne skal foretages senest 15.-dagen  

 før valgdagen.
Det betyder, at meddelelser modtaget på  

 15.-dagen og afgørelser truffet på 15.-dagen skal indberettes  

 samme dag.
Det forudsættes, at meddelelsers rigtighed kontrolleres  

 på sædvanlig måde, samt at de almindelige betingelser  

 fastsat i CPR-loven for indberetning, herunder af en flytning, til CPR i  

 øvrigt er opfyldt.
Om de særlige betingelser for at registrere  

 en tilflytning fra et andet nordisk land eller Færøerne  

 henholdsvis for at registrere en person som udrejst til et andet nordisk land  

 eller Færøerne henvises til CPR-lovens § 19 henholdsvis § 25. En  

 anmeldt tilflytning, der ikke opfylder betingelserne for registrering i CPR,  

 vil heller ikke kunne danne grundlag for optagelse på valglisten, jf.  

 dog nedenfor i afsnit 4.6.1. om manuel optagelse på valglisten af bl.a.  

 visse vælgere, der tilflytter fra et andet nordisk land uden at  

 aflevere internordiske flyttepapirer som fastsat i CPR-lovens § 19, stk.  

 1.
 Ifølge den tidsplan, der gælder for  

 udtræk fra CPR til brug for fremstilling af valglister og valgkort,  

 udsendelse af materiale til kommunerne m.v., skal den maskinelt udskrevne  

 valgliste være kommunalbestyrelsen i hænde senest 8.-dagen  

 før valgdagen.
 Opmærksomheden henledes på, at  

 kommunalbestyrelsen efter CPR-lovgivningen ikke har adgang til at udlevere  

 valglisten, herunder fortegnelser over førstegangsvælgere, til  

 politiske partier m.v.
Der foretages ikke udtræk fra CPR lørdage,  

 søndage og helligdage.
Falder 15.-dagen før valgdagen på  

 en lørdag, søndag eller helligdag, vil skæringsdagen for  

 indberetning til CPR til brug for den maskinelt udskrevne valgliste  

 være hverdagen forinden.
I givet fald skal der i videre omfang end  

 ellers foretages manuel berigtigelse af den maskinelt udskrevne valgliste.  

 Udskrives der folketingsvalg til en ugedag, der medfører, at 15.-dagen  

 før valgdagen falder på en lørdag, søndag eller  

 helligdag, vil Indenrigsministeriet i forbindelse med meddelelsen til  

 kommunalbestyrelsen om udskrivelsen af valget udsende en supplerende  

 vejledning om udarbejdelse af valglister.
4.5. Manuel berigtigelse af valglisten som  

 følge af mangler m.v. vedrørende indberetning til CPR Konstateres det, at en indberetning til CPR, som  

 kommunalbestyrelsen (folkeregistret) burde have foretaget senest 15.-dagen  

 før valgdagen, jf. ovenfor i afsnit 4.4., ikke er foretaget, skal de  

 pågældende vælgere manuelt optages på eller slettes  

 af valglisten.
Ved flytning mellem to kommuner må tilflytningskommunen  

 rette henvendelse til fraflytningskommunen herom, således at den  

 pågældende manuelt kan slettes af valglisten i  

 fraflytningskommunen.
Dette gælder også, hvis der efter fristen for  

 indberetning til CPR, men dog senest på valgdagen, fremkommer  

 oplysninger, der gør, at en indberetning til CPR nu skal foretages.  

 Såfremt en flytning til en kommune ikke er indberettet til CPR senest  

 15.-dagen før valgdagen på grund af manglende  

 logiværterklæring eller lignende, skal den pågældende  

 vælger således optages manuelt på valglisten i  

 tilflytningskommunen, når logiværterklæring, som  

 bekræfter, at vælgeren er flyttet til adressen m.v., foreligger  

 efter 15.-dagen før valgdagen, dog senest på valgdagen.  

 Fraflytningskommunen skal i disse tilfælde - medmindre der er tale om  

 tilflytning fra udlandet - underrettes med henblik på slettelse af  

 valglisten dér.
Det forudsættes herved, at folkeregistret har  

 modtaget meddelelse om flytningen senest 15.-dagen før valgdagen, og  

 at flyttedatoen ligger før eller er lig med 15.-dagen før  

 valgdagen.
Endvidere gælder, at såfremt  

 kommunalbestyrelsens (folkeregistrets) afgørelse om, at en anmeldt  

 tilflytning til en kommune ikke opfylder betingelserne for registrering i CPR  

 - og den pågældende derfor ikke er optaget på den maskinelt  

 udskrevne valgliste over kommunens vælgere - ændres af  

 folkeregistret selv eller af Indenrigsministeriet efter 15.-dagen før  

 valgdagen, men dog senest på valgdagen, skal den pågældende  

 vælger optages manuelt på valglisten.
Fraflytningskommunen skal i  

 disse tilfælde - medmindre der er tale om tilflytning fra udlandet -  

 underrettes med henblik på slettelse af valglisten dér.
Det  

 forudsættes herved, at folkeregistret har modtaget meddelelse om  

 flytningen senest 15.-dagen før valgdagen, og at flyttedatoen ligger  

 før eller er lig med 15.-dagen før valgdagen.
4.6. Manuel optagelse på valglisten i  

 øvrigt 4.6.1. Manuel optagelse på valglisten af  

 visse vælgere, der tilflytter fra et andet nordisk land eller er  

 fraflyttet til Færøerne eller Grønland Vælgere, der er flyttet til kommunen fra et andet  

 nordisk land senest 15.-dagen før valgdagen, og som senest denne dag  

 har anmeldt flytningen til kommunens folkeregister, men som ikke som fastsat  

 i CPR-lovens § 19, stk. 1, har afleveret internordiske flyttepapirer, skal  

 optages manuelt på valglisten.
Forinden optagelsen på valglisten  

 kan de pågældende om fornødent afkræves  

 dokumentation for, at de har dansk indfødsret og opfylder  

 aldersbetingelsen for valgret.
Vælgere, der tilflytter fra Færøerne  

 uden som fastsat i CPR-lovens § 19, stk. 1, jf. § 23, stk. 2, at aflevere  

 internordiske flyttepapirer, skal derimod ikke optages manuelt på  

 valglisten, heller ikke i tilfælde, hvor vælgeren er tilflyttet  

 fra Færøerne senest 18.-dagen før valgdagen og senest  

 denne dag har anmeldt flytning.
Det skyldes, at disse vælgere forbliver  

 optaget på valglisten på Færøerne.
Vælgere, der tilflytter fra Grønland, skal  

 ikke aflevere internordiske flyttepapirer, jf.
CPR-lovens § 19, stk. 1, og §  

 23, stk. 2, hvorfor der af den grund ikke kan opstå  

 spørgsmål om, hvorvidt tilflyttere fra Grønland eventuelt  

 skal optages manuelt på valglisten.
Vælgere, der er fraflyttet til Færøerne  

 eller Grønland senere end 18.-dagen før valgdagen, eller som  

 senere end denne dag har anmeldt flytning, skal forblive optaget på  

 valglisten under den hidtidige bopæl.
Såfremt sådanne  

 vælgere senest 15.-dagen før valgdagen er registreret i CPR som  

 fraflyttet til Færøerne henholdsvis Grønland, vil de  

 imidlertid ikke blive optaget på den maskinelt udskrevne valgliste og  

 skal derfor optages manuelt på valglisten.
4.6.2. Manuel optagelse på valglisten af  

 visse vælgere, der er omfattet af lovens § 2 Vælgere, der er omfattet af lovens § 2, og som i  

 forbindelse med udlandsopholdet er registreret i CPR som udrejst, skal  

 optages på valglisten, hvis de har ansøgt herom, og der er  

 truffet afgørelse herom senest 15.-dagen før valgdagen.
 Vælgere, hvis ansøgning om optagelse på  

 valglisten er blevet imødekommet senest 15.-dagen før  

 valgdagen, optages om udgangspunkt på den maskinelt udskrevne valgliste  

 på baggrund af folkeregistrets indberetning til CPR af  

 afgørelser om optagelse på valglisten, jf. afsnit 4.4.  

 ovenfor.
 Vælgere, hvis ansøgning om optagelse på  

 valglisten er blevet imødekommet senest 15.-dagen før  

 valgdagen, skal dog optages manuelt på valglisten (eller  

 forblive optaget på den maskinelt udskrevne valgliste),  

såfremt fraflytningsdatoen til udlandet ligger senere end  

 15.-dagen før valgdagen.
Såfremt kommunalbestyrelsen eller  

 Valgretsnævnet har truffet afgørelse om optagelse på  

 valglisten af en vælger, der er omfattet af lovens § 2, stk. 1, eller §  

 2, stk. 3, jf. stk. 1, og som umiddelbart inden udsendelse til tjeneste uden  

 for riget var tilmeldt et folkeregister i Grønland, herunder  

 folkeregistret for områder i Grønland uden for den kommunale  

 inddeling, skal kommunalbestyrelsen sørge for, at den  

 pågældende vælger optages manuelt på  

 valglisten.
Det skyldes, at sådanne afgørelser ikke skal  

 indberettes til CPR, hvorfor de pågældende vælgere ikke vil  

 blive optaget på den maskinelt udskrevne valgliste.
Manuel optagelse  

 på valglisten skal dog kun finde sted, såfremt afgørelsen  

 om optagelse er truffet senest 15.-dagen før valgdagen, og  

 afgørelsen herom fortsat har gyldighed på valgdagen.
Der  

 henvises herved til § 13, stk. 3 og 4, i bekendtgørelse nr. 306 af 3.  

 maj 2001 om optagelse på valglisten af personer, der har valgret uanset  

 ophold i udlandet.
Da disse vælgere skal optages på valglisten i  

 den kommune i Danmark, hvor de sidst har været tilmeldt folkeregistret,  

 påhviler pligten til at sørge for manuel optagelse på  

 valglisten kommunalbestyrelsen i denne kommune.
 Afgørelser om optagelse på valglisten af  

 vælgere, der er omfattet af lovens § 2, stk. 1, eller § 2, stk. 3, jf.  

 stk. 1, og som umiddelbart inden udsendelsen til tjeneste uden for riget var  

 tilmeldt et folkeregister på Færøerne, skal på  

 sædvanlig måde indberettes til CPR, jf. ovennævnte  

 bekendtgørelses § 13, stk. 2. Sådanne vælgere vil derfor  

 også på sædvanlig måde blive optaget på den  

 maskinelt udskrevne valgliste.
 Såfremt en vælger, der er omfattet af lovens §  

 2, stk. 2, eller § 2, stk. 3, jf. stk. 2, og hvorom der tidligere er truffet  

 afgørelse om optagelse på valglisten, har indgivet  

 ansøgning om fornyet  optagelse på valglisten  

inden 2-årsperiodens udløb, gælder  

 følgende:
1)	Hvis 2-årsperioden udløber på valgdagen eller  

 senere, vil den pågældende blive optaget på den maskinelt  

 udskrevne valgliste.
Behandlingen af ansøgningen kan sættes i  

 bero til efter valget.
2)	Hvis 2-årsperioden udløber før valgdagen, og  

 afgørelse om fornyet optagelse ikke er truffet senest 15.-dagen  

 før valgdagen, vil den pågældende ikke blive optaget  

 på den maskinelt udskrevne valgliste.
Den pågældende skal  

 derfor optages manuelt på valglisten.
Dette er en følge  

 af, at 2-årsperioden forlænges, indtil der er truffet  

 afgørelse, såfremt anmodning om fornyet optagelse indgives inden  

 2-års periodens udløb, jf. lovens § 16, stk. 3. Behandlingen af  

 ansøgningen kan sættes i bero til efter valget.
4.6.3. Manuel optagelse på valglisten af  

 vælgere, der erhverver dansk indfødsret, eller hvis  

 værgemål med fratagelse af den retlige handleevne ophæves  

 senere end 15.-dagen før valgdagen Personer, der erhverver dansk indfødsret senere end  

 15.-dagen før valgdagen, skal optages manuelt på valglisten,  

 såfremt de opfylder de øvrige betingelser for optagelse på  

 valglisten.
 Personer, der har været under værgemål  

 med fratagelse af den retlige handleevne, jf. værgemålslovens §  

 6, men hvis værgemål med fratagelse af den retlige handleevne  

 ophæves senere end 15.-dagen før valgdagen, skal optages manuelt  

 på valglisten, såfremt de opfylder de øvrige betingelser  

 for optagelse på valglisten.
 Disse berigtigelser af valglisten i form af manuel  

 optagelse på valglisten skal foretages til og med valgdagen for de  

 meddelelser, der modtages i kommunens folkeregister til og med valgdagen.
4.7. Manuel slettelse af valglisten i  

 øvrigt, herunder af visse vælgere, der er tilflyttet fra  

 Færøerne eller Grønland Ved modtagelse af henvendelse fra tilflytningskommunen om  

 manuel optagelse af tilflyttende vælgere på valglisten, jf.  

 ovenfor i afsnit 4.5., skal fraflytningskommunen manuelt slette de  

 pågældende vælgere af valglisten.
 Ved meddelelser om fraflytning til udlandet,  

 dødsfald, iværksættelse af værgemål med  

 fratagelse af den retlige handleevne, jf. værgemålslovens §  

 6, eller fortabelse af dansk indfødsret, som modtages i  

 kommunens folkeregister senere end 15.-dagen før valgdagen, skal den  

 pågældende vælger manuelt slettes af valglisten, jf. dog  

 nedenfor.
En vælger, som har anmeldt fraflytning til et andet  

 nordisk land, skal dog kun slettes, såfremt folkeregistret modtager  

 underretning om, at den pågældende senest på valgdagen er  

 registreret som bosat i tilflytningslandet, jf.
CPR-lovens § 25, stk. 3.
En vælger, som fraflytter til Færøerne,  

 skal kun slettes af valglisten i tilfælde af, at folkeregistret  

 modtager underretning om, at den pågældende senest på  

 18.-dagen før valgdagen er registreret som bosat på  

 Færøerne, jf.
CPR-lovens § 25, stk. 3, jf. § 27, stk. 2.
 Ved meddelelser om fraflytning skal der endvidere kun ske  

 sletning af valglisten, såfremt flyttedatoen ligger før eller er  

 lig med valgdagen.
 Disse berigtigelser af valglisten i form af slettelse af  

 valglisten skal foretages til og med valgdagen for de meddelelser, der  

 modtages i kommunens folkeregister til og med valgdagen.
Vælgere, der er tilflyttet kommunen fra  

 Færøerne eller Grønland, optages kun på  

 valglisten, såfremt de senest 18.-dagen før valgdagen er flyttet  

 til kommunen og senest denne dag har anmeldt flytningen.
Såfremt der  

 på den maskinelt udskrevne valgliste, der er udskrevet med 15.-dagen  

 før valgdagen som skæringsdato, måtte være optaget  

 vælgere, der er tilflyttet fra Færøerne eller  

 Grønland senere end 18.-dagen før valgdagen eller har anmeldt  

 flytningen senere end denne dag, skal disse vælgere manuelt slettes af  

 valglisten.
 Til sådanne vælgere skal kommunalbestyrelsen  

 (folkeregistret) udlevere eller tilsende skriftlig oplysning om, at de ikke  

 kan afgive stemme til valget i Danmark, uanset om de måtte modtage  

 valgkort.
4.8. Særligt om flytning mellem kommuner  

 eller inden for en kommune senere end 15.-dagen før valgdagen Vælgere, hvis flyttedato ligger senere end 15.-dagen  

 før valgdagen, eller som anmelder flytning senere end denne dato  

fra en anden kommune, skal forblive optaget på valglisten under  

 den hidtidige bopæl, jf. lovens § 18, stk. 4.
Det henstilles, at folkeregistret til disse vælgere  

 udleverer eller tilsender skriftlig oplysning om, at de kan afgive stemme  

 enten ved at give fremmøde på valgdagen på  

 afstemningsstedet i den hidtidige bopælskommune eller ved at afgive  

 brevstemme, der stiles til kommunalbestyrelsen i den hidtidige  

 bopælskommune.
I den forbindelse henstilles det, at der gives oplysning  

 om sidste frist for brevstemmeafgivning.
Ved flytninger inden for kommunen senere end  

 15.-dagen før valgdagen forbliver vælgeren optaget på  

 valglisten under den hidtidige bopæl, jf. lovens § 18, stk. 4. Det  

 henstilles, at folkeregistret til disse vælgere udleverer eller  

 tilsender skriftlig oplysning om, at de kan afgive stemme enten ved at give  

 fremmøde på valgdagen på afstemningsstedet for den  

 hidtidige bopæl eller ved at afgive brevstemme, der stiles til  

 kommunalbestyrelsen i kommunen.
I den forbindelse henstilles det, at der  

 gives oplysning om sidste frist for brevstemmeafgivning.
4.9. Særligt om tilflytning fra udlandet  

 senere end 15.-dagen før valgdagen Vælgere, der tilflytter eller anmelder tilflytning  

 til kommunen fra udlandet senere end 15.-dagen før valgdagen, kan ikke  

 optages på valglisten.
 Vælgere, der er optaget på valglisten i  

 medfør af lovens § 16, jf. § 2, og som tilflytter eller anmelder  

 tilflytning fra udlandet senere end 15.-dagen før valgdagen, skal  

 forblive optaget på valglisten i medfør af lovens § 16.
4.10. Udsendelse af valgkort Så snart valglisten er udarbejdet, udsender  

 kommunalbestyrelsen valgkort til kommunens vælgere, der er optaget  

 på valglisten og tilmeldt folkeregistret, jf. lovens § 20. Til  

 vælgere, der er omfattet af lovens § 2, og som i forbindelse med  

 udlandsopholdet er registreret i CPR som udrejst, udsendes ikke valgkort,  

 uanset om kommunalbestyrelsen eller Valgretsnævnet har truffet  

 afgørelse om optagelse på valglisten.
Til vælgere, der er  

 registreret under vejkoder højere end 9900, skal endvidere ikke  

 udsendes valgkort.
Til de sidstnævnte udleveres eller tilsendes  

 valgkort, såfremt de pågældende anmoder herom og i  

 tilfælde af, at valgkort ønskes tilsendt, angiver en adresse,  

 hvortil valgkortet kan sendes.
 Valgkortene udarbejdes maskinelt på grundlag af de  

 maskinelt udarbejdede valglister og dermed på grundlag af kommunernes  

 indberetninger til CPR, jf. afsnit 4.4. ovenfor.
 Valgkortet skal indeholde oplysning om vælgerens  

 navn og adresse, nummer på valglisten samt om afstemningsstedets  

 beliggenhed og dag og tid for afstemningen, jf. lovens § 20. Såfremt de  

 maskinelt udskrevne valgkort som følge af for sen indberetning af  

 ændringer i afstemningsområder eller afstemningssteder, jf.  

 afsnit 4.3. ovenfor, eller af anden årsag ikke indeholder de  

 nævnte oplysninger, må disse påføres valgkortene  

 manuelt.
 Ifølge den tidsplan, der gælder for  

 udtræk fra CPR til brug for fremstilling af valglister og valgkort  

 m.v., skal valgkortene være kommunalbestyrelsen i hænde senest 8  

 dage før valgdagen.
 Kommunalbestyrelsen skal senest 7 dage før  

 valgdagen aflevere alle valgkort til postbesørgelse med henblik  

 på, at disse kan være vælgerne i hænde senest 5 dage  

 før valgdagen.
 Med henblik på at sikre hurtig udbringning skal man  

 opfordre kommunalbestyrelsen til at orientere postvæsenet om  

 udsendelsen i god tid forinden afleveringen til postbesørgelse.
 Det vil være hensigtsmæssigt, såfremt  

 folkeregistret inden aflevering af valgkortene til postvæsenet har  

 udtaget valgkort vedrørende personer, for hvem der senere end  

 15.-dagen før valgdagen er modtaget meddelelse om, at de er  

 afgået ved døden eller af andre grunde har mistet deres valgret  

 (fraflytning til udlandet, iværksættelse af værgemål  

 med fratagelse af den retlige handleevne, jf. værgemålslovens §  

 6, eller fortabelse af dansk indfødsret).
Uanset foranstående er der ikke noget til hinder  

 for, at kommunalbestyrelsen kan indgå aftale med Kommunedata A/S om, at  

 valgkortene afleveres til postbesørgelse (som B-post) direkte fra  

 Kommunedata A/S.
I så fald vil det være hensigtsmæssigt, at  

 kommunalbestyrelsen indgår aftale med Kommunedata A/S om, at  

 Kommunedata A/S orienterer postvæsenet om udsendelsen i god tid  

 før afleveringen til postbesørgelse.
Til vælgere, der ikke er omfattet af den  

 maskinelle udskrivning af valglister og valgkort, men som optages manuelt  

 på valglisten af folkeregistret, jf. afsnit 4.5. og 4.6., udsender  

 kommunalbestyrelsen valgkort, såfremt de oplysninger, der giver  

 grundlag for optagelse på valglisten, har foreligget i folkeregistret  

 senest dagen før valgdagen.
Der udsendes dog ikke valgkort til de  

 vælgere, der er nævnt i afsnit 4.6.2., dvs. vælgere  

 omfattet af lovens § 2, der manuelt optages på valglisten.
 Til vælgere, der er omfattet af den  

 maskinelle udskrivning af valglister og valgkort, men som skal optages  

 manuelt på valglisten i tilflytningskommunen, jf. afsnit 4.5. ovenfor,  

 skal der udsendes nyt valgkort fra tilflytningskommunen med meddelelse om, at  

 det nye valgkort træder i stedet for det tidligere tilsendte.
4.11. Indsigelser vedrørende valgkort og  

 valglister Senest 10 dage før valgdagen bekendtgør  

 Indenrigsministeriet i landets dagblade, at der vil blive udsendt valgkort  

 til vælgerne, og at indsigelser om manglende modtagelse af valgkort  

 eller modtagelse af valgkort med fejlagtigt indhold skal fremsættes  

 over for kommunalbestyrelsen, jf. lovens § 21.
 Kommunalbestyrelsen skal straks behandle de fremsatte  

 indsigelser vedrørende valgkort samt i givet fald berigtige fejlene  

 ved udfærdigelse af nye valgkort og ved rettelser i valglisten, jf.  

 lovens § 22, stk. 1.
 Rettelser i valglisten kan foretages til og med valgdagen.  

 Dette nødvendiggør, at der på folkeregistrene på  

 valgdagen er personale, der kan tage stilling til de indsigelser, der  

 måtte blive fremsat, i hele det tidsrum, hvor der kan afgives stemme  

 (kl. 9-20).
5. Valg m.v. af valgbestyrelser, valgstyrere og  

 tilforordnede vælgere 5.1. Valgbestyrelser For hver opstillingskreds vælges en valgbestyrelse.  

 I kommuner, der omfatter flere opstillingskredse, vælges én  

 valgbestyrelse, der er fælles for alle opstillingskredse i kommunen,  

 jf. lovens § 23, stk. 1.
Medlemmerne af valgbestyrelsen vælges af  

 kommunalbestyrelsen blandt dens medlemmer.
Borgmesteren er medlem af  

 valgbestyrelsen.
I kommuner med magistratsstyre eller en styreform med delt  

 administrativ ledelse, jf. §§ 64 og 64 a i lov om kommunernes styrelse, kan  

 kommunalbestyrelsen i kommunens styrelsesvedtægt bestemme, at et  

 magistratsmedlem henholdsvis en udvalgsformand er medlem i stedet for  

 borgmesteren, jf. lovens § 23, stk. 2.
 Med hensyn til de nærmere regler om valg af  

 valgbestyrelsens medlemmer og stedfortrædere for disse samt om formand  

 og valg af næstformand, herunder for valg af valgbestyrelsen m.v. for  

 opstillingskredse, der består af flere kommuner, henvises til lovens §§  

 23-26.
 Valgbestyrelsen skal vælges senest, når  

 valg er udskrevet, jf. lovens § 23, stk. 1. Der er intet til hinder for, at  

 (medlemmer til) valgbestyrelsen kan være valgt på et tidligere  

 tidspunkt, f.eks. på det konstituerende møde.
 Ingen, der er opstillet som kandidat i vedkommende stor-  

 eller amtskreds, kan vælges som medlem eller stedfortræder til  

 valgbestyrelsen, jf. lovens § 27.
 Vedrørende valgbestyrelsens opgaver henvises til  

 lovens § 23, stk. 2. De opgaver vedrørende kandidatanmeldelser, der  

 ifølge denne bestemmelse er tillagt valgbestyrelsen i  

 Københavns og Frederiksberg Kommuner, varetages dog af  

 formændene for de pågældende valgbestyrelser, jf. lovens §  

 33, stk. 2, og § 35. Om valgbestyrelsens opgaver henvises i øvrigt til  

 oversigten i afsnit 2.2. Vedrørende de opgaver, der påhviler  

 valgbestyrelsens formand, henvises til lovens § 28, stk. 1 og 2, og § 70  

 og § 74, stk. 3. Vedrørende valgbestyrelsens valgbog henvises til  

 afsnit 9.6 nedenfor.
5.2. Valgstyrere Senest når valg er udskrevet, vælger  

 kommunalbestyrelsen for hvert afstemningsområde mindst 5 og  

 højst 9 valgstyrere til at forestå afstemningen og den  

 efterfølgende stemmeoptælling på afstemningsstedet, jf.  

 lovens § 29, stk. 1.
 Valgstyrerne vælges ved forholdstalsvalg under  

 ét blandt de vælgere, der har bopæl i kommunen, jf. lovens  

 § 29, stk. 2, herunder kommunalbestyrelsesmedlemmer.
Blandt valgstyrerne vælger kommunalbestyrelsen en  

 formand for valgstyrerne for hvert afstemningsområde.
Formændene  

 vælges ved forholdstalsvalg, jf. lovens § 29, stk. 3. Valget af  

 formænd sker ved forholdstalsvalg under ét.
 Enhver vælger har pligt til at påtage sig  

 hvervet som valgstyrer, jf. lovens § 31, stk. 1.
Der er intet til hinder for, at en person, der er kandidat  

 til valget, vælges til valgstyrer.
Der er heller intet til hinder for,  

 at et medlem af valgbestyrelsen samtidig vælges til valgstyrer.
 Forholdstalsvalgene foretages efter reglerne i den  

 kommunale styrelseslovs § 24, stk. 3. Det er dog ikke nødvendigt at  

 afholde valg, såfremt der i kommunalbestyrelsen er enighed om, hvem der  

 skal udpeges til valgstyrere henholdsvis formænd for valgstyrerne.
 Vedrørende valgstyrernes opgaver henvises til  

 lovens §§ 46 - 52, §§ 65 - 66 og §§ 68 - 70. Vedrørende valgstyrernes  

 afstemningsbog henvises til afsnit 9.3. nedenfor.
Valgstyrerne har pligt til at udføre de hverv, der  

 påhviler dem, medmindre de har forfald.
Har en valgstyrer forfald,  

 udpeger den gruppe i kommunalbestyrelsen, der har udpeget den  

 pågældende, en ny valgstyrer, jf. lovens § 31, stk. 2.
Spørgsmålet om, hvor de enkelte valgstyrere  

 skal gøre tjeneste, afgøres i mangel af enighed af  

 kommunalbestyrelsen ved almindelig flertalsafgørelse.
Det  

 bemærkes, at det i valglovgivningen er forudsat, at der blandt  

 valgstyrerne på de enkelte afstemningssteder er repræsentation  

 for flere grupper i kommunalbestyrelsen.
5.3. Tilforordnede vælgere Senest når valg er udskrevet, vælger  

 kommunalbestyrelsen et antal tilforordnede vælgere til at bistå  

 ved valget.
De tilforordnede vælges blandt de vælgere, der har  

 bopæl i kommunen, jf. lovens § 30, herunder  

 kommunalbestyrelsesmedlemmer.
 Enhver vælger har pligt til at påtage sig  

 hvervet som tilforordnet vælger, jf. lovens § 31, stk. 1.
Kandidater til valget kan vælges til hvervet som  

 tilforordnet vælger.
Kandidater til valget kan dog ikke udpeges til at  

 varetage hverv som stemmemodtager ved brevstemmeafgivningen, jf. afsnit  

 8.4.2. nedenfor.
De tilforordnede vælgere vælges ved  

 forholdstalsvalg under ét, medmindre de udpeges i enighed af  

 kommunalbestyrelsen, jf. ovenfor i afsnit 5.2. om valg af valgstyrere ved  

 forholdstalsvalg.
Vedrørende fastlæggelsen af de tilforordnedes  

 tjenestested samt repræsentation for flere grupper i  

 kommunalbestyrelsen på de enkelte afstemningssteder gælder  

 ligeledes tilsvarende regler som for valgstyrere.
 Indenrigsministeriet henstiller, at  

 kommunalbestyrelsen ved udpegning af tilforordnede vælgere tager  

 særligt hensyn til de mindre partier samt de partier, der ikke er  

 repræsenteret i kommunalbestyrelsen.
De tilforordnede vælgere har pligt til at  

 udføre de hverv, der påhviler dem, medmindre de har forfald.
Har  

 en tilforordnet vælger forfald, udpeger den gruppe i  

 kommunalbestyrelsen, der har udpeget den pågældende, en ny  

 tilforordnet vælger, jf. lovens § 31, stk. 2.
 De tilforordnede vælgere har til opgave at  

 bistå valgstyrerne med deres opgaver på valgdagen, herunder den  

 efterfølgende stemmeoptælling på afstemningsstedet.  

 Valgbestyrelsen kan beslutte, at tilforordnede vælgere ligeledes skal  

 medvirke ved fintællingen.
Tilforordnede vælgere varetager endvidere hvervet  

 som stemmemodtager i forbindelse med brevstemmeafgivning på plejehjem  

 m.v. og i ældreboliger samt i vælgerens hjem.
Efter lovens § 55,  

 stk. 2, afgives brevstemmer de nævnte steder til to stemmemodtagere,  

 der er udpeget blandt de tilforordnede vælgere.
Kommunalbestyrelsen kan  

 dog bestemme, at en af stemmemodtagerne er en person udpeget blandt personale  

 ansat i kommunens forvaltning.
Der henvises nærmere til afsnit 8.4.2  

 nedenfor.
 Der er ikke noget krav om, at de tilforordnede  

 vælgere, der fungerer som brevstemmemodtagere, tillige skal medvirke  

 ved afstemningen på valgdagen m.v.
5.4. Diæter Til valgbestyrelsens medlemmer, valgstyrerne og de  

 tilforordnede vælgere ydes diæter - men ikke erstatning for tabt  

 arbejdsfortjeneste - for deres virksomhed i forbindelse med valget, jf.  

 lovens § 31, stk. 3.
Diæterne ydes efter reglerne i den kommunale  

 styrelseslov.
Dette indebærer, at der ikke ydes diæter til en  

 borgmester eller til medlemmer af magistraten i kommuner med magistratsstyre,  

 jf. § 64 i styrelsesloven, eller til udvalgsformænd i kommuner, der har  

 en styreform med delt administrativ ledelse, jf. § 64 a i styrelsesloven.
Til  

 øvrige kommunalbestyrelsesmedlemmer ydes diæter, uanset at disse  

 modtager fast vederlag m.v. for varetagelse af hvervet som  

 kommunalbestyrelsesmedlem.
Der kan herved henvises til Indenrigsministeriets  

 vejledning nr. 152 af 21. november 1997 om vederlag, diæter, pension  

 m.v. for varetagelsen af kommunale hverv, afsnit 2. A. vedrørende  

 styrelseslovens § 16, stk. 1, litra b og e.
 Diæterne er af samme størrelse som de  

 diæter, der ydes efter den kommunale styrelseslov (for tiden 335 kr.  

 pr. dag, hvis varetagelsen af hvervet varer under 4 timer, og 670 kr. pr.  

 dag, hvis varetagelsen varer mere end 4 timer).
 Ifølge Skatteministeriets bekendtgørelse nr.  

 1154 af 14. december 2000 om opkrævning af indkomstskat samt kommunal  

 og amtskommunal ejendomsværdiskat for personer m.v., § 21, nr. 4, anses  

 diæter til valgstyrere og tilforordnede vælgere ikke for  

 A-indkomst, hvorfor der ikke skal tilbageholdes kildeskat.
 6. Kandidater til valget, stemmesedler og  

 opslag m.v.
6.1. Anmeldelsesmyndighed og frister Det er bl.a. anmeldelsesmyndighedens opgave at modtage og  

 godkende kandidatanmeldelser for opstillingskredsene i vedkommende amtskreds  

 eller storkreds, jf. afsnit 6.2., at modtage fra partierne meddelelser om  

 godkendte kandidater, jf. afsnit 6.5., og at modtage fra partierne  

 anmeldelser om nominering af kandidater i de enkelte opstillingskredse samt  

 anmeldelser om partiliste for alle et partis kandidater i amtskredsen eller  

 storkredsen, jf. afsnit 6.6.
For opstillingskredse, der er beliggende i en amtskreds,  

 skal de nævnte anmeldelser m.v. indleveres til vedkommende  

 statsamtmand.
For opstillingskredse, der er beliggende i 1. og 2. storkreds  

 (Søndre og Østre Storkreds), skal de nævnte anmeldelser  

 m.v. indleveres til formanden for valgbestyrelsen i Københavns  

 Kommune.
For opstillingskredse, der er beliggende i 3. storkreds (Vestre  

 Storkreds), skal de nævnte anmeldelser m.v. indleveres til formanden  

 for valgbestyrelsen i Frederiksberg Kommune, jf. lovens § 33, stk. 2.
 Ovennævnte myndigheder benævnes under  

 ét som anmeldelsesmyndigheden.
I folketingsvalgloven er der fastsat frister for  

 indgivelse af de nævnte anmeldelser m.v.
Fristen for indgivelse af  

 kandidatanmeldelse er kl. 12 elleve dage før valgdagen, mens fristen  

 for partiernes godkendelse af kandidater samt anmeldelse af nominering og  

 partiliste er kl. 12 ti dage før valgdagen.
Der er ikke hjemmel til at  

 dispensere fra disse frister, uanset hvor undskyldelig en overskridelse af  

 fristen måtte være.
 Fristen for meddelelse om godkendte kandidater og for  

 anmeldelse af nominering og partiliste er ved en lovændring i 2001  

 blevet fremrykket fra 8 dage til 10 dage før valgdagen.
For alle de nævnte frister gælder, at  

 anmeldelser m.v., der modtages af anmeldelsesmyndigheden pr. telefax inden  

 fristens udløb, skal betragtes som rettidigt indgivet.
Det  

 forudsættes dog af ordensmæssige grunde, at en anmeldelse m.v.  

 pr. telefax snarest følges op af en meddelelse pr. post eller pr. bud  

 eller eventuelt telefonisk bekræftes af kandidaten selv eller den  

 kontaktperson, der er angivet i anmeldelsen, eller for så vidt  

 angår meddelelse om godkendte kandidater og anmeldelse af nominering og  

 partiliste af en person, der repræsenterer det organ inden for partiet,  

 som er beføjet til at godkende kandidater m.v.
Udløber de nævnte frister på en  

 lørdag eller søn- eller helligdag, vil anmeldelsesmyndigheden  

 være forpligtet til at holde åbent nogle timer inden fristens  

 udløb.
Anmeldelsesmyndigheden skal endvidere sørge for, at den  

 kan kontaktes via sit almindelige telefonnummer, samt at det almindelige  

 faxnummer kan benyttes.
Dette gælder, uanset om anmeldelsesmyndigheden  

 på et tidligere tidspunkt måtte have modtaget anmeldelser m.v.  

 fra alle partier.
Det skyldes, at en indgivet anmeldelse m.v. kan  

 tilbagekaldes og erstattes af en ny inden udløbet af fristen.
6.2. Kandidatanmeldelser En person, der vil opstille som kandidat til valget, skal  

 indgive anmeldelse herom til anmeldelsesmyndigheden for den opstillingskreds,  

 hvor den pågældende ønsker at opstille.
En person kan  

 anmelde sig som kandidat i flere opstillingskredse inden for samme amtskreds  

 eller storkreds.
 En person kan enten opstille som kandidat for et  

 opstillingsberettiget parti eller som kandidat uden for partierne, jf. lovens  

 § 32, stk. 1.
Ingen kan være kandidat i mere end én stor-  

 eller amtskreds.
Ingen kan være kandidat for mere end ét parti  

 eller kandidat for et parti og samtidig kandidat uden for partierne.
Valg af  

 en kandidat, der har handlet i strid hermed, er ugyldigt, jf. lovens  

 § 32, stk. 2.
Kandidatanmeldelser skal indleveres til  

 anmeldelsesmyndigheden senest kl. 12 elleve dage før valgdagen,  

 jf. lovens § 33, stk. 1. Der er ikke hjemmel til at dispensere fra denne  

 frist.
Kandidatanmeldelser, der indleveres for sent, skal derfor afvises.
Se  

 nærmere om fristen ovenfor i afsnit 6.1.
Anmeldelsen skal ske på en formular, der er godkendt  

 af Indenrigsministeriet, jf. lovens § 33 a, stk. 1. Anmeldelsesmyndigheden  

 har ikke pligt til at udlevere formularer til kandidaterne.
Formularer til  

 kandidatanmeldelser kan købes hos Lyreco Danmark A/S, Fabriksparken  

 54-56, Postboks 1332, 2600 Glostrup, tlf. 43 45 15 16, telefax 43 45 19  

 99.
 Det følger af lovens § 32, at det af  

 kandidatanmeldelsen skal fremgå, i hvilken eller hvilke  

 opstillingskredse den pågældende anmelder sig som kandidat.
 Kandidatanmeldelsen skal være underskrevet af  

 kandidaten og indeholde oplysning om kandidatens fulde navn, personnummer,  

 stilling og bopæl, jf. lovens § 33 a, stk. 2. Hvis kandidaten ikke  

 ønsker sig anført på stemmesedlen med sit fulde navn,  

 skal det angives, hvordan navnet ønskes anført, jf. nedenfor i  

 afsnit 6.3. Endvidere skal i anmeldelsen angives navn og bopæl samt  

 telefon/telefaxnummer på en kontaktperson, som anmeldelsesmyndigheden  

 ud over kandidaten kan rette henvendelse til, hvis anmeldelsen er  

 mangelfuld.
 Kandidater, der vil opstille for et parti, skal angive  

 dette, herunder partiets navn, i anmeldelsen.
Kandidater, der opstiller uden for partierne, skal angive  

 dette.
Anmeldelsen skal endvidere være underskrevet af kandidatens  

 stillere - mindst 150 og højst 200 vælgere i opstillingskredsen  

 - og indeholde oplysning om hver enkelt stillers navn, personnummer og  

 bopæl, jf. lovens § 32, stk. 1, og § 33 a, stk. 4.
 Oplysningerne om stillernes navne og bopæl er  

 offentligt tilgængelige, jf. lovens § 33 a, stk. 4.
 Kandidatanmeldelsers oplysninger om kandidater og   for  

 så vidt angår kandidatanmeldelser fra kandidater, der vil  

 opstille uden for partierne   om stillerne er i øvrigt offentligt  

 tilgængelige, i det omfang dette følger af reglerne i  

 offentlighedsloven.
 Den, der indleverer en kandidatanmeldelse, har ret til at  

 få kvittering for indleveringen med angivelse af tidspunktet for  

 indleveringen, jf. lovens § 33 a, stk. 5.
En kandidat kan tilbagekalde sin kandidatanmeldelse.  

 Fristen herfor er den samme som for indlevering af en kandidatanmeldelse,  

 dvs. kl. 12 elleve dage før valgdagen.
Tilbagekaldelsen skal indgives  

 til anmeldelsesmyndigheden, jf. lovens § 34.
 En stiller for en kandidat uden for partierne kan ikke  

 tilbagekalde sin anbefaling, efter at kandidatanmeldelsen er indleveret, jf.  

 lovens § 34.
Snarest muligt efter, at valget er udskrevet, udsender  

 Indenrigsministeriet en foreløbig fortegnelse over de  

 opstillingsberettigede partier og de bogstavbetegnelser, som disse er  

 tildelt.
Snarest muligt efter udløbet af fristen for anmeldelse af nye  

 partier (15 dage før valgdagen kl. 12) udsender Indenrigsministeriet  

 den endelige fortegnelse over de opstillingsberettigede partier.
6.3. Kandidaternes navne på  

 stemmesedlerne Lovens § 33 a, stk. 2, indeholder følgende regler  

 om kandidaternes navne på stemmesedlerne:
»Hvis kandidaten ikke ønsker sig anført  

 på stemmesedlen med sit fulde navn, skal det angives, hvordan navnet  

 ønskes anført.
Kandidatens efternavn eller mellemnavn samt  

 mindst ét fornavn eller forbogstav skal altid anføres.
Kun  

 mellem- og efternavne, som kandidaten er berettiget til at føre efter  

 navneloven, eller mellemnavne, som er anmeldt til folkeregistret, kan  

 anføres på stemmesedlen.
I stedet for fornavnet kan  

 anføres et kaldenavn, der er afledt af fornavnet.« Angivelsen af, hvordan navnet ønskes anført,  

 skal ske på kandidatanmeldelsen.
 Anvendelsen af reglerne kan illustreres med  

 følgende eksempler:
 Eksempel 1:
 Kandidatens fulde navn er:
 Anne Marie Vestergaard Andersen.
 Kandidaten kan anføres på stemmesedlen med  

 sit fulde navn eller med navnet:
Anne Andersen M.
Vestergaard Mie Vestergaard Andersen osv.
 Eksempel 2:
 Kandidatens fulde navn er:
 Anne Marie Andersen.
Anne Maries eget efternavn er Hansen, men hun har som  

 giftenavn antaget sin ægtefælles eget efternavn Andersen.  

 Ægtefællen har som mellemnavn Vestergaard, og Anne Marie har  

 anmeldt til folkeregistret, at hun ønsker at anvende sin  

 ægtefælles mellemnavn som mellemnavn.
Kandidatens  

adresseringsnavn er herefter:
 Anne Marie Vestergaard Andersen.
 Kandidaten i eksempel 2 har samme muligheder for  

 navneangivelse på stemmesedlen som kandidaten i eksempel 1. Herudover  

 har kandidaten i eksempel 2 mulighed for at benytte sit eget efternavn, dvs.  

 eksempelvis at blive opført på stemmesedlen som:
 Marie Hansen.
 Sidstnævnte regel fremgår ikke direkte af  

 lovteksten, men af bemærkningerne til lovforslaget til loven fra 1987.  

 Kandidatens adkomst til eget efternavn kan kontrolleres af  

 folkeregistret.
 Reglerne om anmeldelse af mellemnavn findes i § 5 i  

 Indenrigsministeriets bekendtgørelse nr. 499 af 6. juni 2000 om  

 folkeregistrering.
 På stemmesedlen skal som minimum anføres  

 fornavn eller forbogstav samt efternavn eller mellemnavn.
 De før 1. juli 1988 gældende regler om adgang  

 til at få et kaldenavn anført i en parentes på  

 stemmesedlen er ophævet.
 I bemærkningerne til lovforslaget til loven fra 1987  

 er det anført, at det forudsættes, at spørgsmålet  

 om, hvorvidt et kaldenavn er afledt af fornavnet, bliver vurderet lempeligt,  

 samt at kandidater, der tidligere har været opført på  

 stemmesedlen med et bestemt kaldenavn, fortsat skal kunne opføres  

 på stemmesedlen med dette kaldenavn (uden parentes).
6.4. Anmeldelsesmyndighedens  

 undersøgelse af kandidatanmeldelserne Snarest muligt og senest umiddelbart efter udløbet  

 af fristen for kandidatanmeldelser, dvs. efter kl. 12 elleve dage før  

 valgdagen, skal anmeldelsesmyndigheden undersøge, om de rettidigt  

 indleverede kandidatanmeldelser er gyldige, jf. lovens § 35.
Hvis anmeldelsesmyndigheden finder, at en  

 kandidatanmeldelse på grund af væsentlige mangler er ugyldig,  

 skal anmeldelsesmyndigheden straks give kandidaten eller den kontaktperson,  

 der er anført i anmeldelsen, meddelelse om eventuelle mangler og  

 samtidig indrømme en frist på 12 timer til indlevering af en ny  

 kandidatanmeldelse eller afhjælpning af mangler på anden  

 måde.
Anmeldelsesmyndigheden træffer derefter afgørelse  

 om, hvorvidt anmeldelsen er gyldig, jf. lovens § 35.
 Som eksempler på væsentlige mangler, der kan  

 medføre, at kandidatanmeldelsen må erklæres ugyldig, kan  

 nævnes, at kandidatanmeldelsen ikke er underskrevet af kandidaten, at  

 det ikke er anført, hvilket parti en kandidat, der ikke opstiller uden  

 for partierne, opstiller for, eller at opstillingskreds ikke er  

 anført.
Anmeldelsesmyndigheden skal i forbindelse med  

 undersøgelsen af, om de rettidigt indleverede kandidatanmeldelser er  

 gyldige, også undersøge, om de indleverede kandidatanmeldelser  

 indeholder de i loven anførte oplysninger, og om de anførte  

 oplysninger er korrekte.
Anmeldelsesmyndigheden skal således  

 undersøge, om de anførte oplysninger om kandidatens fulde navn,  

 personnummer og bopæl er i overensstemmelse med de tilsvarende  

 oplysninger i Det Centrale Personregister (CPR). Endvidere skal  

 anmeldelsesmyndigheden undersøge, om kandidatens ønsker  

 vedrørende angivelsen af navn på stemmesedlen kan  

 imødekommes.
Finder anmeldelsesmyndigheden, at de oplysninger, der er  

 anført i en indleveret kandidatanmeldelse, skal ændres med  

 henblik på, at kandidatanmeldelsen kan indeholde de i loven  

 anførte korrekte oplysninger, skal anmeldelsesmyndigheden følge  

 den i lovens § 35 angivne fremgangsmåde vedrørende  

 afhjælpning af mangler, der kan medføre ugyldighed.
Det  

 gælder, uanset at mangler vedrørende de krævede  

 oplysninger om kandidaten typisk ikke vil kunne medføre, at  

 kandidatanmeldelsen erklæres ugyldig For så vidt angår kandidater uden for  

 partierne skal anmeldelsesmyndigheden herudover undersøge, om  

 anmeldelsen er underskrevet af det fornødne antal stillere, herunder  

 at stillerne er vælgere i opstillingskredsen, samt at ingen af  

 stillerne har anbefalet flere kandidater uden for partierne.
Den, der som  

 stiller anbefaler flere kandidater, kan ikke anses som stiller for nogen af  

 kandidaterne, jf. lovens § 32, stk. 3, og skal derfor slettes.
Mangler  

 vedrørende antallet af stillere medfører kandidatanmeldelsens  

 ugyldighed, medmindre de afhjælpes i tide.
 Bestemmelsen i lovens § 35 om afhjælpning af mangler  

 ved en kandidatanmeldelse indeholder en udtømmende regulering af  

 mulighederne for at foretage ændringer af kandidatanmeldelser efter  

 udløbet af fristen for kandidatanmeldelse.
Den omstændighed, at en kandidat f.eks. alene har  

 anmeldt sig i én opstillingskreds, uanset at kandidaten efter partiets  

 interne regler, meddelelser m.v. skulle have anmeldt sig i alle  

 opstillingskredse, er ikke en mangel, der kan medføre, at den  

 indleverede kandidatanmeldelse erklæres ugyldig.
Efter  

 Indenrigsministeriets opfattelse er der således ikke i sådanne  

 tilfælde hjemmel til at imødekomme ønsker om, at der  

 foretages ændringer af kandidatanmeldelsen.
 Det påhviler ikke anmeldelsesmyndigheden at  

 kontrollere, hvorvidt en kandidat tillige har anmeldt sig som kandidat i en  

 anden stor- eller amtskreds.
6.5. Partiernes godkendelse af  

 kandidaterne Kandidater, der vil opstille for et parti, skal godkendes  

 af partiet, jf. lovens § 32, stk. 1.
 Partiernes godkendelse skal ske ved en skriftlig  

 meddelelse til anmeldelsesmyndigheden.
Meddelelse om godkendte kandidater skal gives senest  

 kl. 12 ti dage før valgdagen.
Meddelelsen skal for hver godkendt  

 kandidat indeholde oplysning om kandidatens navn, personnummer og bopæl  

 samt hvilke(n) opstillingskreds(e), kandidaten er godkendt i, jf. lovens §  

 37.
Der er ikke hjemmel til at dispensere fra denne frist.  

 Hvis meddelelse ikke gives inden udløbet af den anførte frist,  

 kan ingen kandidat opstilles for partiet i den pågældende  

 amtskreds eller storkreds.
Se nærmere om fristen ovenfor i afsnit  

 6.1.
Kandidater, der ikke godkendes i mindst én  

 opstillingskreds, kan ikke opstilles til valget, heller ikke som kandidater  

 uden for partierne.
Dette er en konsekvens af, at disse kandidater ikke  

 opfylder det stillerkrav, der gælder for kandidater uden for  

 partierne.
 Det antages i praksis, at et parti har adgang til inden  

 udløbet af fristen at trække en tidligere indgivet meddelelse om  

 godkendelse af kandidater tilbage og inden udløbet af fristen at  

 indgive en ny.
Det er ikke i loven angivet, hvilket organ inden for  

 partiet der er beføjet til at godkende kandidater eller til at anmelde  

 nominering eller partiliste, jf. nedenfor i afsnit 6.6. Beføjelsen  

 tilkommer principielt det organ, der ifølge partiets egne  

 vedtægter er øverste myndighed inden for partiorganisationen,  

 men beføjelsen kan delegeres til lokale partiorganisationer i  

 amtskredsen eller storkredsen.
Rent praktisk vil anmeldelsesmyndigheden kunne  

 lægge til grund, at det organ inden for partiet, der ved sidste  

 folketingsvalg indgav meddelelse/anmeldelse om godkendte kandidater,  

 nominering eller partiliste, også vil være beføjet  

 (legitimeret) hertil ved det kommende folketingsvalg, medmindre partiets  

 landsorganisation giver meddelelse om ændrede forhold på dette  

 område.
 Med hensyn til nye partier, der ikke var  

 opstillingsberettigede ved sidste folketingsvalg, vil Indenrigsministeriet  

 sørge for, at anmeldelsesmyndigheden får underretning om,  

 hvilket organ inden for partiet der er legitimeret til at give de  

 pågældende godkendelser m.v.
Loven indeholder ikke nogen bestemmelser om, at  

 anmeldelsesmyndigheden skal give det kompetente organ inden for partiet  

 meddelelse om eventuelle mangler ved indleverede meddelelser om godkendte  

 kandidater med henblik på, at der skal gives adgang til at  

 afhjælpe mangler inden udløbet af fristen for indlevering af  

 meddelelse om godkendte kandidater.
Det må imidlertid antages, at en  

 sådan forpligtelse påhviler anmeldelsesmyndigheden i  

 medfør af bestemmelserne i forvaltningslovens § 7, stk. 1, om en  

 forvaltningsmyndigheds pligt til at yde vejledning og bistand.
I hvert fald  

 med hensyn til meddelelser om godkendte kandidater, der indleveres i god tid  

 inden fristens udløb, må det antages, at anmeldelsesmyndigheden  

 er forpligtet til at give de pågældende lejlighed til at  

 afhjælpe manglerne inden fristens udløb.
 Anmeldelsesmyndigheden skal derfor snarest muligt efter  

 modtagelsen af en meddelelse om godkendte kandidater undersøge, om den  

 er i orden, og hvis ikke give det kompetente organ inden for partiet  

 underretning herom med henblik på, at manglen om muligt kan  

 afhjælpes inden udløbet af fristen for indlevering af meddelelse  

 om godkendte kandidater.
6.6. Partiernes anmeldelser af nominering og  

 partiliste Hvis der for et parti er opstillet to eller flere  

 kandidater i samme opstillingskreds (sideordnet opstilling), kan partiet  

 anmelde, at en af disse kandidater skal være partiets nominerede  

 kandidat i opstillingskredsen.
Nominering har den betydning, at den  

 nominerede kandidat skal anføres som partiets første kandidat  

 på stemmesedlen i vedkommende opstillingskreds, jf. lovens § 40, stk.  

 2.
Et parti, for hvilket der højst er opstillet  

 én kandidat i hver opstillingskreds inden for vedkommende amtskreds  

 eller storkreds (kredsvis opstilling), kan anmelde en bestemt  

 rækkefølge (partiliste) for alle partiets kandidater i  

 amtskredsen eller storkredsen.
Anmeldelse af partiliste har betydning dels  

 for kandidaternes rækkefølge på stemmesedlen, dels for  

 kandidatudvælgelsen og stedfortræderrækkefølgen, jf.  

 lovens § 39, stk. 2 og 4, § 82 og § 85, stk. 3.
 Hvis et parti anmelder partiliste, uanset om der i en  

 opstillingskreds er opstillet flere kandidater for partiet, vil anmeldelsen  

 være ugyldig.
 Anmeldelser af nominering og af partiliste skal indgives  

 skriftligt til anmeldelsesmyndigheden senest kl. 12 ti dage før  

 valgdagen, jf. lovens § 41, dvs. inden for samme frist som for partiernes  

 meddelelse om godkendelse af kandidater, jf. afsnit 6.5. ovenfor.
 Se nærmere om fristen ovenfor i afsnit 6.1.
 Anmeldelsesmyndigheden skal snarest muligt efter  

 modtagelsen af anmeldelse af nominering eller af partiliste undersøge,  

 om den er i orden, og hvis ikke give det kompetente organ inden for partiet  

 underretning herom med henblik på afhjælpning af mangler inden  

 fristens udløb, jf. nærmere ovenfor i afsnit 6.5.
 Med hensyn til, hvilket organ inden for partiet der er  

 beføjet til at anmelde nominering eller partiliste, henvises til  

 afsnit 6.5.
6.7. Fortegnelser over de opstillede  

 kandidater Snarest muligt efter udløbet af den i afsnit 6.5.  

 og 6.6. anførte frist (kl. 12 ti dage før valgdagen) skal  

 statsamtmanden udarbejde fortegnelser over de kandidater, der er opstillet i  

 vedkommende amtskreds, jf. lovens § 42, stk. 1 og 2. Fortegnelserne sendes  

 straks til valgbestyrelserne til brug ved tilvejebringelse af stemmesedler og  

 opslag for de enkelte opstillingskredse.
 For så vidt angår kandidatfortegnelser for  

 storkredsene henvises til lovens § 42, stk. 1 og 3.
 Forud for hvert valg vil Indenrigsministeriet give  

 anmeldelsesmyndigheden meddelelse om, hvilken form (skema) der skal benyttes  

 ved udarbejdelsen af fortegnelserne over de opstillede kandidater.
 Indenrigsministeriet vil endvidere give  

 anmeldelsesmyndigheden meddelelse om, til hvilke myndigheder m.v. ud over  

 valgbestyrelserne fortegnelserne skal sendes.
6.8. Stemmesedler og opslag Stemmesedlerne tilvejebringes ved valgbestyrelsens  

 foranstaltning, jf. lovens § 43.
 Stemmesedlerne udarbejdes på grundlag af de af  

 anmeldelsesmyndigheden udarbejdede fortegnelser over de opstillede  

 kandidater.
Med hensyn til stemmesedlernes indhold og udformning  

 henvises til Indenrigsministeriets bekendtgørelse nr. 742 af 1.  

 december 1989 om stemmesedler til brug ved folketingsvalg, som ændret  

 ved Indenrigsministeriets bekendtgørelse nr. 307 af 3. maj 2001.  

 Bekendtgørelserne er optaget som bilag 3 og bilag 4 til  

 vejledningen.
I bilag 5 er vist et udsnit af en fiktiv  

 stemmeseddel.
 Stemmesedlerne skal være af hvidt karton eller  

 svært papir med en gramvægt på mindst 125 g/m2.  

 En sværere kvalitet kan benyttes, f.eks. med en gramvægt på  

 140 g/m2.
Ved ændringsbekendtgørelsen i 2001 er det  

 fastsat, at der på selve stemmesedlen og ikke blot ved opslag i  

 stemmerummet gives vælgeren vejledning om, hvordan stemmeafgivningen  

 foretages. Øverst på stemmesedlen og adskilt fra stemmesedlens  

 øvrige tekst anføres nu følgende: »Sæt x til  

 højre for et partinavn eller et kandidatnavn.
Sæt kun ét  

 x på stemmesedlen«.
 Vedrørende udformningen af opslag til  

 stemmelokalerne henvises til lovens § 45, stk. 3.
 Valgbestyrelsen skal sørge for, at det  

 nødvendige antal stemmesedler og opslag er afleveret til  

 kommunalbestyrelsen i god tid inden afstemningens begyndelse.
 6.9. Partiernes plakatopsætning ved  

 offentlig gade eller vej m.v.
Vedrørende partiernes plakatopsætning ved  

 offentlig gade eller vej m.v. gælder reglerne i lov om offentlige veje  

 (lovbekendtgørelse nr. 671 af 19. august 1999), hvorefter der  

 kræves vejbestyrelsens tilladelse til varig eller midlertidig  

 anbringelse af bl.a. skilte.
I Justitsministeriets bekendtgørelse nr.  

 645 af 12. oktober 1989 som ændret ved bekendtgørelse nr. 828 af  

 25. november 1998 om valgagitation er det tilsvarende fastsat, at opslag af  

 plakater o.lign. i valgagitatorisk øjemed på eller ud til  

 offentlig gade, vej eller plads kun må finde sted, hvis ejerens  

 skriftlige tilladelse foreligger.
 Kommunalbestyrelsens afgørelse af, hvorvidt og i  

 bekræftende fald på hvilke vilkår tilladelse til opslag af  

 plakater på kommunens veje skal gives i henhold til vejloven og  

 ovennævnte bekendtgørelse om valgagitation, skal træffes i  

 overensstemmelse med almindelige grundsætninger om saglighed og  

 ligelighed i forvaltningen.
En kommunalbestyrelse kan ikke fastsætte generelle  

 regler om, at der ikke kan opsættes valgplakater på kommunens  

 vejarealer.
Kommunalbestyrelsen kan heller ikke i øvrigt følge  

 en praksis, der medfører, at valgplakater ikke kan opsættes  

 på kommunevejene, eller at valgplakater kun kan opsættes på  

 sådanne veje, hvor det vil kunne påregnes, at opsætningen  

 ikke vil have nogen effekt.
Endvidere skal eventuelle regler eller  

 retningslinier for plakatopsætning administreres på samme  

 måde over for alle partier m.v., der deltager i valget.
 Om forbudet mod valgagitation i stemmelokalerne og andre  

 steder i umiddelbar tilknytning hertil henvises til afsnit 7.5. nedenfor.
7. Afstemning på valgdagen I hvert afstemningsområde foregår afstemningen  

 på ét afstemningssted.
Overalt i landet begynder afstemningen kl. 9 og  

 fortsætter til kl. 20, og så længe der endnu derefter  

 indfinder sig vælgere for at stemme.
Afstemningen sluttes, når  

 ingen vælger tilkendegiver at ville stemme, uanset at der gives  

 opfordring hertil, jf. lovens § 46, stk. 1.
Ingen vælger må således nægtes  

 adgang til at stemme   heller ikke efter kl. 20   såfremt  

 vælgeren har indfundet sig for at stemme, inden afstemningen rent  

 faktisk er sluttet.
Dette gælder også, såfremt  

 vælgeren har indfundet sig for at stemme efter kl. 20.
7.1. Kommunalbestyrelsens forberedelse af  

 afstemningen Kommunalbestyrelsen skal sørge for lokaler til  

 afstemningen samt for det fornødne antal stemmerum og stemmekasser,  

 jf. lovens § 45, stk. 2. Kommunalbestyrelsen skal i øvrigt  

 sørge for, at der på hvert afstemningssted er truffet de  

 fornødne forberedelser til afstemningen, jf. lovens § 45, stk. 4. Det  

 indebærer, at kommunalbestyrelsen skal sørge for det  

 fornødne antal valgborde m.v. med den fornødne bemanding.
Loven  

 indeholder ikke nærmere regler om, hvor mange valgborde, stemmerum og  

 stemmekasser, der skal være på de enkelte afstemningssteder i  

 forhold til antallet af vælgere ved de pågældende  

 afstemningssteder, idet dette spørgsmål afgøres af  

 kommunalbestyrelsen ud fra erfaringerne fra tidligere valg med, hvad der  

 på de enkelte afstemningssteder må anses for fornødent, og  

 hvad der under hensyn til de pladsmæssige forhold og antallet af  

 tilforordnede vælgere, der vil kunne udpeges, må anses for  

 muligt.
Det bemærkes imidlertid, at det vil være  

 hensigtsmæssigt at undgå et antal vælgere pr. bord  

 (valgliste) på over 1.500, da dette normalt kan medføre  

 kødannelse på visse tidspunkter under  

 afstemningsforløbet.
 Stemmerum og stemmekasser skal være indrettet som  

 foreskrevet i lovens § 45, stk. 2. Stemmerum skal være forsynet med det  

 fornødne udstyr til stemmeafgivning (skriveplade, blyant eller andet  

 egnet skriveredskab).
På hvert afstemningssted (i hvert stemmelokale) skal  

 være indrettet et stemmerum, hvor der er plads til, at tre personer kan  

 opholde sig samtidig.
Det følger af, at det er fastsat i loven, at  

 hjælp til stemmeafgivningen, herunder til afkrydsning af stemmesedlen,  

 som hovedregel skal ydes af to valgstyrere eller tilforordnede vælgere,  

 jf. nedenfor i afsnit 7.3. Det nævnte særlige stemmerum skal  

 tillige så vidt muligt have en sådan størrelse, at det kan  

 benyttes af en vælger i kørestol.
 Ved udpegning af bygninger/lokaler til brug ved  

 afstemningen skal kommunalbestyrelsen i øvrigt tage hensyn til, at  

 disse lokaliteter så vidt muligt skal være tilgængelige for  

 kørestolsbrugere og andre stærkt  

 bevægelseshæmmede.
I stemmelokalerne skal der være opslag, der angiver  

 samtlige partiers og kandidaters navne i den rækkefølge, hvori  

 de er anført på stemmesedlerne.
For partierne skal tillige  

 angives bogstavbetegnelserne, jf. lovens § 45, stk. 3.
 Det vil være hensigtsmæssigt, såfremt  

 der i stemmerummene er ophængt opslag med vejledning om  

 fremgangsmåden ved selve stemmeafgivningen.
 Kommunalbestyrelsen skal sørge for, at der på  

 hvert afstemningssted er truffet de fornødne forberedelser til  

 afstemningen, herunder at valgstyrerne og de tilforordnede vælgere er  

 gjort bekendt med deres opgaver på valgdagen, jf. lovens § 45, stk.  

 4.
En række af den tidligere lovs detaljerede  

 bestemmelser om, hvorledes opgaverne på afstemningsstedet skal  

 varetages, herunder om opbevaring af nøglerne til stemmekasserne, er  

 ikke medtaget i den gældende lov.
Det forudsættes, at de  

 nærmere regler i stedet fastsættes af kommunalbestyrelsen.
Vedrørende rygning i stemmelokalerne henvises til  

 lov nr. 436 af 14. juni 1995 om røgfri miljøer i offentlige  

 lokaler, transportmidler og lignende.
Ifølge denne lovs § 2 skal hver  

 kommunalbestyrelse med virkning senest fra den 1. januar 1996 fastsætte  

 bestemmelser om røgfri miljøer i kommunale lokaler, hvortil  

 offentligheden har adgang.
7.2. Den almindelige fremgangsmåde ved  

 stemmeafgivningen Den almindelige fremgangsmåde ved stemmeafgivningen  

 er i lovens §§ 47 og 48 beskrevet således:
»§ 47. Valgret udøves ved personligt  

 fremmøde på afstemningsstedet.
Vælgeren skal inden  

 stemmeafgivningen aflevere sit valgkort til valglisteføreren.
Har en  

 vælger ikke medbragt valgkort, udskrives et valgkort.
Vælgeren  

 skal i øvrigt på forespørgsel give oplysning om navn,  

 bopæl og fødselsdato.
Hvis der er tvivl om en vælgers  

 identitet, skal denne fastslås, om fornødent ved  

 fremlæggelse af dokumentation herfor.
Derefter, og når  

 valglisteføreren har afmærket vælgerens navn på  

 valglisten, udleveres en stemmeseddel til vælgeren.
§ 48. Stemmeafgivningen sker i stemmerummet,  

 hvor kun vælgeren må være til stede.
På stemmesedlen  

 sætter vælgeren et kryds ved et partinavn eller et  

 kandidatnavn.
Stk. 2. En vælger kan få ombyttet sin  

 stemmeseddel, hvis den er fejlagtigt afkrydset eller ved uagtsomhed gjort  

 ubrugelig.
Ombytning kan ikke ske, efter at stemmesedlen er lagt i  

 stemmekassen.
Stk. 3. Når stemmeafgivningen er foretaget,  

 sammenfolder vælgeren stemmesedlen, således at ingen kan se,  

 hvordan der er stemt.
Derefter lægger vælgeren stemmesedlen i  

 stemmekassen i overværelse af en tilforordnet vælger.« Opmærksomheden henledes på, at vælgere,  

 der har afgivet en brevstemme, der er taget i betragtning, ikke kan stemme  

 ved afstemningen på valgdagen, jf. lovens § 67.
7.3. Reglerne om hjælp til  

 stemmeafgivningen Vælgere, der på grund af manglende  

 førlighed, svagelighed eller lignende ikke kan bevæge sig ind i  

 stemmelokalet eller stemmerummet eller i øvrigt foretage  

 stemmeafgivningen på den foreskrevne måde, kan forlange  

 fornøden hjælp til stemmeafgivningen.
Der kan i forbindelse  

 hermed ske de fornødne lempelser i den foreskrevne  

 fremgangsmåde, jf. lovens § 49, stk. 1.
Hjælp til stemmeafgivning skal ydes af to  

 valgstyrere eller tilforordnede vælgere.
Blinde eller svagsynede  

 vælgere kan dog i stedet for forlange hjælp af en person, der er  

 udpeget af vælgeren selv, jf. lovens § 49, stk. 2.
 Hjælp til afkrydsning af stemmesedlen kan kun ydes,  

 såfremt vælgeren umiddelbart over for dem, der yder hjælp,  

 utvetydigt kan tilkendegive, på hvilket parti eller hvilken kandidat  

 vælgeren ønsker at stemme, jf. lovens § 49, stk. 3.
 En af vælgeren medbragt håndskrevet eller  

 maskinskrevet seddel om, hvilket parti eller hvilken kandidat vælgeren  

 ønsker at stemme på, kan ikke anses for en umiddelbar  

 tilkendegivelse.
En vælger skal om fornødent have adgang til  

 at afgive stemme umiddelbart uden for stemmelokalet, f.eks. i en bil parkeret  

 ved afstemningsstedet.
To valgstyrere eller tilforordnede vælgere skal  

 i så fald bringe stemmesedlen ud til vælgeren og - efter at  

 vælgeren har stemt og sammenfoldet stemmesedlen - bringe stemmesedlen  

 tilbage til stemmelokalet.
Stemmesedlen skal være nedlagt i en  

 transportabel stemmekasse.
 Det må nøje iagttages, at stemmeafgivningen  

 sker på betryggende måde, således at de  

 pågældende vælgere ikke udsættes for nogen  

 påvirkning med hensyn til, hvordan de skal stemme, og således at  

 ingen får lejlighed til at gøre sig bekendt med, hvordan der er  

 stemt.
 Hvis en vælger, der afgiver stemme umiddelbart uden  

 for stemmelokalet, skal have hjælp til afkrydsning af stemmesedlen,  

 må alene enten de to valgstyrere eller tilforordnede  

 vælgere, der yder hjælpen, eller for så vidt  

 angår blinde eller svagsynede vælgere, den af vælgeren selv  

 udpegede hjælper medvirke ved og gøre sig bekendt med  

 vælgerens stemmeafgivning.
I øvrigt henvises til bestemmelsen i lovens § 51,  

 hvoraf følger, at de, der forestår afstemningen, ikke under  

 afstemningen må give en vælger råd eller opfordring med  

 hensyn til, hvilket parti eller hvilken kandidat vælgeren skal stemme  

 på.
De, der medvirker ved afstemningen, har endvidere tavshedspligt med  

 hensyn til, hvad de måtte erfare om en vælgers  

 stemmeafgivning.
7.4. Opretholdelse af ro og orden i  

 stemmelokalerne Ifølge lovens § 50 kan valgstyrerne bestemme, at  

 der i stemmelokalet foruden de personer, der forestår afstemningen, kun  

 må opholde sig vælgere, der skal afgive stemme.
Endvidere kan  

 valgstyrerne begrænse antallet af tilstedeværende vælgere,  

 når ordensmæssige hensyn kræver det.
De  

 tilstedeværende skal rette sig efter valgstyrernes anvisninger.
Reglerne i den tidligere lov, hvorefter de opstillede  

 kandidater - og for hver kandidat en af kandidaten til valgstyrerne angiven  

 vælger - havde en særlig ret til at opholde sig i stemmelokalet,  

 er ophævet.
Det er dog ikke hermed tilsigtet at ændre eventuelle  

 lokale traditioner for kandidater m.fl.'s tilstedeværelse på  

 afstemningsstederne, men spørgsmålet om de  

 pågældendes adgang til at være til stede vil alene bero  

 på valgstyrernes beslutning.
 Borgmesteren betragtes som hørende til den  

 persongruppe, der forestår afstemningen, og har dermed ret til at  

 opholde sig i stemmelokalerne.
 7.5. Valgagitation ikke tilladt i  

 stemmelokalerne m.v.
 Valgstyrerne skal påse, at vælgerne ikke  

 udsættes for valgagitation i stemmelokalerne eller andre steder i  

 umiddelbar tilknytning hertil, jf. lovens § 50.
 Det følger endvidere af almindelige valgretlige  

 grundsætninger om neutralitet med hensyn til de ydre  

 omstændigheder ved valghandlingens afvikling, at valgstyrerne skal  

 sikre, at vælgerne kan afgive deres stemme uden umiddelbart forinden at  

 blive udsat for nogen form for holdningsmæssig påvirkning.
 Der må således ikke uddeles  

 propagandamateriale eller ophænges valgplakater eller på anden  

 måde udøves egentlig valgagitation i de nævnte lokaliteter  

 eller de umiddelbare adgangsveje hertil, f. eks. gange, trapper samt efter  

 omstændighederne skolegårde og lignende, jf. nedenfor.
 Det er i loven forudsat, at valgstyrerne alene skrider ind  

 i tilfælde af manifestationer af en vis pågående karakter.  

 Således vil det forhold, at vælgere, der møder op for at  

 afgive stemme, bærer emblemer, mærkater eller lignende,  

 hvorpå der er trykt opfordring til at stemme på et bestemt parti  

 eller en bestemt kandidat, ikke i sig selv i almindelighed give grundlag for  

 indskriden fra valgstyrerne.
Derimod skal de personer, der deltager i afstemningens  

 afvikling, helt undlade at bære de nævnte emblemer,  

 mærkater eller lignende.
Disse personer må heller ikke bære  

 mærkater, emblemer eller lignende, der angiver stillingtagen til  

 aktuelle politiske spørgsmål eller i øvrigt giver udtryk  

 for en bestemt politisk holdning eller lignende.
 Det er ikke i strid med de nævnte  

 grundsætninger at bære dannebrogsemblemer eller lignende eller at  

 flage med dannebrogsflag.
 Valgstyrerne skal i øvrigt påse, at  

 vælgerne har uforstyrret adgang til og fra stemmelokalerne.
En placering af valgplakater m.v. på  

 afstemningsstedets matrikel (f.eks. i en skolegård) er ikke i sig selv  

 i strid med folketingsvalglovens § 50, idet det afgørende efter loven  

 er, om der er tale om valgagitation på »steder i umiddelbar  

 tilknytning« til stemmelokalerne.
Valgagitation skal imidlertid foregå  

 i en så passende afstand fra indgangsdøren til den bygning,  

 hvori stemmelokalerne er beliggende, at der ikke er tale om »steder i  

 umiddelbar tilknytning« til stemmelokalerne.
Er der tale om en større  

 bygning med flere indgangsdøre, er den eller de i denne  

 sammenhæng relevante indgangsdøre dem, der er beregnet til  

 benyttelse af vælgerne, når de møder frem for at afgive  

 stemme på valgdagen.
 Det beror på en vurdering af de konkrete  

 adgangsforhold til bygningen med stemmelokalerne, hvad der må anses for  

 passende afstand.
 Det tilkommer imidlertid kommunalbestyrelsen som ejer,  

 evt. bruger, af den matrikel, hvor bygningen med stemmelokaler er beliggende,  

 at afgøre, om der i det hele taget skal gives tilladelse til  

 valgagitation på afstemningsstedets matrikel, uanset om en sådan  

 valgagitation ikke måtte være i strid med forbudet mod  

 valgagitation i stemmelokalerne og andre steder i umiddelbar tilknytning  

 hertil.
 Områder på eller ud til offentlig gade eller  

 vej anses ikke for at være omfattet af forbudet mod valgagitation i  

 stemmelokalerne og andre steder i umiddelbar tilknytning hertil uanset  

 nærheden til indgangsdøren til bygningen med stemmelokaler.
 Om kommunalbestyrelsens tilladelse til opsætning af  

 valgplakater på kommunens vejarealer henvises til afsnit 6.9  

 ovenfor.
7.6. Indsamlinger på  

 afstemningsstederne Kommunalbestyrelsen afgør, hvorvidt anmodninger om  

 tilladelse til indsamlinger til velgørende formål (Røde  

 Kors, Folkekirkens Nødhjælp m.v.) på valgdagen i  

 forbindelse med de enkelte afstemningssteder skal imødekommes.  

 Kommunalbestyrelsen kan i forbindelse hermed stille betingelser  

 vedrørende indsamlingsbøssernes størrelse og placering  

 m.v.
Indsamlingsbøsserne skal selvsagt placeres uden for  

 stemmelokalerne.
 Det må i øvrigt forudsættes, at  

 eventuelle indsamlinger tilrettelægges således, at de ikke  

 på nogen måde kan forstyrre valghandlingen, herunder  

 besværliggøre adgangen til stemmelokalerne.
 Kommunalbestyrelsens afgørelse af, hvorvidt og i  

 bekræftende fald på hvilke vilkår sådanne tilladelser  

 skal gives, skal træffes i overensstemmelse med almindelige  

 grundsætninger om saglighed og ligelighed i forvaltningen med henblik  

 på at sikre afstemningens uforstyrrede varetagelse.
7.7. Andre afstemninger samtidig med  

 valg Kommunalbestyrelsen kan beslutte, at der i forbindelse med  

 valget skal afholdes en særlig lokal afstemning.
En forudsætning  

 herfor er, at afstemningen tilrettelægges således, at den  

 foregår tydeligt og klart adskilt fra valget, herunder med  

 særskilte valgborde, stemmerum og stemmekasser og så vidt muligt  

 i adskilte lokaler med særskilte adgangsveje til de  

 pågældende stemmelokaler.
Afstemningen skal herudover  

 tilrettelægges således, at den ikke kan virke forstyrrende  

 på vælgernes adgang til at afgive stemme ved valget eller  

 på gennemførelsen af valget i øvrigt, og således,  

 at valget har første prioritet i forhold til den lokale  

 afstemning.
7.8. Exit polls Loven indeholder ikke bestemmelser, der regulerer  

 spørgsmålet om, hvorvidt og under hvilke betingelser der kan  

 foretages meningsmålinger på afstemningsstederne på  

 valgdagen, efter at vælgerne har afgivet deres stemme (exit polls).
 Det følger af almindelige valgretlige  

 grundsætninger om neutralitet med hensyn til de ydre  

 omstændigheder ved valghandlingens afvikling, at vælgerne skal  

 kunne afgive deres stemme uden umiddelbart forinden at blive udsat for nogen  

 form for holdningsmæssig påvirkning.
Der må således ikke på valgdagen  

 foretages meningsmålinger i stemmelokalerne eller på steder i  

 umiddelbar tilknytning hertil.
Afholdes meningsmålingen uden for  

 stemmelokalerne og steder i umiddelbar tilknytning hertil, er der efter de  

 nævnte almindelige valgretlige grundsætninger om neutralitet ikke  

 noget i vejen herfor, såfremt det sikres, at der først rettes  

 henvendelse til vælgerne, efter at disse har afgivet deres stemme.
Afholdes meningsmålingen inden for  

 afstemningsstedets matrikel og ikke på områder på eller ud  

 til offentlig gade eller vej, kan meningsmålingen kun foretages med  

 kommunalbestyrelsens tilladelse.
Kommunalbestyrelsens afgørelse om,  

 hvorvidt og i bekræftende fald på hvilke vilkår sådan  

 tilladelse skal gives, skal træffes i overensstemmelse med almindelige  

 grundsætninger om saglighed og ligelighed i forvaltningen med henblik  

 på at sikre afstemningens uforstyrrede varetagelse.
Kommunalbestyrelsen  

 må således ikke ud fra et ønske om at forhindre  

 afholdelsen af sådanne meningsmålinger give afslag eller betinge  

 en tilladelse af, at resultatet først offentliggøres efter  

 afstemningens afslutning.
 Meningsmålinger på områder på  

 eller ud til offentlig gade eller vej kan derimod foretages uden tilladelse  

 fra kommunalbestyrelsen.
 Det tilføjes, at der efter Indenrigsministeriets  

 opfattelse ikke kan udledes et forbud mod offentliggørelse af  

 sådanne meningsmålinger, inden afstemningen på valgdagen er  

 afsluttet, af forbuddet i loven mod foretagelse af stemmeoptælling og  

 offentliggørelse af resultatet inden kl. 20 på valgdagen.
7.9. Pressens adgang til  

 stemmelokalerne Det er valgstyrerne på vedkommende afstemningssted,  

 der som ansvarlige for gennemførelsen af afstemningen på  

 valgdagen afgør, hvorvidt og på hvilken måde pressen,  

 herunder et tv-reportagehold, skal have adgang til et stemmelokale.
Det påhviler valgstyrerne at sikre, at pressen ikke  

 får adgang til stemmelokalerne på en måde, der strider mod  

 stemmehemmeligheden.
Pressen må således under ingen  

 omstændigheder få adgang til at overvære en vælgers  

 stemmeafgivning i stemmerummet, hvor kun vælgeren og de, der må  

 yde fornøden hjælp til stemmeafgivningen, må være  

 tilstede, jf. lovens § 48, stk. 1 og § 49, eller   i de tilfælde, hvor  

 vælgeren gives adgang til at foretage stemmeafgivning uden for  

 stemmelokalet, jf. lovens § 49   få adgang til at overvære en  

 vælgers stemmeafgivning uden for stemmelokalet på en sådan  

 måde, at pressen kan se, hvorledes vælgeren har stemt.
Pressen  

 må heller ikke, når stemmeafgivningen er foretaget, få  

 adgang til at se, hvorledes vælgeren har stemt, inden vælgeren  

 lægger stemmesedlen i stemmekassen, da vælgeren i disse  

 tilfælde skal sammenfolde stemmesedlen således, at ingen kan se,  

 hvorledes der er stemt, jf. lovens § 48, stk. 3. Dette gælder, uanset  

 om vælgeren udtrykkeligt ønsker, at andre kan se, hvorledes  

 vælgeren har stemt.
Det påhviler endvidere valgstyrerne at sikre, at  

 pressen ikke får adgang til stemmelokalerne på en måde, der  

 strider mod den valgretlige grundsætning om neutralitet med hensyn til  

 de ydre omstændigheder ved valghandlingens afvikling og mod forbudet  

 mod valgagitation, jf. afsnit 7.5 og 7.8 ovenfor.
Det må således  

 sikres, hvis der gives tilladelse hertil, at der først rettes  

 henvendelse til vælgerne, efter at disse har afgivet deres stemme, at  

 vælgerne kun afbildes/medvirker i reportagen efter eget ønske,  

 og at reportagen fra stemmelokalerne ikke får karakter af valgagitation  

 over for de tilstedeværende vælgere i lokalet.
 Valgstyrernes afgørelse af, hvorvidt og i  

 bekræftende fald på hvilke vilkår sådanne tilladelse  

 skal gives, skal træffes i overensstemmelse med almindelige  

 grundsætninger om saglighed og ligelighed i forvaltningen med henblik  

 på at sikre afstemningens uforstyrrede varetagelse.
8. Brevstemmeafgivning 8.1. De generelle regler om brevstemmeafgivning  

 her i landet Reglerne om brevstemmeafgivning her i landet findes i  

 lovens §§ 53-56 og §§ 60-62.
 Efter disse bestemmelser kan enhver vælger, der er  

 forhindret i at møde frem til afstemningen på valgdagen, afgive  

 brevstemme på ethvert folkeregister de sidste 3 uger før  

 valgdagen, dog senest næstsidste søgnedag før  

 valgdagen.
 Inden for samme tidsrum kan visse nærmere angivne  

 grupper af vælgere afgive brevstemme på sygehuse, på  

 plejehjem m.v. og i ældreboliger samt i kriminalforsorgens anstalter og  

 arresthusene.
 Endelig kan vælgere, der på grund af sygdom  

 eller manglende førlighed ikke vil kunne møde frem på  

 afstemningsstedet, brevstemme i deres eget hjem, medmindre de har mulighed  

 for at stemme på sygehuse, på plejehjem m.v. eller i  

 ældreboliger.
 Om stemmeafgivning på mindre øer, se nedenfor  

 i afsnit 8.5.
Ifølge lovene om folketingsvalg på  

 Færøerne og i Grønland kan færøske og  

 grønlandske vælgere, der opholder sig her i landet, brevstemme  

 på folkeregistrene her i landet til valget på  

 Færøerne henholdsvis i Grønland.
Stemmeafgivning kan  

 finde sted fra 3 måneder før valgdagen.
Der benyttes det samme  

 brevstemmemateriale som ved valget i Danmark.
Til valg på  

 Færøerne udfyldes brevstemmesedlen med bogstavbetegnelsen eller  

 navnet på et parti eller med et kandidatnavn.
Til valg i  

 Grønland udfyldes brevstemmesedlen med navnet på et parti eller  

 med et kandidatnavn.
 Ved brevstemmeafgivningen må kun anvendes det  

 brevstemmemateriale, der er tilvejebragt ved Indenrigsministeriets  

 foranstaltning, jf. afsnit 8.7.2. og 9.2.2. nedenfor.
Brevstemmematerialet til brug ved brevstemmeafgivning til  

 folketingsvalg består af 1)	en grå stemmeseddel påtrykt ordet »Stemmeseddel« og  

 forsynet med 3 rubrikker til angivelse af henholdsvis partibogstav, partinavn  

 og kandidatnavn samt 2)	en blå konvolut, 3)	et følgebrev samt 4)	en gulbrun yderkuvert.
 Indenrigsministeriet kan bestemme, at følgebreve og  

 yderkuverter, der er tilvejebragt af kommunalbestyrelsen, skal sidestilles  

 med følgebreve og yderkuverter tilvejebragt af Indenrigsministeriet,  

 jf. lovens § 60, stk. 3.
 Forud for hvert valg giver Indenrigsministeriet  

 kommunalbestyrelsen m.fl. meddelelse om, hvilket brevstemmemateriale der skal  

 eller kan benyttes ved det pågældende valg, herunder i hvilket  

 omfang der kan anvendes følgebreve og yderkuverter tilvejebragt af  

 kommunalbestyrelsen.
 Det brevstemmemateriale, der er fremstillet ved  

 Indenrigsministeriets foranstaltning, skal til enhver tid findes på  

 folkeregistrene.
 Brevstemmematerialet kan rekvireres hos Lyreco Danmark  

 A/S, Fabriksparken 54-56, Postboks 1332, 2600 Glostrup, tlf. 43 45 15 16,  

 telefax 43 45 19 99.
8.2. Særligt om brevstemmeafgivning  

 på folkeregistrene Det er kommunalbestyrelsens ansvar at tilrettelægge  

 og gennemføre brevstemmeafgivning på folkeregistrene.
 Enhver vælger, der er forhindret i at møde  

 frem til afstemningen på valgdagen, kan afgive brevstemme på  

 ethvert folkeregister de sidste 3 uger før valgdagen, dog senest  

 næstsidste søgnedag før valgdagen, jf. lovens §§ 53 og  

 56.
Uanset normal lørdagslukning skal folkeregistrene  

 holdes åbne for brevstemmeafgivning i mindst nogle timer den sidste  

 lørdag før fristens udløb.
Det vil i øvrigt kunne  

 være hensigtsmæssigt, såfremt folkeregistrene holdes  

 åbne nogle timer på alle lørdage i det tidsrum, hvor der  

 kan afgives brevstemme.
Indenrigsministeriet har ikke fastsat nærmere regler  

 om fremgangsmåden m.v. ved brevstemmeafgivning på  

 folkeregistrene.
Brevstemmeafgivningen skal derfor foregå direkte  

 på grundlag af lovens regler.
I lovens § 61 er fremgangsmåden ved  

 brevstemmeafgivning beskrevet således:
 »§ 61. Vælgere, der ønsker at  

 brevstemme, skal vise fornøden legitimation til brevstemmemodtageren.  

 Herefter udleveres brevstemmematerialet, jf. § 60.
 Stk. 2. På stemmesedlen anføres navnet  

 eller bogstavbetegnelsen for et parti, der har kandidater opstillet i den  

 stor- eller amtskreds, hvor vælgeren er optaget på valglisten.  

 Ønsker vælgeren at stemme på en bestemt kandidat, der er  

 opstillet i den pågældende stor- eller amtskreds, anføres  

 navnet på kandidaten, eventuelt med tilføjelse af partinavnet  

 eller bogstavbetegnelsen.
Stk. 3. Vælgeren udfylder stemmesedlen uden  

 overværelse af andre og lægger den i konvolutten.
Derefter  

 udfylder vælgeren følgebrevet og underskriver dette i  

 overværelse af stemmemodtageren, der attesterer stemmeafgivningen.
 Stk. 4. Hvis vælgeren ikke er i stand til at  

 udfylde stemmesedlen eller udfylde og underskrive følgebrevet, skal  

 stemmemodtageren yde den fornødne hjælp, jf. dog stk. 5. Er der  

 ydet hjælp, skal dette fremgå af følgebrevet.
 Stk. 5. Hjælp til udfyldning af stemmesedlen  

 kan kun ydes, såfremt vælgeren umiddelbart over for den, der yder  

 hjælp, utvetydigt kan tilkendegive, på hvilket parti eller  

 hvilken kandidat vælgeren ønsker at stemme.
Stk. 6. Konvolutten med stemmeseddel samt  

 følgebrevet lægges i yderkuverten, der sendes til  

 kommunalbestyrelsen i den kommune, hvor vælgeren er optaget på  

 valglisten.
På yderkuverten skal angives vælgerens navn,  

 fødselsdato og bopæl.« Det vil være hensigtsmæssigt, at der på  

 folkeregistrene så vidt muligt indrettes stemmerum, hvor vælgeren  

 kan foretage stemmeafgivningen.
Et bord eller en pult, der er  

 enligtstående, vil dog også kunne benyttes.
Der er ingen bestemmelse om valgagitation ved  

 brevstemmeafgivning svarende til lovens § 50, 3. pkt., vedrørende  

 valgagitation i stemmelokaler på valgdagen.
Det følger  

 imidlertid af almindelige valgretlige grundsætninger om neutralitet med  

 hensyn til de ydre omstændigheder ved valghandlingens afvikling, at en  

 kommunalbestyrelse som ansvarlig myndighed for afholdelse af  

 brevstemmeafgivning skal sikre, at vælgerne kan afgive deres stemme  

 uden umiddelbart forinden at blive udsat for nogen form for  

 holdningsmæssig påvirkning, herunder påvirkning, der ikke  

 kan karakteriseres som valgagitation.
Kommunalbestyrelsen skal derfor sikre,  

 at der i de lokaler, hvor brevstemmeafgivningen finder sted, ikke er fremlagt  

 materiale med nogen form for holdningsmæssig påvirkning i  

 forbindelse med valget, herunder påvirkning, der ikke kan  

 karakteriseres som valgagitation.
 Når den enkelte vælger har afsluttet sin  

 stemmeafgivning, vil det være hensigtsmæssigt, at brevstemmen  

 (yderkuvert med indhold) i vælgerens påsyn nedlægges i en  

 særlig brevstemmekasse, således at én stemmekasse er  

 beregnet til »indenbys« brevstemmer, dvs. brevstemmer, der ikke skal  

 forsendes med postvæsenet, mens en anden stemmekasse er beregnet til  

 »udenbys« brevstemmer, dvs. brevstemmer, der skal forsendes med  

 postvæsenet.
 Efter loven gælder der ikke nogen regel om, at der  

 ved brevstemmeafgivning på folkeregistrene skal være to  

 stemmemodtagere.
Det vil dog være hensigtsmæssigt, at der er  

 mindst to stemmemodtagere til stede for det tilfælde, at en  

 vælger skal have hjælp til at udfylde stemmesedlen.
I så  

 fald kan to stemmemodtagere medvirke ved brevstemmeafgivningen.
De  

 stemmemodtagere, der har ydet hjælp, påtegner følgebrevet  

 med »Hjælp ydet til udfyldelse af stemmesedlen«, eller lignende  

 efterfulgt af deres underskrifter eller initialer.
Den ene af  

 stemmemodtagerne attesterer følgebrevet.
I tilfælde, hvor vælgeren ikke er i stand til  

 egenhændigt at underskrive følgebrevet, kan ligeledes medvirke  

 to stemmemodtagere.
Den ene stemmemodtager underskriver i dette  

 tilfælde på det sted på følgebrevet, der er beregnet  

 til vælgerens underskrift, med sit eget navn efterfulgt af ordet »for«  

 og vælgerens navn, mens den anden stemmemodtager underskriver  

 attesten.
I loven er det forudsat, at vælgeren selv udfylder  

 følgebrevet og yderkuverten, herunder rubrikken på bagsiden.
Der  

 er dog intet til hinder for, at stemmemodtageren er vælgeren  

 behjælpelig med - på grundlag af den foreviste legitimation - at  

 udfylde følgebrevet og rubrikken på yderkuvertens bagside med  

 vælgerens fulde navn, fødselsdato og bopæl samt foretage  

 adressering på yderkuverten til kommunalbestyrelsen i den kommune, hvor  

 vælgeren er optaget på valglisten (er tilmeldt folkeregistret  

 15.-dagen før valgdagen).
 Brevstemmeafgivning på folkeregistret kan foretages  

 uden for folkeregistrets lokaler, f.eks. på parkeringspladsen ved  

 folkeregistret (»vognbrevstemme«). En vælger har dog ikke krav på  

 at kunne brevstemme uden for folkeregistrets lokaler.
 I forbindelse med brevstemmeafgivningen skal  

 vælgerne have lejlighed til at gøre sig bekendt med fortegnelser  

 over de opstillingsberettigede partier og de i vedkommende stor- eller  

 amtskreds opstillede kandidater, så snart disse foreligger.
Kommunalbestyrelsen skal sørge for, at disse  

 fortegnelser, så snart de foreligger, er tilgængelige for  

 vælgerne ved brevstemmeafgivning på folkeregistret.
Der henvises  

 til afsnit 6.2., sidste afsnit, og afsnit 6.7.
Opmærksomheden henledes på, at  

 stemmemodtagerne ikke i forbindelse med brevstemmeafgivningen må give  

 en vælger råd eller opfordring med hensyn til, hvilket parti  

 eller hvilken kandidat vælgeren skal stemme på.
De må ikke  

 over for uvedkommende oplyse, om en vælger har afgivet brevstemme eller  

 i øvrigt oplyse forhold vedrørende en vælgers  

 stemmeafgivning.
Der henvises herved til lovens § 62.
Efter lovens § 61, stk. 3, 1. pkt., udfylder  

 vælgeren stemmesedlen uden overværelse af andre og dermed, uden  

 at andre kan se, hvorledes vælgeren har stemt.
Reglen gælder  

 også ved brevstemmeafgivning på folkeregistre.
Reglen  

 gælder også i tilfælde, hvor pårørende eller  

 andre, herunder repræsentanter for pressen, er til stede i  

 folkeregistret, mens brevstemmeafgivningen finder sted.
Reglen gælder,  

 uanset om det er vælgerens ønske, at andre kan se, hvorledes  

 vælgeren har stemt.
Kommunalbestyrelsen skal påse, at denne regel  

 overholdes ved brevstemmeafgivning på kommunens folkeregister.
 Der er endvidere kommunalbestyrelsen, der afgør,  

 hvorvidt og i bekræftende fald på hvilke vilkår pressen  

 skal have adgang til folkeregistret i forbindelse med stemmeafgivningen, jf.  

 afsnit 7.9.
8.3. Særligt om brevstemmeafgivning  

 på sygehuse og i kriminalforsorgens anstalter og arresthusene Brevstemmeafgivning på nævnte institutioner  

 gennemføres ved institutionens egen foranstaltning.
Nærmere  

 regler om afstemningens tilrettelæggelse og gennemførelse er  

 fastsat i Indenrigsministeriets bekendtgørelser nr. 300 og 302 af 17.  

 maj 1989 om brevstemmeafgivning på sygehuse henholdsvis i  

 kriminalforsorgens anstalter og arresthusene.
8.4. Særligt om brevstemmeafgivning  

 på plejehjem m.v. og i ældreboliger samt i vælgerens  

 hjem Det er kommunalbestyrelsens ansvar at tilrettelægge  

 og gennemføre brevstemmeafgivning på plejehjem m.v. og i  

 ældreboliger samt i vælgerens hjem.
Nærmere regler herom er fastsat i  

 Indenrigsministeriets bekendtgørelse nr. 170 af 22. marts 1999 som  

 ændret ved bekendtgørelse nr. 304 af 3. maj 2001 om  

 brevstemmeafgivning i vælgerens hjem og bekendtgørelse nr. 171  

 af 22. marts 1999 som ændret ved bekendtgørelse nr. 305 af 3.  

 maj 2001 om brevstemmeafgivning på plejehjem m.v. og i  

 ældreboliger, hvortil der henvises.
Opmærksomheden henledes  

 særligt på den fortegnelse over kommunalbestyrelsens opgaver, som  

 er opregnet i § 3 i de nævnte bekendtgørelser.
Om de  

 ændringer i forhold til hidtil gældende regler, der er  

 gennemført ved disse to bekendtgørelser og de to  

 ændringsbekendtgørelser, henvises til bilag 2 til  

 vejledningen.
8.4.1. Betingelserne for  

 brevstemmeafgivning For så vidt angår brevstemmeafgivning på  

 plejehjem m.v. og i ældreboliger gælder, at enhver vælger,  

 der er optaget i en af de institutioner m.v., der er nævnt i § 1, stk.  

 2, i bekendtgørelse nr. 171 af 22. marts 1999, kan afgive brevstemme i  

 institutionen m.v.
Vælgere, der på grund af sygdom eller  

 manglende førlighed ikke vil kunne møde frem på  

 afstemningsstedet, kan brevstemme i hjemmet, medmindre de har mulighed for at  

 stemme på en af de institutioner m.v., der er nævnt i § 1, stk.  

 2, i bekendtgørelse nr. 171 af 22. marts 1999.
Sidste frist for at indgive anmodning om at brevstemme i  

 hjemmet er kl. 18 tolv dage før valgdagen.
Hvis tolv dage  

 før valgdagen er en lørdag eller søndag, forlænges  

 fristen for at indgive anmodning om at brevstemme i hjemmet til  

 førstkommende mandag kl. 12. Anmodningen skal indgives til  

 folkeregistret i opholdskommunen på et særligt  

 ansøgningsskema, der udleveres af folkeregistret, og som  

 folkeregistret kan rekvirere hos Lyreco Danmark A/S, Fabriksparken 54-56,  

 Postboks 1332, 2600 Glostrup, tlf. 43 45 15 16, telefax 43 45 19 99. Det er  

 tillige muligt at hente skemaet på Indenrigsministeriets hjemmeside,  

 der findes på adressen www.inm.dk.
Opmærksomheden henledes på, at det i  

 bekendtgørelse nr. 170 af 22. marts 1999 om brevstemmeafgivning i  

 vælgerens hjem er fastsat, at kommunalbestyrelsen på forskellig  

 måde, herunder ved annoncering i de stedlige dagblade eller  

 lokalaviser, skal sørge for, at vælgerne bliver gjort bekendt  

 med muligheden for at brevstemme i hjemmet og om de nærmere betingelser  

 herfor.
Det er ligeledes fastsat, at kommunalbestyrelsen skal sørge  

 for, at vælgere, der modtager personlig og praktisk hjælp m.v. i  

 hjemmet eller hjemmesygepleje, og som må antages at opfylde  

 betingelserne for at stemme i hjemmet, får udleveret et  

 ansøgningsskema af den person, der yder den personlige og praktiske  

 hjælp m.v., eller af hjemmesygeplejersken eller en anden aktivt  

 udøvende i kommunens hjemmesygeplejerskeordning, som om  

 fornødent yder vælgeren bistand med at udfylde og indsende  

 skemaet.
Brevstemmeafgivning på plejehjem m.v. og i  

 ældreboliger samt i vælgerens hjem kan finde sted inden for de  

 sidste 3 uger før valgdagen, dog senest næstsidste  

 søgnedag før valgdagen.
Det vil være  

 hensigtsmæssigt, at brevstemmeafgivning de nævnte steder så  

 vidt muligt først gennemføres på et tidspunkt, hvor ikke  

 blot den endelige fortegnelse over de opstillingsberettigede partier  

 foreligger (normalt 14 dage før valgdagen), men også  

 fortegnelsen over de opstillede kandidater i vedkommende stor- eller  

 amtskreds (8 dage før valgdagen). Der henvises til afsnit 6.2., sidste  

 afsnit og afsnit 6.7.
8.4.2. Udpegning af stemmemodtagere Hvervene som stemmemodtagere ved brevstemmeafgivning  

 på plejehjem m.v. og i ældreboliger samt i vælgerens hjem  

 skal varetages af to tilforordnede vælgere, der er valgt af  

 kommunalbestyrelsen, jf. afsnit 5.3. ovenfor.
Ved en lovændring i 2001 er det dog fastsat, at  

 kommunalbestyrelsen kan bestemme, at en af stemmemodtagerne er en person  

 udpeget blandt personale ansat i kommunens forvaltning.
Bestemmelsen giver  

 mulighed for, men ikke nogen pligt for kommunalbestyrelsen til at  

 træffe bestemmelse herom.
Kommunalbestyrelsen kan bestemme, at den ene  

 af stemmemodtagerne ved brevstemmeafgivning bestemte steder, f.eks. i  

 vælgerens hjem, og ikke ved brevstemmeafgivning andre steder er en  

 person udpeget blandt ansatte i kommunens forvaltning.
Kommunalbestyrelsen  

 kan også bestemme, at en sådan ordning skal gælde generelt  

 for al brevstemmeafgivning de nævnte steder.
Ved den lovændring i 1989, hvorved det blev bestemt,  

 at visse opgaver som brevstemmemodtager skal varetages af tilforordnede  

 vælgere, er det tilsigtet, at eventuel bistand til vælgernes  

 stemmeafgivning på plejehjem m.v. og i vælgerens hjem ligesom ved  

 stemmeafgivning på valgdagen skal ydes af to tilforordnede  

 vælgere.
Ved 1989-lovændringen er det derfor forudsat, at de  

 tilforordnede vælgere, der skal fungere som brevstemmemodtagere, bliver  

 udpeget blandt de tilforordnede vælgere efter samme principper som de  

 tilforordnede vælgere (eventuelt valgstyrere), der udpeges til på  

 valgdagen at yde hjælp til stemmeafgivningen til de vælgere, der  

 har brug herfor og fremsætter anmodning herom.
 Det vil ikke være i overensstemmelse med  

 forudsætningerne for 1989-lovændringen, såfremt  

 stemmemodtagerne ved brevstemmeafgivning på plejehjem m.v. og i  

 ældreboliger samt i vælgerens hjem udpeges blandt tilforordnede  

 vælgere, der er ansat i kommunens forvaltning, herunder folkeregistret,  

 med henblik på, at brevstemmeafgivningen de nævnte steder som  

 før 1989-lovændringen kan gennemføres alene med kommunalt  

 ansat personale som stemmemodtagere.
Ved 2001-lovændringen er der som nævnt  

 åbnet mulighed for, at kommunalbestyrelsen kan bestemme, at den ene af  

 de to stemmemodtagere ikke er en tilforordnet vælger, men en person  

 udpeget blandt personale ansat i kommunens forvaltning.
Den nævnte  

 forudsætning fra 1989-lovændringen gælder fortsat for den  

 af de to stemmemodtagere, der er udpeget blandt de tilforordnede  

 vælgere.
Opmærksomheden henledes på, at  

 Indenrigsministeriets bekendtgørelser nr. 170 og 171 af 22. marts 1999  

 som ændret ved bekendtgørelser nr. 304 henholdsvis nr. 305 af 3.  

 maj 2001 indeholder en række begrænsninger i, hvem der kan  

 udpeges som stemmemodtager ved brevstemmeafgivning på plejehjem m.v. og  

 i ældreboliger samt i vælgerens hjem.
Kandidater til valget kan  

 ikke udpeges til at varetage hvervet som stemmemodtager.
Desuden kan  

 personer, der er ansat i kommunen til at yde personlig og praktisk  

 hjælp m.v. i hjemmet, samt hjemmesygeplejersker og andre aktivt  

 udøvende i kommunens hjemmesygeplejerskeordning ikke udpeges til at  

 varetage hvervet som stemmemodtager i vælgerens hjem eller på de  

 plejehjem m.v. og i de ældreboliger, hvor de gør tjeneste.
For  

 så vidt angår brevstemmeafgivning på plejehjem m.v. og i  

 ældreboliger gælder den særlige begrænsning, at  

 ansatte i vedkommende institution ikke kan udpeges til at varetage hvervet  

 som stemmemodtager.
De nævnte begrænsninger gælder, uanset  

 om de pågældende i øvrigt måtte være valgt som  

 tilforordnede eller udpeget blandt personale ansat i kommunens  

 forvaltning.
 I tilfælde, hvor begge stemmemodtagere er udpeget  

 blandt de tilforordnede vælgere, skal hver af de to stemmemodtagere  

 så vidt muligt være udpeget af forskellige grupper i  

 kommunalbestyrelsen.
8.4.3. Gennemførelse af  

 brevstemmeafgivning Det er fastsat i Indenrigsministeriets  

 bekendtgørelser nr. 170 og 171 af 22. marts 1999, at vælgerne i  

 forbindelse med brevstemmeafgivningen skal have lejlighed til at gøre  

 sig bekendt med en fortegnelse over de opstillingsberettigede partier.  

 Vælgerne skal endvidere have lejlighed til at gøre sig bekendt  

 med en fortegnelse over de opstillede kandidater i vedkommende stor- eller  

 amtskreds, såfremt en sådan fortegnelse foreligger, når  

 brevstemmeafgivningen gennemføres, jf. sidste afsnit i afsnit 8.4.1.  

 ovenfor.
Kommunalbestyrelsen skal sørge for, at stemmemodtagerne  

 bliver forsynet med de nævnte fortegnelser.
Der henvises til afsnit  

 6.2., sidste afsnit, og afsnit 6.7.
Opmærksomheden henledes på, at  

 stemmemodtagerne ikke i forbindelse med brevstemmeafgivningen må give  

 en vælger råd eller opfordring med hensyn til, hvilket parti  

 eller hvilken kandidat vælgeren skal stemme på.
De må ikke  

 over for uvedkommende oplyse, om en vælger har afgivet brevstemme,  

 eller i øvrigt oplyse forhold vedrørende en vælgers  

 stemmeafgivning.
Der henvises herved til lovens § 62.
Det er fastsat i Indenrigsministeriets  

 bekendtgørelser nr. 170 og 171 af 22. marts 1999, at  

 pårørende, besøgende eller andre, bortset fra  

 stemmemodtagerne, ikke må være til stede i det lokale, hvor  

 brevstemmeafgivningen finder sted, medmindre vælgeren udtrykkeligt  

 tilkendegiver sit ønske herom.
Stemmemodtagerne skal påse, at  

 denne regel overholdes.
Efter lovens § 61, stk. 3, 1. pkt., udfylder  

 vælgeren stemmesedlen uden overværelse af andre og dermed, uden  

 at andre kan se, hvorledes vælgeren har stemt.
Reglen gælder  

 også ved brevstemmeafgivning på plejehjem m.v. og i  

 ældreboliger samt i vælgerens hjem.
Reglen gælder  

 også i tilfælde, hvor pårørende eller andre,  

 herunder repræsentanter for pressen, efter vælgerens udtrykkelige  

 ønske herom, er til stede i det lokale, hvor brevstemmeafgivningen  

 finder sted.
Reglen gælder, uanset om det er vælgerens  

 ønske, at andre kan se, hvorledes vælgeren har stemt.  

 Stemmemodtagerne skal påse, at denne regel overholdes.
8.5. Særligt om brevstemmeafgivning  

 på mindre øer, herunder Christiansø Vælgere, der har bopæl på afsides  

 beliggende øer, der ikke udgør et selvstændigt  

 afstemningsområde, kan afgive brevstemme på øen til en  

 eller flere vælgere, som kommunalbestyrelsen har udpeget til at  

 være stemmemodtagere, jf. lovens § 54, stk. 4, jf. § 55, stk. 3.
 På Christiansø kan der afgives brevstemme hos  

 fyrmesteren (forvalteren) inden for de frister, der i øvrigt  

 gælder for brevstemmeafgivning her i landet.
8.6. Brevstemmeafgivning på  

 Færøerne, i Grønland, i udlandet, på danske skibe i  

 udenrigsfart og på danske havanlæg 8.6.1. Brevstemmesteder og  modtagere på  

 Færøerne, i Grønland og i udlandet Ved folketingsvalg kan enhver vælger ligesom ved  

 andre valg brevstemme på folkeregistrene på Færøerne  

 og i Grønland samt på danske diplomatiske og konsulære  

 repræsentationer i udlandet (ambassader, konsulater m.v.). Endvidere  

 kan brevstemmes hos en stemmemodtager, der er udpeget af  

 Indenrigsministeriet, jf. lovens § 57.
Indenrigsministeriet giver forud for hvert valg  

 kommunalbestyrelserne meddelelse om, hvilke personer eller  

 stillingsindehavere der er udpeget som stemmemodtagere i udlandet enten  

 permanent eller alene til det pågældende valg.
Stemmemodtagerne i  

 udlandet udpeges enten gennem Forsvarsministeriet eller  

 Udenrigsministeriet.
De permanente stemmemodtagere i udlandet, der er udpeget  

 gennem Forsvarsministeriet, er bemyndiget til at udpege en eller flere  

 personer blandt det tjenstgørende personel til på vegne af  

 vedkommende stemmemodtager at varetage opgaven som brevstemmemodtager ved et  

 bestemt valg.
Navnene på de personer, der ved et bestemt valg rent  

 faktisk fungerer som stemmemodtagere i udlandet, bliver inden valget  

 indberettet til Indenrigsministeriet.
 Nedennævnte personer (stillingsindehavere) er af  

 Indenrigsministeriet permanent udpeget som brevstemmemodtagere  

på Færøerne henholdsvis i Grønland.
På Færøerne 1)	Rigsombudsmanden eller den fuldmægtig ved rigsombudet, som  

 rigsombudsmanden har bemyndiget hertil 2)	Landfogden 3)	Sysselmændene I Grønland 1)	Forbindelsesofficeren, Thule Air Base 2)	Stationslederen, Danmarkshavn 3)	Regionschefen ved Grønlands Lufthavnsvæsen,  

 Narssarssuaq 4)	Stationslederen, Prins Christianssund 5)	Stationslederen på Station Nord 6)	Flyvepladslederen, Constable Pynt 7)	Chefen for Slædepatruljen Sirius 8.6.2. Brevstemmesteder og  modtagere på  

 danske skibe i udenrigsfart og danske havanlæg Søfolk og passagerer på danske skibe i  

 udenrigsfart samt personer, der er ansat på danske havanlæg, kan  

 brevstemme på skibet eller havanlægget, jf. lovens § 58.  

 Skibsføreren eller den, skibsføreren har udpeget, henholdsvis  

 chefen for havanlægget eller den, chefen har udpeget, fungerer som  

 stemmemodtager.
 Det bemærkes, at der ikke kan brevstemmes på  

 danske skibe i indenrigsfart.
8.6.3. Tidsrum for brevstemmeafgivning På Færøerne, i Grønland, i  

 udlandet, på danske skibe i udenrigsfart samt på danske  

 havanlæg uden for dansk område kan afgives brevstemme fra 3  

 måneder før valgdagen, jf. lovens § 58, stk. 2.
 Søfolk på danske skibe i udenrigsfart og  

 deres medsejlende ægtefæller kan dog afgive brevstemme på  

 skibet fra dagen efter et folketingsvalg med gyldighed for  

 førstkommende folketingsvalg, jf. lovens § 58, stk. 3.
Loven indeholder ingen regler om sidste frist for  

 brevstemmeafgivning på Færøerne, i Grønland, i  

 udlandet, på danske skibe i udenrigsfart samt på danske  

 havanlæg uden for dansk område.
Brevstemmerne skal imidlertid  

 være afgivet i så god tid forud for valgdagen, at de kan  

 være afleveret til valgstyrerne på vedkommende afstemningssted,  

 inden afstemningen på valgdagen begynder kl. 9.
 På danske havanlæg på dansk  

 område kan afgives brevstemme de sidste 3 uger før  

 valgdagen, dog senest næstsidste søgnedag før valgdagen,  

 jf. lovens § 58, stk. 4.
 Det drejer sig for tiden om havanlæggene på  

 Dan Feltet, Gorm Feltet samt felterne Tyra Øst og Tyra Vest, Harald  

 Feltet og Skjold Feltet samt felterne Siri og Syd Arne.
8.6.4. Brevstemmematerialet Brevstemmematerialet er det samme, som benyttes her i  

 landet, jf. afsnit 8.1. ovenfor.
På Færøerne anvendes dog  

 det særlige brevstemmemateriale, der er fremstillet til brug ved  

 brevstemmeafgivning til folketingsvalg på Færøerne.
8.6.5. Fremgangsmåden ved  

 brevstemmeafgivning Med hensyn til den praktiske fremgangsmåde ved  

 brevstemmeafgivningen henvises til lovens § 61, samt til afsnit 8.2. ovenfor  

 om brevstemmeafgivning på folkeregistrene.
Ved brevstemmeafgivning på en dansk  

 repræsentation i Tyskland følges en særlig  

 fremgangsmåde.
Efter at brevstemmematerialet er udfyldt på  

 repræsentationen, skal vælgeren medtage dette og selv aflevere  

 det til postbesørgelse uden for repræsentationens område.  

 Tidligere blev denne fremgangsmåde også fulgt ved  

 brevstemmeafgivning på en dansk repræsentation i Schweiz, men de  

 schweiziske myndigheder tillader nu, at den almindelige fremgangsmåde  

 følges.
8.7. Modtagelse og kontrol af  

 brevstemmer Reglerne om kommunalbestyrelsens modtagelse og  

 registrering af brevstemmer m.v. samt om valgstyrernes kontrol og gennemgang  

 af disse findes i lovens §§ 64-66.
 8.7.1. Kommunalbestyrelsens modtagelse og  

 registrering af brevstemmer m.v.
 Forud for hvert valg skal kommunalbestyrelsen oprette en  

 protokol over de brevstemmer, som kommunalbestyrelsen modtager til det  

 pågældende valg (brevstemmeprotokol).
De brevstemmer, som kommunalbestyrelsen modtager, skal  

 på yderkuverten påtegnes om modtagelsestidspunktet, jf. lovens  

 § 64, stk. 1. I brevstemmeprotokollen skal samme dag, som  

 kommunalbestyrelsen modtager brevstemmer, anføres det antal  

 brevstemmer, der modtages den pågældende dag, og datoen herfor  

 samt antallet af brevstemmer modtaget på en bestemt dato, der  

 videresendes til andre kommuner, samt datoen herfor.
Hvis afsenderen efter  

 sin bopælsangivelse på yderkuverten har bopæl i en anden  

 kommune, skal kommunalbestyrelsen straks videresende brevstemmen til denne,  

 jf. lovens § 64, stk. 2.
 Når valg er udskrevet, skal kommunalbestyrelsen  

 sørge for, at allerede modtagne brevstemmer fra vælgere, der  

 senere har anmeldt flytning til en anden kommune, straks videresendes til  

 denne, jf. lovens § 64, stk. 3.
Kommunalbestyrelsen skal samle og opgøre antallet  

 af brevstemmer, der er modtaget for hvert afstemningsområde i kommunen,  

 hvor afsenderne efter deres bopælsangivelse på yderkuverterne er  

 optaget på valglisten, jf. lovens § 64, stk. 4, og der skal i  

 brevstemmeprotokollen indføres en række nærmere  

 oplysninger herom.
Kommunalbestyrelsen skal efter lovens § 64, stk. 4,  

 sørge for, at brevstemmerne inden afstemningens begyndelse er  

 afleveret til valgstyrerne på afstemningsstedet i det  

 pågældende afstemningsområde, jf. dog nedenfor.
Brevstemmer, der modtages i kommunen på valgdagen  

 inden kl. 9, skal straks bringes ud til valgstyrerne på det  

 pågældende afstemningssted.
Brevstemmer, der modtages i kommunen  

 på valgdagen efter kl. 9, skal samme dag bringes ud til valgstyrerne  

 på det pågældende afstemningssted.
 I tilfælde, hvor der for et afstemningsområde  

 er modtaget færre end fem brevstemmer, skal brevstemmerne efter  

 kommunalbestyrelsens bestemmelse overføres til et  

 afstemningsområde, hvor der er modtaget mindst fem brevstemmer, og  

 afleveres til valgstyrerne for dette afstemningsområde, der  

 undersøger, om brevstemmerne kan komme i betragtning, jf. lovens § 64,  

 stk. 5.
 I tilfælde, hvor en brevstemme ikke på  

 grundlag af oplysningerne om afsenderen på yderkuverten kan  

 henføres til et bestemt afstemningsområde, skal  

 kommunalbestyrelsen endvidere bestemme, til hvilket afstemningsområde  

 brevstemmen skal henregnes i henseende til valgstyrernes kontrol af, om  

 brevstemmen kan komme i betragtning, jf. lovens § 64, stk. 6.
 I brevstemmeprotokollen skal indføres oplysning om,  

 til hvilket afstemningsområde der blev overført brevstemmer fra  

 det/de afstemningsområder, hvor der var modtaget færre end fem  

 brevstemmer, samt oplysning om, fra hvilket eller hvilke  

 afstemningsområder brevstemmerne blev overført.
 I brevstemmeprotokollen skal ligeledes indføres  

 oplysning om, til hvilket afstemningsområde den/de brevstemmer, der  

 ikke kunne henføres til et bestemt afstemningsområde, blev  

 henregnet.
Kommunalbestyrelsen skal sørge for, at de modtagne  

 brevstemmer opbevares betryggende.
Yderkuverterne må først  

 åbnes af valgstyrerne eller under overværelse af valgstyrerne i  

 forbindelse med disses gennemgang af brevstemmerne.
I Indenrigsministeriets cirkulære nr. 54 af 8. maj  

 2001 om brevstemmeprotokollers indhold og udformning er fastsat nærmere  

 regler om registrering af brevstemmer, hvortil der henvises.
Cirkulæret  

 er optaget som  bilag 6 til vejledningen.
8.7.2. Valgstyrernes kontrol og gennemgang af  

 de modtagne brevstemmer Valgstyrernes gennemgang af de modtagne brevstemmer skal  

 ske inden afstemningens begyndelse på valgdagen, om nødvendigt  

 dagen før valgdagen.
Ved gennemgangen, herunder ved  

 undersøgelsen og afgørelsen af, om en brevstemme kan komme i  

 betragtning, skal for hvert afstemningsområde medvirke mindst to  

 valgstyrere, jf. lovens § 65, stk. 1.
 For det/de afstemningsområder, hvortil der er  

 overført eller henregnet brevstemmer, jf. afsnit 8.7.1. ovenfor,  

 omfatter gennemgangen såvel de brevstemmer, der hører til det/de  

 pågældende afstemningsområder, som de til dette/disse  

 afstemningsområder overførte eller henregnede brevstemmer.
 Yderkuverterne åbnes, og det undersøges, om  

 brevstemmerne kan komme i betragtning, jf. lovens § 65, stk. 1.
En brevstemme kan ikke komme i betragtning, jf.  

 lovens § 65, stk. 2 og 3, såfremt 1)	afsenderen ikke er opført på valglisten, 2)	afsenderen er død inden valgdagen, 3)	yderkuverten indeholder flere end ét følgebrev og  

 én konvolut, 4)	der ikke er anvendt det brevstemmemateriale, som indenrigsministeren  

 har tilvejebragt, 5)	den foreskrevne fremgangsmåde (udfyldning, attestation,  

 underskrift m.v.) ved brevstemmeafgivningen ikke har været fulgt, 6)	brevstemmen ikke er afgivet inden for de i loven nævnte  

 frister, eller 7)	vælgeren har afgivet mere end én brevstemme, der kan  

 komme i betragtning.
I disse tilfælde er det den sidst afgivne  

 brevstemme, der kommer i betragtning.
 Med hensyn til den foreskrevne fremgangsmåde, jf.  

 5), bemærkes, at en brevstemme, selv om følgebrevet mangler  

 stempel på attesten, kan tages i betragtning, såfremt der ikke  

 hersker tvivl om, at brevstemmen er afgivet på et af de steder, hvor  

 der kan brevstemmes, eller at brevstemmen er afgivet til en stemmemodtager,  

 der er udpeget af Indenrigsministeriet.
 Når en brevstemme ikke kan komme i  

 betragtning, anføres årsagen hertil på yderkuverten,  

 og den uåbnede konvolut og følgebrevet lægges på ny  

 i yderkuverten, jf. lovens § 66, stk. 2. Der foretages ingen afmærkning  

 på valglisten.
 Det anføres i afstemningsbogen, hvor mange af  

 brevstemmerne der ikke er taget i betragtning fordelt efter årsagen  

 hertil.
 Når en brevstemme kan komme i betragtning,  

 sættes et mærke ved vælgerens navn på valglisten, der  

 angiver, at vælgeren har afgivet brevstemme, jf. lovens § 66, stk.  

 1.
Såfremt en brevstemme, der er overført til  

 afstemningsområdet fra et afstemningsområde, hvor der er modtaget  

 færre end fem brevstemmer, kan komme i betragtning, skal valgstyrerne  

 optage den pågældende vælger på valglisten og  

 påføre valglisten en bemærkning om årsagen til  

 optagelsen på valglisten.
Valgstyrerne skal endvidere give meddelelse  

 til valgstyrerne fra det oprindelige afstemningsområde om, at den  

 pågældende vælger skal slettes af valglisten for dette  

 afstemningsområde, inden afstemningen begynder.
Valgstyrerne for det  

 oprindelige afstemningsområde skal på valglisten endvidere  

 anføre årsagen til, at vælgeren er slettet af valglisten,  

 og i hvilket afstemningsområde vælgeren i stedet er blevet  

 optaget på valglisten, jf. lovens § 64, stk. 5.
 I tilfælde, hvor en brevstemme, der er henregnet til  

 et bestemt afstemningsområde i medfør af lovens § 64, stk. 6,  

 kan komme i betragtning, og hvor den pågældende vælger er  

 optaget på valglisten i et andet afstemningsområde end det,  

 hvortil brevstemmen er henregnet, kan valgstyrerne følge samme  

 fremgangsmåde som angivet i foregående afsnit vedrørende  

 brevstemmer, der er overført fra et afstemningsområde, hvor der  

 er modtaget færre end fem brevstemmer.
Det er ikke mere foreskrevet, at der skal udskrives  

 valgkort for de vælgere, der har afgivet en brevstemme, der er taget i  

 betragtning.
Følgebrevene kan i stedet anvendes til kontrollen af  

 antal vælgere, der ifølge valglisten har afgivet stemme.
Brevstemmer, der kan komme i betragtning, opbevares, idet  

 den uåbnede konvolut og følgebrevet på ny indlægges  

 i yderkuverten, indtil afstemningen er afsluttet.
Derefter tages  

 konvolutterne ud af yderkuverterne og lægges i en stemmekasse, jf. dog  

 nedenfor.
Konvolutterne åbnes først i forbindelse med  

 stemmeoptællingen, jf. lovens § 66, stk. 1.
Brevstemmer, der kan komme i betragtning, skal i perioden,  

 efter at disse er gennemgået, og indtil afstemningen er afsluttet,  

 opbevares på en sådan måde, at det alene er valgstyrerne  

 eller eventuelt tillige en særlig hertil af valgstyrerne bemyndiget  

 person, der har adgang til brevstemmerne.
Endvidere må der i denne  

 periode kun ske håndtering af brevstemmer, såfremt dette er  

 nødvendigt som følge af andre regler i loven.
I forbindelse med  

 f.eks. afgørelsen af, hvorvidt en vælger, der møder frem  

 for at afgive stemme på valgdagen, skal afvises som følge af, at  

 vedkommende har afgivet en brevstemme, der kan komme i betragtning, jf.  

 lovens § 67, kan det være nødvendigt at fremtage brevstemmen til  

 kontrol af, om afmærkningen i valglisten af, at vælgeren har  

 afgivet brevstemme, er korrekt.
 Ved håndtering af en brevstemme, inden afstemningen  

 er afsluttet, må konvolutten med stemmesedlen under ingen  

 omstændigheder åbnes.
Hvis valgstyrerne efter afstemningens begyndelse modtager  

 bekræftet underretning om, at en vælger, der har afgivet en  

 brevstemme, der ved gennemgangen af brevstemmerne inden afstemningens  

 begyndelse er taget i betragtning, er afgået ved døden inden  

 valgdagen, kan den pågældendes brevstemme ikke komme i  

 betragtning.
Brevstemmen skal derfor fremtages, påtegnes om  

 årsagen til, at den ikke kan komme i betragtning, og henlægges  

 til de øvrige brevstemmer, der ikke kan komme i betragtning, og  

 indgå i registreringen af disse i afstemningsbogen.
 Tilsvarende gælder, hvis valgstyrerne efter  

 afstemningens begyndelse modtager bekræftet underretning om, at en  

 vælger, der er optaget på valglisten, inden valgdagen af andre  

 grunde har mistet sin valgret (iværksættelse af  

 værgemål med fratagelse af den retlige handleevne, jf.  

 værgemålslovens § 6, fortabelse af dansk indfødsret eller  

 udrejse).
 Udtagningen af konvolutterne af yderkuverterne efter  

 afstemningens afslutning og den påfølgende nedlæggelse af  

 konvolutterne i en stemmekasse skal gennemføres under den  

 fornødne gensidige kontrol og i øvrigt på en sådan  

 måde, at der heller ikke i denne forbindelse kan ske krænkelse af  

 stemmehemmeligheden.
Brevstemmer, der modtages af valgstyrerne efter  

 afstemningens begyndelse, påtegnes om modtagelsestidspunktet (dato  

 og klokkeslæt) og kommer ikke i betragtning.
Yderkuverterne åbnes  

 ikke.
Brevstemmer, der modtages i kommunen fra og med dagen  

 efter valgdagen og til og med den dag, hvor eventuelle klager over valget er  

 endeligt afgjort, registreres i brevstemmeprotokollen i overensstemmelse med  

 bestemmelserne i § 2, stk. 4 og 5, i cirkulæret om  

 brevstemmeprotokollers indhold og udformning.
Vedrørende kassation af  

 brevstemmemateriale, herunder af brevstemmer, der er modtaget efter  

 valgdagen, henvises til afsnit 10 nedenfor.
9. Opgørelse af afstemningen i  

 opstillingskredsen På valgaftenen foretages stemmeoptælling  

 på de enkelte afstemningssteder, jf. afsnit 9.1. Senest dagen efter  

 foretager valgbestyrelsen fintælling i opstillingskredsen, jf. afsnit  

 9.5. Reglerne om opgørelse af afstemningen findes i lovens  

 §§ 68-74.
9.1. Stemmeoptælling på  

 afstemningsstedet Når afstemningen er afsluttet, foretager  

 valgstyrerne og de tilforordnede vælgere stemmeoptælling på  

 afstemningsstedet, jf. lovens § 68, stk. 1.
De i den tidligere lov indeholdte mere detaljerede regler  

 om den praktiske tilrettelæggelse af stemmeoptællingen er ikke  

 medtaget i den gældende lov.
De fornødne regler  

 forudsættes i stedet fastsat af kommunalbestyrelsen.
 Stemmeoptællingen er offentlig, jf. lovens § 68,  

 stk. 1. Af sikkerhedsmæssige grunde skal foretages den fornødne  

 afskærmning af den del af lokalet/lokalerne, hvor  

 stemmeoptællingen foregår.
 Det optælles, hvor mange stemmer der er afgivet for  

 hvert af partierne og for hver kandidat uden for partierne, jf. lovens § 68,  

 stk. 1. Reglerne om, hvilke stemmer der anses for afgivet for de enkelte  

 partier henholdsvis kandidater uden for partierne, findes i lovens § 68, stk.  

 2 og 3.
Tvivlsomme stemmesedler, herunder blanke stemmesedler og  

 andre stemmesedler, der utvivlsomt er ugyldige, frasorteres og afgives til  

 formanden for valgstyrerne.
Valgstyrerne foretager derefter  

 bedømmelsen af stemmesedlernes gyldighed, jf. nedenfor i afsnit 9.2.  

 Antallet af ugyldige stemmer fordelt efter de forskellige ugyldighedsgrunde  

 optælles særskilt.
 Når stemmeoptællingen er afsluttet,  

 indføres resultatet af stemmeoptællingen, herunder  

 opgørelsen af de ugyldige stemmer fordelt efter de forskellige  

 ugyldighedsgrunde, i afstemningsbogen, jf. lovens § 69, stk. 3, og § 70.
Valgstyrerne skal foretage kontrol af optællingen af  

 de afgivne stemmer.
Som led i denne kontrol sammenholdes antallet af disse  

 med antallet af vælgere, der ifølge afmærkningerne  

 på valglisten har afgivet stemme, ligesom afmærkningerne på  

 valglisten sammenholdes med antallet af modtagne/udskrevne valgkort for  

 vælgere, der har afgivet stemme ved personligt fremmøde på  

 valgdagen, og antallet af følgebreve (eventuelt særskilt  

 udskrevne valgkort) for vælgere, der har afgivet en brevstemme, der er  

 taget i betragtning.
 Resultatet af stemmeoptællingen meddeles de  

 tilstedeværende og indberettes straks til formanden for valgbestyrelsen  

 i opstillingskredsen, jf. lovens § 70.
 Valgstyrerne skal endvidere foretage den i  

 afstemningsbøgerne foreskrevne afstemning af stemmeseddelregnskabet.  

 Stemmematerialet sammenpakkes derefter som angivet i  

 afstemningsbøgerne.
 Afstemningsbogen underskrives af valgstyrerne, jf. lovens  

 § 70, og afleveres til kommunalbestyrelsen tillige med stemmematerialet.
9.2. Bedømmelse af stemmesedler Lovens § 69, stk. 1 og 2, indeholder de  

 grundlæggende regler om årsagerne til, at stemmesedler afgivet  

 til folketingsvalg er ugyldige.
De nærmere regler herom findes i den  

 bekendtgørelse om bedømmelse af stemmesedler afgivet til  

 folketingsvalg, indenrigsministeren har udstedt.
 Ved lovændringen i 2001 er der indsat en regel i  

 loven om, at en stemmeseddel afgivet på afstemningsstedet er ugyldig,  

 såfremt vælgerens stemme på stemmesedlen ikke er  

 afmærket med kryds (lovens § 69, stk. 1, nr. 2). Indsættelsen i  

 loven af denne regel medfører ingen ændring af hidtil  

 gældende retstilstand, idet en sådan regel indeholdtes i § 12,  

 stk. 1, i den hidtil gældende bekendtgørelse nr. 326 af 16. maj  

 1990 om bedømmelse af stemmesedler afgivet til folketingsvalg.
 Indenrigsministeriet har som følge af  

 lovændringen udstedt en ny bekendtgørelse om bedømmelse  

 af stemmesedler afgivet til folketingsvalg (bekendtgørelse nr. 438 af  

 31. maj 2001). Bekendtgørelsen trådte i kraft den 1. juli 2001.  

 Bekendtgørelsen er optaget som bilag 7 til vejledningen.
 I den nye bekendtgørelse er der foretaget  

 redaktionelle ændringer som følge af lovændringen.  

 Herudover er foretaget sammenskrivning af nogle af de hidtidige  

 særskilte paragraffer, hvori de enkelte ugyldighedsgrunde er angivet.  

 Formålet hermed er at lette valgstyrernes/valgbestyrelsens arbejde med  

 registrering i afstemningsbog eller valgbog af ugyldige stemmesedler fordelt  

 efter ugyldighedsgrund, idet sammenskrivningen rent praktisk medfører,  

 at de ugyldige stemmesedler skal specificeres på lidt færre  

 ugyldighedsgrunde end hidtil.
 Den nye bekendtgørelse indebærer ingen  

 indholdsmæssige ændringer af reglerne om bedømmelse af  

 stemmesedlers gyldighed.
 Som bilag 8 til vejledningen er optaget et notat,  

 der nærmere beskriver forskellene mellem den nye og den hidtil  

 gældende bekendtgørelse.
 I de følgende afsnit er enkelte af bestemmelserne i  

 bekendtgørelsen uddybet.
9.2.1. Bedømmelse af stemmesedler  

 afgivet på afstemningsstedet Ifølge lovens § 48, stk. 1, foretages  

 stemmeafgivningen ved, at vælgeren afmærker stemmesedlen med et  

 kryds.
Loven indeholder ingen definition af kryds.
I  

bekendtgørelsens § 1, stk. 1, er fastsat, at der ved kryds  

 forstås et tegn svarende til bogstavet X eller til tegnet for plus (+).  

 Af bekendtgørelsens § 1, stk. 2, om tegn afledt af kryds  

 henholdsvis tydeliggjorte kryds fremgår, at V-formede mærker  

 (også kaldet »hak«, »tjekmærker« eller »flueben«) henholdsvis  

 såkaldte dobbeltkryds sidestilles med almindelige kryds.
Ifølge lovens § 69, stk. 1, nr. 2, som blev indsat  

 ved lovændringen i 2001, er en stemmeseddel afgivet på  

 afstemningsstedet ugyldig, såfremt vælgerens stemme på  

 stemmesedlen ikke er afmærket med kryds, jf. den tilsvarende  

 bestemmelse i bekendtgørelsens § 4, stk. 1, 1. pkt.
Den nye  

 bestemmelse indebærer, at en stemmeseddel er ugyldig, såfremt den  

 i stedet for kryds er afmærket med bogstav, cirkel eller andet  

 mærke, der ikke har karakter af et kryds, jf. bekendtgørelsens §  

 4, stk. 1, 2. pkt.
Den hidtil gældende bekendtgørelses § 12,  

 stk. 1, videreføres således ved den nye bekendtgørelses §  

 4 for så vidt angår de tilfælde, hvor der i stedet  

 for kryds er sat andet mærke, der ikke har karakter af et kryds.  

 For så vidt angår stemmesedler, der foruden med kryds er  

 afmærket med bogstav, cirkel eller andet mærke, der ikke har  

 karakter af et kryds, videreføres den hidtil gældende  

 bekendtgørelses § 12, stk. 1, som den nye bekendtgørelses § 14,  

 stk. 1.
 Ved bestemmelsen i bekendtgørelsens § 4, stk. 2,  

 fastslås, at stemmesedler, der i stedet for med kryds er afmærket  

 med overstreget, udvisket eller halvt kryds (dvs. en lodret, vandret eller  

 skrå streg), skal bedømmes efter den særlige bestemmelse  

 herom, der indeholdes i § 9, stk. 1.
Den nye bekendtgørelse indebærer rent  

 praktisk, at der for fremtiden i afstemningsbogen og valgbogen skal ske en  

 særskilt registrering af antallet af stemmesedler, der er ugyldige,  

 fordi de i stedet for kryds  er afmærket med et mærke, der  

 ikke har karakter af et kryds, og en særskilt registrering af antallet  

 af stemmesedler, der er ugyldige, fordi de foruden med kryds er  

 afmærket med mærke, der ikke har karakter af et kryds.
Disse  

 ugyldige stemmesedler har hidtil været registreret under ét.
I lovens § 48, stk. 1, er det forudsat, at vælgeren  

 kun sætter ét kryds på stemmesedlen, enten ved et  

 partinavn eller et kandidatnavn.
Af lovens § 73, stk. 3 og 4, sammenholdt med  

 bekendtgørelsens § 6 og § 15 modsætningsvis,  

 fremgår imidlertid, at en stemmeseddel er gyldig, selv om der på  

 stemmesedlen er anbragt to eller tre kryds (men derimod ikke flere kryds),  

 når blot disse kryds er placeret inden for samme partifelt.  

 Stemmesedler, der er afmærket med et stort kryds, der dækker et  

 helt partifelt, kan også være gyldige.
Såvel reglerne i lovens § 68, stk. 2, og  

 § 73, stk. 4, som reglerne i bekendtgørelsens §§ 5-11 er  

 baseret på begrebet felt/partifelt.
Stemmesedlen indeholder et  

 særskilt felt for hvert parti, der har opstillet kandidater i  

 vedkommende stor- eller amtskreds.
Stemmesedlen indeholder endvidere et  

 særskilt felt for alle kandidater uden for partierne, der er anbragt  

 nederst på stemmesedlen, jf. lovens § 43, stk. 3.
 Ved bekendtgørelsens § 16 er foretaget en  

 sammenskrivning af de hidtil gældende §§ 14 og 15. Dette  

 medfører rent praktisk, at stemmesedler, der er ugyldige på  

 grund af påklæbning, ikke mere skal registreres særskilt,  

 men skal registreres sammen med stemmesedler, der er ugyldige på grund  

 af tegning eller påskrift.
 Ved bekendtgørelsens § 17 er foretaget en  

 sammenskrivning af de hidtil gældende §§ 16-18. Dette medfører  

 rent praktisk, at stemmesedler, der er ugyldige, fordi de er afmærket  

 med forskellige skriftfarver, eller fordi de er iturevet m.v., ikke mere skal  

 registreres særskilt, men skal registreres sammen med de stemmesedler,  

 der er ugyldige på grund af andet særpræg.
9.2.2. Bedømmelse af  

 brevstemmesedler Ifølge lovens § 61, stk. 2, foretages  

 stemmeafgivningen ved, at vælgeren på brevstemmesedlen  

 anfører navnet eller bogstavbetegnelsen for et parti, der har  

 kandidater opstillet i den stor- eller amtskreds, hvor vælgeren er  

 optaget på valglisten. Ønsker vælgeren at stemme på  

 en bestemt kandidat, der er opstillet til valget i den stor- eller amtskreds,  

 hvor vælgeren er optaget på valglisten, anføres navnet  

 på kandidaten, eventuelt med tilføjelse af partinavnet eller  

 bogstavbetegnelsen.
 Det er således tilstrækkeligt, at enten navnet  

 eller bogstavbetegnelsen for et parti, der har opstillet kandidater i stor-  

 eller amtskredsen, eller navnet på en kandidat, der er opstillet i  

 stor- eller amtskredsen, er anført på brevstemmesedlen.
 Opmærksomheden henledes på, at  

 »bogstavbetegnelse« eller »officiel bogstavbetegnelse« i  

 bekendtgørelsens § 2 er defineret som en bogstavbetegnelse,  

 Indenrigsministeriet har tildelt de opstillingsberettigede partier i  

 medfør af lovens § 14.
Reglerne i bekendtgørelsens §§ 19-22  

 vedrører bedømmelsen af brevstemmesedler, der hverken er  

 påført partinavn eller officiel bogstavbetegnelse for et parti,  

 der har opstillet kandidater i stor- eller amtskredsen, eller navnet på  

 en kandidat, der er opstillet i stor- eller amtskredsen.
Disse  

 brevstemmesedler er som hovedregel ugyldige.
Undtagelsen vedrører de  

 brevstemmesedler, der er påført en af de uofficielle  

 bogstavbetegnelser på flere bogstaver, der er omfattet af  

 bekendtgørelsens § 21, stk. 2. Det bemærkes, at KF ikke anses  

 for en sikker uofficiel bogstavbetegnelse, idet KF både kan henvise til  

 Det Konservative Folkeparti og til Kristeligt Folkeparti.
 Som supplement til opregningen i bekendtgørelsens  

 § 21, stk. 2, af eksempler på »sikre« uofficielle  

 bogstavbetegnelser kan nævnes FP for Fremskridtspartiet.
 Reglerne i bekendtgørelsens § 23  

 vedrører bedømmelsen af brevstemmesedler, der er  

 påført modstridende angivelser vedrørende  

 bogstavbetegnelse, partinavn eller kandidatnavn (personnavn). Disse  

 brevstemmesedler er ugyldige.
Som eksempel kan nævnes, at en  

 brevstemmeseddel er ugyldig, såfremt den er påført  

 bogstavet C og partinavnet Venstre.
Brevstemmesedlen er ugyldig, selv om den  

 herudover er påført navnet på en kandidat, der er  

 opstillet for partiet Venstre.
 En brevstemmeseddel, der ud over bogstavet C og/eller  

 partinavnet Det Konservative Folkeparti er påført navnet  

 på en person, der ikke er opstillet til valget i vedkommende stor-  

 eller amtskreds, vil derimod kun være ugyldig efter  

 bekendtgørelsens § 23, såfremt det er almindeligt kendt, at den  

 pågældende person ikke tilhører Det Konservative  

 Folkeparti, men f.eks. er en kendt politiker for et andet parti.
 Reglerne i bekendtgørelsens § 24  

 vedrører bedømmelse af en brevstemmeseddel, der foruden  

 bogstavbetegnelse og/eller partinavn og/eller kandidatnavn (personnavn) er  

 påført en uofficiel bogstavbetegnelse.
 Som eksempler på anvendelse af reglerne i  

 bekendtgørelsens § 24 kan anføres følgende:
En brevstemmeseddel, der er påført den  

 uofficielle bogstavbetegnelse KF samt navnet på en kandidat, der er  

 opstillet for Det Konservative Folkeparti, er gyldig.
Tilsvarende er en  

 brevstemmeseddel, der er påført den uofficielle  

 bogstavbetegnelse KF samt navnet på en kandidat, der er opstillet for  

 Kristeligt Folkeparti, gyldig.
En brevstemmeseddel, der er  

 påført den uofficielle bogstavbetegnelse KF samt navnet på  

 en kandidat, der er opstillet for Venstre, er ugyldig.
 Ifølge bekendtgørelsens § 27 er en  

 brevstemmeseddel ugyldig, såfremt det må antages, at den ikke er  

 tilvejebragt af indenrigsministeren.
De brevstemmesedler, der er fremstillet til brug ved  

 brevstemmeafgivning til folketingsvalg, er grå, påtrykt ordet  

 »Stemmeseddel« og forsynet med 3 rubrikker til angivelse af henholdsvis  

 partibogstav, partinavn og kandidatnavn, jf. afsnit 8.1. ovenfor.
Det  

 gælder også de brevstemmesedler, der indgår i det  

 særlige færøske brevstemmemateriale, jf. ovenfor i afsnit  

 8.6.4.
 Brevstemmer, der er afgivet på brevstemmesedler  

 beregnet til Europa-Parlamentsvalg, kommunale valg eller folkeafstemninger,  

 vil være ugyldige i medfør af bekendtgørelsens § 27.
 Ved bekendtgørelsens § 30 er foretaget en  

 sammenskrivning af de hidtil gældende §§ 31, 33 og 34. Dette  

 medfører rent praktisk, at brevstemmesedler, der er ugyldige, fordi de  

 er udfyldt på bagsiden, eller fordi de er iturevet m.v., ikke mere skal  

 registreres særskilt, men skal registreres sammen med de  

 brevstemmesedler, der er ugyldige på grund af andet  

 særpræg.
 Af bekendtgørelsens § 25, 2. pkt, og § 30, 2.  

 pkt., følger i overensstemmelse med hidtil gældende § 31, 2.  

 pkt., at udfyldning af en brevstemmeseddel på forsiden uden for de  

 rubrikker, der er bestemt til udfyldning, ikke i sig selv medfører  

 brevstemmesedlens ugyldighed.
9.2.3. Registrering af ugyldige stemmesedler,  

 herunder brevstemmesedler Antallet af ugyldige stemmesedler, og hvorledes disse  

 fordeler sig på de enkelte ugyldighedsgrunde, anføres i de  

 dertil beregnede skemaer i afstemningsbogen henholdsvis valgbogen.  

 Paragrafhenvisningen i disse skemaer vedrører de paragraffer i  

 bekendtgørelsen, hvor de pågældende ugyldighedsgrunde er  

 beskrevet.
 Opmærksomheden henledes på, at de  

 pågældende skemaer vil blive ændret som følge af den  

 nye bekendtgørelse om bedømmelse af stemmesedler afgivet til  

 folketingsvalg.
9.3. Valgstyrernes afstemningsbog For hvert afstemningsområde  

 fører valgstyrerne en afstemningsbog, hvori indføres alle  

 væsentlige oplysninger om afstemningen i afstemningsområdet samt  

 resultatet heraf, jf. lovens § 29, stk. 4. Afstemningsbogen underskrives af  

 valgstyrerne, jf. lovens § 70.
Vedrørende indholdet og udformningen af  

 valgstyrernes afstemningsbog henvises til §§ 9 - 13 i Indenrigsministeriets  

 cirkulære nr. 177 af 26. september 1990 om valgbøger og  

 afstemningsbøger til brug ved folketingsvalg.
Cirkulæret er  

 optaget som bilag 9 til vejledningen.
Der henvises endvidere til  

 afsnit 9.2.3. ovenfor.
9.4. Indberetning til Indenrigsministeriet  

 på valgaftenen Når formanden for valgbestyrelsen har modtaget  

 indberetninger fra samtlige afstemningssteder i opstillingskredsen,  

 sammentælles de indberettede stemmetal, og der gives straks  

 indberetning til Indenrigsministeriet herom, jf. lovens § 71.
 Forud for hvert valg vil Indenrigsministeriet give  

 valgbestyrelserne meddelelse om den nærmere fremgangsmåde, der  

 skal følges ved indberetningen.
9.5. Fintælling i  

 opstillingskredsen Senest dagen efter, at afstemningen har fundet sted,  

 foretager valgbestyrelsen den endelige opgørelse af resultatet af  

 stemmeafgivningen i opstillingskredsen (fintælling). I  

 opstillingskredse, der består af flere kommuner, foregår  

 fintællingen i kredskommunen, jf. lovens § 72, stk.1.
 Fintællingen er offentlig, jf. lovens § 72, stk. 1.  

 Af sikkerhedsmæssige grunde skal foretages den fornødne  

 afskærmning af den del af lokalet/lokalerne, hvor fintællingen  

 foregår.
 Kommunalbestyrelsen skal sørge for, at  

 afstemningsbøgerne, stemmesedlerne, brevstemmematerialet samt de  

 benyttede valglister og valgkort er til stede ved fintællingen, jf.  

 lovens § 72, stk. 2.
 Fintællingen foretages efter reglerne i lovens § 73.  

 For hvert afstemningsområde for sig foretages en ny optælling og  

 bedømmelse af de afgivne stemmesedler efter reglerne i lovens §§ 68 -  

 69, jf. lovens § 73, stk. 1. Der henvises til afsnit 9.1 om  

 stemmeoptælling på afstemningsstedet og afsnit 9.2. om  

 bedømmelse af stemmesedler.
Samtidig med optællingen af stemmer for hvert  

 afstemningsområde for sig foretages en opgørelse af de  

 personlige stemmer for hver kandidat samt antallet af partistemmer for hvert  

 parti, jf. lovens § 73, stk. 2. Opgørelsen af de personlige stemmer og  

 partistemmerne kan dog også foretages ved en 3. optælling for  

 opstillingskredsen under ét.
Reglerne, hvorefter det afgøres,  

 om en stemme er en personlig stemme eller en partistemme, findes i lovens §  

 73, stk. 3 og 4.
 Når de personlige stemmer henholdsvis partistemmerne  

 er optalt, fordeler valgbestyrelsen partistemmerne på de enkelte  

 kandidater i overensstemmelse med lovens § 73, stk. 5, og foretager en  

 opgørelse af, hvorledes de afgivne stemmer (personlige stemmer +  

 partistemmer) skal fordeles på hver enkelt kandidat.
Hvis to eller flere kandidater er lige berettiget til en  

 partistemme, foretages lodtrækning ved Indenrigsministeriets  

 foranstaltning.
Valgbestyrelsen kan enten undlade at fordele den  

 pågældende partistemme eller foretage en teknisk ikke-bindende  

 lodtrækning.
I begge tilfælde skal bemærkning herom  

 anføres i valgbogen.
 For hvert afstemningsområde skal endvidere foretages  

 en fornyet gennemgang af de brevstemmer (yderkuverter med deri værende  

 følgebreve og uåbnede konvolutter), som efter valgstyrernes  

 undersøgelse ikke kunne komme i betragtning til endelig  

 afgørelse af, hvilke brevstemmer der ikke kan komme i betragtning.  

 Resultatet af denne gennemgang indføres i valgbogen tillige med en  

 opgørelse for opstillingskredsen under ét af antallet af  

 brevstemmer, der ikke kan komme i betragtning fordelt på  

 årsagerne hertil, jf. ovenfor i afsnit 8.7.2.
 Når fintællingen er afsluttet, indføres  

 resultatet af fintællingen i opstillingskredsen i valgbogen og meddeles  

 de tilstedeværende, jf. lovens § 73, stk. 6.
 Valgbogen underskrives af hele valgbestyrelsen, jf. lovens  

 § 74, stk. 1.
 Stemmesedlerne og det øvrige stemmemateriale  

 sammenpakkes som angivet i lovens § 74, stk. 1 og 2, og opbevares af  

 kommunalbestyrelsen som angivet i lovens § 104.
9.6. Valgbestyrelsens valgbog For hver opstillingskreds  

 fører valgbestyrelsen en valgbog, hvori indføres alle  

 væsentlige oplysninger om afstemningen i opstillingskredsen samt  

 resultatet heraf, jf. lovens § 28, stk. 3. Valgbogen underskrives af hele  

 valgbestyrelsen, jf. lovens § 74, stk. 1.
Vedrørende indholdet og udformningen af  

 valgbestyrelsens valgbog henvises til §§ 1 - 8 i Indenrigsministeriets  

 cirkulære nr. 177 af 26. september 1990, der er optaget som bilag  

 9 til vejledningen.
Bestemmelsen i cirkulærets § 2, stk. 1, om  

 valgbogens oplysninger om de opstillede kandidater kan opfyldes ved at  

 bilægge valgbogen den fra anmeldelsesmyndigheden modtagne fortegnelse  

 over de opstillede kandidater i amtskredsen eller storkredsen.
Der henvises  

 endvidere til afsnit 9.2.3. ovenfor.
9.7. Indsendelse af attesteret valgbogskopi til  

 Indenrigsministeriet Så snart fintællingen er afsluttet, skal  

 formanden for valgbestyrelsen indsende en kopi (2 eksemplarer) af valgbogen  

 til Indenrigsministeriet.
Kopien skal attesteres af formanden.
I stedet for  

 en bekræftet fotokopi kan indsendes en bekræftet afskrift.
 Tillige med valgbøgerne skal indsendes en  

 annulleret stemmeseddel (2 eksemplarer).
 Valgbogskopien skal så vidt muligt være  

 Indenrigsministeriet i hænde dagen efter fintællingen, jf. lovens  

 § 74.
 Forud for hvert valg vil Indenrigsministeriet give  

 valgbestyrelsen meddelelse om den nærmere fremgangsmåde ved  

 indsendelse af valgbogen m.v.
10. Opbevaring og kassation af  

 valgmateriale Valgmateriale opbevares af kommunalbestyrelsen i  

 overensstemmelse med reglerne i lovens § 104. I opstillingskredse, der  

 består af flere kommuner, opbevares valgmaterialet af  

 kommunalbestyrelsen i kredskommunen.
Hver kommunalbestyrelse opbevarer dog en  

 kopi af afstemningsbøgerne samt øvrigt valgmateriale, som  

 kommunalbestyrelsen har modtaget.
Når klagefristen er udløbet, og eventuelle  

 klager over valget er endeligt afgjort, skal valglisterne, valgkortene,  

 stemmesedlerne samt brevstemmematerialet tilintetgøres. Øvrigt  

 valgmateriale, herunder valgbogen og afstemningsbøgerne og kopierne af  

 afstemningsbøgerne, opbevares efter reglerne i lov om offentlige  

 arkiver m.v., jf.
Kulturministeriets bekendtgørelse nr. 13 af 17.  

 januar 1996 om bevaring og kassation af kommunernes og amtskommunernes  

 arkivalier og Rigsarkivets cirkulære nr. 17 af 25. januar 1996 om  

 bevaring af primærkommunernes arkivalier.
Tilintetgørelse henholdsvis opbevaring af  

 brevstemmer, der modtages efter valgdagen, skal fortsat ske efter de  

 principper, der var angivet i §§ 5 og 6 i Indenrigsministeriets tidligere  

 cirkulære nr. 64 af 3. maj 1989 om brevstemmeprotokollers indhold og  

 udformning.
Cirkulæret er nu erstattet af cirkulære nr. 54 af 8.  

 maj 2001.
 Brevstemmer, der modtages efter valgdagen, men inden  

 valget er endeligt godkendt, skal således som udgangspunkt  

 tilintetgøres sammen med valglisterne, valgkortene og stemmesedlerne.  

 Hvis det må antages, at det drejer sig om en brevstemme til det  

 kommende folketingsvalg afgivet af en sømand eller dennes medsejlende  

 ægtefælle efter reglen i lovens § 58, stk. 3, jf. afsnit 8.6.3.,  

 skal brevstemmen opbevares til førstkommende folketingsvalg og  

 registreres i brevstemmeprotokollen til førstkommende folketingsvalg,  

 når denne er oprettet.
 Når Folketinget endeligt har afgjort eventuelle  

 klager over valget, sender Indenrigsministeriet meddelelse herom til  

 valgbestyrelserne og kommunalbestyrelserne.
11. Afholdelse af udgifterne ved valget Reglerne om afholdelse af udgifterne ved folketingsvalg  

 indeholdes i lovens § 105.
 Udgifterne til folketingsvalg afholdes af kommunerne.
Udgifterne til brevstemmematerialet afholdes dog af  

 statskassen.
Portoudgifter til forsendelse af brevstemmer afholdes af den  

 myndighed, institution, skib eller havanlæg, som stemmemodtageren  

 repræsenterer.
 Udgifter, der forskudsvis er afholdt af kredskommunen,  

 fordeles af valgbestyrelsens formand på opstillingskredsens kommuner i  

 forhold til det senest offentliggjorte folketal.
12. Formularer m.v. til brug ved valget Formularer til brug ved valget, herunder formularer til  

 kandidatanmeldelser, brevstemmeprotokoller samt afstemningsbøger, kan  

 købes hos Lyreco Danmark A/S, Fabriksparken 54-56, Postboks 1332, 2600  

 Glostrup, tlf. 43 45 15 16, telefax 43 45 19 99. Samme sted kan for  

 Indenrigsministeriets regning rekvireres brevstemmemateriale og  

 ansøgningsskemaer til brug ved anmodning om brevstemmeafgivning i  

 hjemmet.
13. Bortfald af tidligere udsendt vejledning om  

 afholdelse af folketingsvalg Vejledning nr. 29 af 19. februar 1998 om afholdelse af  

 folketingsvalg er bortfaldet.
Indenrigsministeriet, den 26. september  

 2001 Karen Jespersen /Anne Birte Pade Bilag  

 1 Oversigt over bekendtgørelser, cirkulærer og  

 vejledninger om folketingsvalg Oversigten vedrører  

 bekendtgørelser, cirkulærer og vejledninger udstedt i  

 medfør af lov om valg til Folketinget, jf. lovbekendtgørelse  

 nr. 261 af 18. april 2001.
 Bekendtgørelser vedrørende  

 folketingsvalglovens afsnit II om vederlag og pension m.v. er ikke  

 medtaget.
Bekendtgørelser Bekendtgørelse nr. 300 af 17. maj 1989 om brevstemmeafgivning  

 på sygehuse Bekendtgørelse nr. 302 af 17. maj 1989 om brevstemmeafgivning  

 i kriminalforsorgens anstalter og arresthusene Bekendtgørelse nr. 645 af 12. oktober 1989 om valgagitation  

 som ændret ved bekendtgørelse nr. 828 af 25. november 1998 Bekendtgørelse nr. 742 af 1. december 1989 om stemmesedler til  

 brug ved folketingsvalg som ændret ved bekendtgørelse nr. 307 af  

 3. maj 2001 Bekendtgørelse nr. 170 af 22. marts 1999 om  

 brevstemmeafgivning i vælgerens hjem som ændret ved  

 bekendtgørelse nr. 304 af 3. maj 2001 Bekendtgørelse nr. 171 af 22. marts 1999 om  

 brevstemmeafgivning på plejehjem m.v. og i ældreboliger som  

 ændret ved bekendtgørelse nr. 305 af 3. maj 2001 Bekendtgørelse nr. 240 af 4. april 2000 om fordeling af kreds-  

 og tillægsmandater ved folketingsvalg Bekendtgørelse nr. 306 af 3. maj 2001 om optagelse på  

 folketingsvalglisten af personer, der har valgret uanset ophold i  

 udlandet Bekendtgørelse nr. 438 af 31. maj 2001 om bedømmelse af  

 stemmesedler afgivet til folketingsvalg Cirkulærer Cirkulære nr. 177 af 26. september 1990 om valgbøger og  

 afstemningsbøger til brug ved folketingsvalg Cirkulære nr. 54 af 8. maj 2001 om brevstemmeprotokollers  

 indhold og udformning Vejledninger Vejledning nr. 139 af 17. juli 1990 om folkeregistrenes attestation  

 m.v. af vælgererklæringer til brug ved partianmeldelser Vejledning nr. 188 af 8. oktober 1990 om brevstemmeafgivning på  

 danske skibe i udenrigsfart og danske havanlæg Vejledning nr. 134 af 4. juli 2001 om behandling af  

 ansøgninger om optagelse på folketingsvalglisten af personer,  

 der har valgret uanset ophold i udlandet Bilag 2 Oversigt over ændringer af reglerne om  

 folketingsvalg Siden folketingsvalget den 11. marts 1998 er lov om valg  

 til Folketinget ændret ved lov nr. 255 af 4. maj 1998 og ved lov nr.  

 215 af 28. marts 2001. En ny bekendtgørelse af lov om valg af  

 Folketinget er udsendt som lovbekendtgørelse nr. 261 af 18. april  

 2001.
 Lovændringer og nye eller ændrede  

 bekendtgørelser m.v., der vedrører folketingsvalglovens afsnit  

 II om vederlag og pension m.v., er ikke medtaget.
Oversigt over lovændringerne Ved § 1 i lov nr. 255 af 4. maj 1998 om ændring  

 af lov om valg til Folketinget, lov om kommunale valg og lov om valg af  

 danske repræsentanter til Europa-Parlamentet (Ændringer  

 vedrørende brevstemmeafgivning som følge af lov om social  

 service m.v.) er reglerne om brevstemmeafgivning i institutioner m.v.  

 ændret som følge af lov om social service (lovens § 54, stk. 1).  

 De institutionstyper, der er opregnet i § 54, stk. 1, er herved blevet  

 afgrænset efter deres status efter lov om social service.
Om  

 betydningen heraf henvises endvidere til beskrivelsen nedenfor af nye  

 bekendtgørelser om brevstemmeafgivning.
Endvidere er fristen for at indgive anmodning om at  

 brevstemme i hjemmet blevet forlænget i tilfælde, hvor valgdagen  

 er en torsdag eller en fredag, og den almindelige 12-dagesfrist derfor  

 udløber en lørdag eller en søndag.
Fristen er i disse  

 tilfælde forlænget til den følgende mandag kl. 12. (lovens  

 § 54, stk. 3).
 Ved § 1 i lov nr. 215 af 28. marts 2001 om  

 ændring af lov om valg til Folketinget og lov om valg af danske  

 repræsentanter til Europa-Parlamentet (Ændringer  

 vedrørende godkendelse af partinavne, valglister, fristen for  

 partiernes godkendelse af kandidater, brevstemmeafgivning m.v.) er der  

 sket en række ændringer af reglerne i folketingsvalgloven.
Ændringsloven indeholder bl.a. en række  

 ændringer i reglerne om optagelse på folketingsvalglisten af  

 statsansatte m.v., der er beordret til tjeneste uden for riget (lovens § 16).  

 Det er i den forbindelse præciseret, at kun vælgere med valgret  

 efter folketingsvalglovens § 2, der i forbindelse med udlandsopholdet er  

 registreret i CPR som udrejst, optages på folketingsvalglisten efter  

 anmodning.
Præciseringen vedrører de statsansatte m.v., der  

 efter den 1. juli 2000 beordres til tjeneste uden for riget, og som efter de  

 nye regler i CPR-loven ikke skal registreres i CPR som udrejst.
Denne  

 persongruppe optages automatisk på folketingsvalglisten og ikke efter  

 særskilt anmodning herom.
For så vidt angår de statsansatte  

 m.v., der fortsat optages på folketingsvalglisten efter anmodning, er  

 der gennemført den ændring, at afgørelse om optagelse  

 på valglisten kun har gyldighed i 2 år fra afgørelsens  

 dato.
For statsansatte m.v., der har haft ophold uden for riget i mere end 4  

 år, træffer Valgretsnævnet efter de nye regler i ethvert  

 tilfælde   og ikke kun i de tilfælde, hvor der er tvivl  

 afgørelse om, hvorvidt vælgeren skal optages på  

 folketingsvalglisten.
Ved ændringsloven er fristen for tilflytteres  

 optagelse på folketingsvalglisten afkortet fra 18 dage til 15 dage  

 før valgdagen (lovens § 18). For vælgere, der optages på  

 folketingsvalglisten efter anmodning, betyder ændringen, at  

 afgørelsen om optagelse på valglisten skal være truffet  

 senest 15 dage før valgdagen mod før 18 dage før  

 valgdagen. 15-dages fristen gælder såvel tilflyttere inden for en  

 kommune som tilflyttere fra én kommune til en anden.
For tilflyttere  

 fra Færøerne eller Grønland henholdsvis for fraflyttere  

 til Færøerne eller Grønland gælder der fortsat en  

 frist på 18 dage før valgdagen.
Valgkort skal uanset  

 lovændringen fortsat kunne være vælgerne i hænde  

 senest 5 dage før valgdagen.
 Fristen for partiernes godkendelse af kandidater samt  

 anmeldelse af nominering og partiliste er fremrykket fra 8 dage til 10 dage  

 før valgdagen (lovens § 37, stk. 1, og § 41). Meddelelse/anmeldelse  

 herom skal fortsat være anmeldelsesmyndigheden i hænde senest kl.  

 12 den pågældende dag.
 Ved ændringsloven er det ligeledes fastsat, at der i  

 stedet for den ene af de to tilforordnede vælgere, der efter de  

 gældende regler skal virke som stemmemodtagere ved brevstemmeafgivning  

 på plejehjem m.v. og i ældreboliger samt i vælgerens hjem,  

 kan medvirke en ansat i kommunens forvaltning som stemmemodtager (lovens §  

 55, stk. 2). Det er kommunalbestyrelsen, der træffer beslutning  

 herom.
Ved ændringsloven gennemføres der en  

 ændring i reglerne for, i hvilket afstemningsområde i kommunen  

 brevstemmer skal medregnes (lovens § 64, stk. 5). Udgangspunktet er som  

 hidtil, at brevstemmer medregnes i det afstemningsområde, hvor de  

 pågældende vælgere er optaget på valglisten.
Hvis der  

 for et afstemningsområde er modtaget færre end fem brevstemmer,  

 er det nu fastsat, at brevstemmerne skal overføres til et andet  

 afstemningsområde, hvor der er modtaget mindst fem brevstemmer.  

 Kommunalbestyrelsen beslutter, hvilket andet afstemningsområde  

 brevstemmerne skal overføres til.
Det er angivet, hvilken  

 fremgangsmåde valgstyrerne skal følge ved gennemgangen af  

 brevstemmerne med henblik på at optage vælgeren på  

 valglisten for det nye afstemningsområde og slette vælgeren af  

 valglisten for det oprindelige afstemningsområde.
 Ved ændringsloven er det endvidere præciseret,  

 at mindst to valgstyrere skal medvirke ved gennemgangen af brevstemmerne,  

 herunder ved afgørelsen af, om en brevstemme kan komme i betragtning  

 (lovens § 65, stk. 1).
 Ved ændringsloven er der indsat en regel i loven om,  

 at en stemmeseddel afgivet på afstemningsstedet er ugyldig,  

 såfremt vælgerens stemme på stemmesedlen ikke er  

 afmærket med kryds (lovens § 69, stk. 1, nr. 2). Indsættelsen i  

 loven af denne regel medfører ingen ændring af hidtil  

 gældende retstilstand, idet en sådan regel indeholdtes i § 12,  

 stk. 1, i den hidtil gældende bekendtgørelse nr. 326 af 16. maj  

 1990 om bedømmelse af stemmesedler afgivet til folketingsvalg.
 Endelig er der ved ændringsloven gennemført  

 en række ændringer i reglerne for Indenrigsministeriets  

 godkendelse af partinavne med henblik på at sikre, at der for et nyt  

 parti ikke kan godkendes et navn, som har været benyttet af et  

 tidligere opstillingsberettiget parti, eller som kan give anledning til  

 forveksling med et sådant parti, eller som en anden på andet  

 grundlag har erhvervet eneret til (lovens § 13).
Nye eller ændrede bekendtgørelser Ved bekendtgørelse nr. 813 af 19. november 1998  

 om optagelse på folketingsvalglisten af personer, der har valgret  

 uanset ophold i udlandet, er fastsat nye regler om indgivelse og  

 behandling af ansøgninger om optagelse på folketingsvalglisten.  

 De ændringer, der er gennemført ved denne bekendtgørelse  

 af hidtil gældende regler, er i alt væsentligt en konsekvens af  

 de ændrede regler om udlandsdanskeres valgret, der er gennemført  

 ved lov nr. 472 af 12. juni 1996 om ændring af lov om valg til  

 Folketinget (Valgret til ugifte samboende under midlertidigt ophold i  

 udlandet).
Ved bekendtgørelse nr. 306 af 3. maj 2001
om optagelse på folketingsvalglisten af personer, der har valgret  

 uanset ophold i udlandet, er der fastsat nye regler om indgivelse og  

 behandling af ansøgninger om optagelse på folketingsvalglisten.  

 De ændringer, der er gennemført ved denne bekendtgørelse  

 af hidtil gældende regler, er i alt væsentligt en konsekvens af  

 de ændrede regler i lov nr. 215 af 28. marts 2001 vedrørende  

 optagelse på folketingsvalglisten af statsansatte m.v., der er beordret  

 til tjeneste i udlandet (se ovenfor). Endvidere er der gennemført en  

 række forenklinger i reglerne for behandlingen af sådanne  

 ansøgninger.
I tilslutning til den nye bekendtgørelse er  

 udsendt en vejledning om behandling af ansøgninger om optagelse  

 på folketingsvalglisten af personer, der har valgret uanset ophold i  

 udlandet. (Vejledning nr. 134 af 4. juli 2001).
Ved bekendtgørelse nr. 828 af 25. november 1998  

 om ændring af bekendtgørelse om valgagitation er  

 bestemmelsen i § 1, stk. 3, i bekendtgørelse nr. 645 af 12. oktober  

 1989 om valgagitation ophævet.
Ifølge den nu ophævede  

 bestemmelse måtte opslag af plakater o. lign. i valgagitatorisk  

 øjemed på eller ud til offentlig gade, vej eller plads kun finde  

 sted i tidsrummet mellem kl. 6 og 22.
Ved bekendtgørelse nr. 171 af 22. marts 1999 om  

 brevstemmeafgivning på plejehjem m.v. og i ældreboliger og  

 bekendtgørelse nr. 170 af 22. marts 1999 om brevstemmeafgivning i  

 vælgerens hjem er fastsat nye regler om brevstemmeafgivning de  

 nævnte steder.
De nye bekendtgørelser er udstedt som  

 følge af de ændringer af folketingsvalgloven (og den kommunale  

 valglov), der er gennemført ved lov nr. 255 af 4. maj 1998 som  

 følge af, at bistandsloven med virkning fra den 1. juli 1998  

 afløstes af bl.a. lov om social service. Ændringerne i forhold  

 til hidtil gældende regler består i alt væsentligt i  

 konsekvensændringer som følge af lov om social service.  

 Herudover er der foretaget en præcisering af reglerne om hjælp  

 til stemmeafgivningen samt enkelte ændringer af teknisk karakter.
I  

 bekendtgørelsen om brevstemmeafgivning på plejehjem m.v. og i  

 ældreboliger er herudover foretaget den ændring, at personer, der  

 er ansat i kommunen til at yde personlig og praktisk hjælp m.v. i  

 hjemmet, samt hjemmesygeplejersker eller andre aktivt udøvende i  

 kommunens hjemmesygeplejerskeordning, og ikke blot som hidtil ansatte  

 på vedkommende institution, ikke kan udpeges som stemmemodtager ved en  

 institution, boform m.v., hvor de gør tjeneste.
Ved bekendtgørelse nr. 305 af 3. maj 2001 om  

 ændring af bekendtgørelse nr. 171 af 22. marts 1999 om  

 brevstemmeafgivning på plejehjem m.v. og i ældreboliger og  

 bekendtgørelse nr. 304 af 3. maj 2001 om ændring af  

 bekendtgørelse nr. 170 af 22. marts 1999 om brevstemmeafgivning i  

 vælgerens hjem er der i begge bekendtgørelser som en  

 konsekvens af ændringen ved lov nr. 215 af 28. marts 2001 indarbejdet  

 en adgang for kommunalbestyrelsen til at lade den ene af de to  

 stemmemodtagere være en person udpeget blandt personale ansat i  

 kommunens forvaltning.
De gældende bestemmelser om, hvem der ikke kan  

 udpeges som tilforordnet vælger til at virke som stemmemodtager ved  

 brevstemmeafgivning på plejehjem m.v. og i ældreboliger samt i  

 vælgerens hjem, udvides til også at gælde ansatte i  

 kommunens forvaltning, der udpeges til at virke som stemmemodtager.
 Der er udstedt en ny bekendtgørelse om fordeling  

 af kreds- og tillægsmandater ved folketingsvalg  

(bekendtgørelse nr. 240 af 4. april 2000). Ved  

 bekendtgørelsen er der sket følgende forskydninger i  

 mandatfordelingen i forhold til den fordeling, der gjaldt ved  

 folketingsvalget den 11. marts 1998:
 København-Frederiksberg modtager et  

 kredsmandat fra Jylland, der til gengæld modtager et  

 tillægsmandat fra København-Frederiksberg.
Søndre Storkreds modtager et kredsmandat og  

 har herefter 4 kredsmandater.
Ringkøbing Amtskreds  

 afgiver et kredsmandat og har herefter 7 kredsmandater.
 Ved bekendtgørelse nr. 307 af 3. maj 2001 om  

 ændring af bekendtgørelse nr. 742 af 1. december 1989 om  

 stemmesedler til brug ved folketingsvalg er der gennemført den  

 ændring af stemmesedlens udformning, at der øverst på  

 stemmesedlerne til folketingsvalg skal anføres følgende tekst:  

 »Sæt x til højre for et partinavn eller et kandidatnavn.  

 Sæt kun ét x på stemmesedlen«. Ændringen er en  

 følge af en tilsvarende ændring af stemmesedlerne til  

 Europa-Parlamentsvalg, der blev gennemført med virkning fra valget i  

 1999.
Ved bekendtgørelse nr. 438 af 31. maj 2001 om  

 bedømmelse af stemmesedler afgivet til folketingsvalg er der  

 fastsat nye regler om bedømmelse af stemmesedler afgivet til  

 folketingsvalg.
I den nye bekendtgørelse er der foretaget  

 redaktionelle ændringer som følge af lovændringen i 2001,  

 hvor der blev indsat en regel i loven om, at en stemmeseddel afgivet på  

 afstemningsstedet er ugyldig, såfremt vælgerens stemme på  

 stemmesedlen ikke er afmærket med kryds.
Indsættelsen i  

 bekendtgørelsen af denne regel medfører ingen ændring af  

 gældende retstilstand, idet en sådan regel indeholdtes i § 12,  

 stk. 1, i den hidtil gældende bekendtgørelse nr. 326 af 16. maj  

 1990 om bedømmelse af stemmesedler afgivet til folketingsvalg.
Herudover er foretaget sammenskrivning af nogle af de  

 hidtidige særskilte paragraffer, hvori de enkelte ugyldighedsgrunde er  

 angivet.
Sammenskrivningen medfører rent praktisk, at de ugyldige  

 stemmesedler skal specificeres på lidt færre ugyldighedsgrunde  

 end hidtil.
Nye eller ændrede cirkulærer Der er udstedt et nyt cirkulære om  

 brevstemmeprotokollers indhold og udformning (cirkulære nr. 54 af  

 8. maj 2001). Den væsentligste ændring i cirkulæret  

 i forhold til det hidtil gældende cirkulære er bestemmelsen om,  

 at brevstemmeprotokollen skal indeholde oplysning om, til hvilket  

 afstemningsområde brevstemmer fra afstemningsområder, hvor der er  

 modtaget færre end fem brevstemmer, er overført, og fra hvilke  

 afstemningsområder de pågældende brevstemmer er  

 overført, jf. § 4. Kommunalbestyrelsen bestemmer, til hvilket andet  

 afstemningsområde brevstemmerne skal overføres, jf.  

 folketingsvalglovens § 64, stk. 5 og den kommunale valglovs § 70, stk. 3.
 Brevstemmeprotokollen skal være udformet i  

 overensstemmelse med de fortrykte brevstemmeprotokoller, som  

 Indenrigsministeriet har ladet fremstille.
Bilag 3 Bekendtgørelse om stemmesedler til brug ved  

 folketingsvalg Bilag 3 indeholder   bekendtgørelse nr.  

 742 af 1. december 1989 om stemmesedler til brug ved folketingsvalg Bekendtgørelsen er udeladt her, da den har været  

 offentliggjort i Lovtidende A, samt forefindes i Retsinformation.
Bilag 4 Bekendtgørelse om ændring af  

 bekendtgørelse om stemmesedler til brug ved folketingsvalg Bilag 4 indeholder   bekendtgørelse nr.  

 307 af 3. maj 2001 om ændring af bekendtgørelse om stemmesedler  

 til brug ved folketingsvalg Bekendtgørelsen er udeladt her, da den har været  

 offentliggjort i Lovtidende A, samt forefindes i Retsinformation.
Bilag 5 Udsnit af en stemmeseddel og bemærkninger  

 hertil Kattegat Amts 1. opstillingskreds Folketingsvalget 200X Sæt x til højre for et partinavn eller et  

 kandidatnavn  

 Sæt kun ét x på stemmesedlen O.
Eik Toft Freddie H.
Madsen Bjarne F.
Jensen Bent Knudsen Q.
Aksel Berg Hansen Ebbe Ejlertsen Inger Gimm Johannes Sanggaard V.
Henning Urup Ivar Hansen Preben Rudiengaard Ulla Tørnæs Uden for partierne Jørn Janby Som eksempel er vist et udsnit af en fiktiv stemmeseddel,  

 der med hensyn til partier, kandidater og opstillingsformer er baseret  

 på stemmesedlen ved folketingsvalget i 1998 i Ribe Amtskreds 1.  

 opstillingskreds, Vardekredsen.
 For oven på stemmesedlen efter overskriften  

 »Folketingsvalget  «, men før partifelterne er anført teksten  

 »Sæt x til højre for et partinavn eller et kandidatnavn.  

 Sæt kun ét x på stemmesedlen«, jf. bekendtgørelse  

 nr. 307 af 3. maj 2001 om ændring af bekendtgørelse om  

 stemmesedler til brug ved folketingsvalg.
Afstanden mellem de streger, der adskiller de enkelte  

 kandidaters navne, bør ikke være mindre end 5 mm.
Afstanden  

 mellem stregerne, der er anbragt over og under partiets bogstavbetegnelse og  

 navn, bør ikke være mindre end 1 cm.
 Der er kun medtaget det antal partier, som er  

 nødvendigt for at illustrere de forskellige opstillingsformer m.v.
Kredsvis opstilling med partiliste (O) Opstillingskredsens kandidat er anført  

 øverst med halvfede typer.
Dernæst de øvrige kandidater i  

 amtskredsen med almindelige typer i partilistens rækkefølge.
Sideordnet opstilling med nominering (Q) Alle kandidater er anført med halvfede typer, idet  

 alle partiets kandidater i amtskredsen er opstillet i den  

 pågældende opstillingskreds.
Den nominerede kandidat er  

 anført øverst.
Dernæst de øvrige kandidater i  

 alfabetisk rækkefølge efter efternavn (eller mellemnavn,  

 såfremt dette skal anføres i stedet for efternavn).
Kredsvis opstilling (V) Opstillingskredsens kandidat er anført  

 øverst med halvfede typer.
Dernæst de øvrige kandidater i  

 amtskredsen med almindelige typer i alfabetisk rækkefølge.
Uden for partierne Kandidaten uden for partierne er ikke opstillet i  

 opstillingskredsen og er derfor anført med almindelige typer.
Som hovedregel kun én kolonne Opmærksomheden henledes på, at kandidaternes  

 navne inden for hvert partifelt kun må opføres i to eller flere  

 lodrette kolonner, såfremt det er nødvendigt for at undgå,  

 at stemmesedlen bliver uforholdsmæssig lang.
Bilag 6 Cirkulære om brevstemmeprotokollers indhold og  

 udformning Bilag 6 indeholder   cirkulære nr. 54 af  

 8. maj 2001 om brevstemmeprotokollers indhold og udformning Cirkulæret er udeladt her, da det har været offentliggjort i  

 Ministerialtidende, samt forefindes i Retsinformation.
Bilag 7 Bekendtgørelse om bedømmelse af stemmesedler  

 afgivet til folketingsvalg Bilag 7 indeholder   bekendtgørelse nr.  

 438 af 31. maj 2001 om bedømmelse af stemmesedler afgivet til  

 folketingsvalg Bekendtgørelsen er udeladt her, da den har været  

 offentliggjort i Lovtidende A, samt forefindes i Retsinformation.
Bilag 8 NOTAT
om forskellen mellem den nye og den hidtil  

 gældende bekendtgørelse om bedømmelse af  

 stemmesedler afgivet til folketingsvalg Ved bekendtgørelse nr. 438 af 31. maj 2001 om  

 bedømmelse af stemmesedler afgivet til folketingsvalg er der  

 fastsat nye regler om bedømmelse af stemmesedler afgivet til  

 folketingsvalg.
Bekendtgørelsen afløser den hidtil  

 gældende bekendtgørelse nr. 326 af 16. maj 1990 om  

 bedømmelse af stemmesedler afgivet til folketingsvalg.
I den nye bekendtgørelse er der foretaget  

 redaktionelle ændringer som følge af lovændringen i 2001,  

 hvor der blev indsat en regel i loven om, at en stemmeseddel afgivet på  

 afstemningsstedet er ugyldig, såfremt vælgerens stemme på  

 stemmesedlen ikke er afmærket med kryds.
Indsættelsen i  

 bekendtgørelsen af denne regel medfører ingen ændring af  

 gældende retstilstand, idet en sådan regel indeholdtes i § 12,  

 stk. 1, i den hidtil gældende bekendtgørelse.
 Herudover er foretaget sammenskrivning af nogle af de  

 hidtidige særskilte paragraffer, hvori de enkelte ugyldighedsgrunde er  

 angivet.
 Den nye bekendtgørelse indebærer ingen  

 indholdsmæssige ændringer af reglerne om bedømmelse af  

 stemmesedlers gyldighed.
 Nedenfor er anført bemærkninger til de  

 enkelte paragraffer bestemmelser i den nye bekendtgørelse.
Til § 1 Bestemmelsen svarer til den hidtil gældende §  

 11.
Til § 2 Bestemmelsen svarer til den hidtil gældende §  

 20.
Til § 3 Bestemmelsen svarer til den hidtil gældende § 1.
Til § 4 Bestemmelsen i stk. 1, 1. pkt. er en konsekvens af  

 lovændringen.
Indholdsmæssigt indeholdes den  

 pågældende ugyldighedsgrund i den hidtil gældende § 12,  

 stk. 1, hvorefter en stemmeseddel er ugyldig, såfremt den i stedet  

 for eller foruden med kryds er afmærket med bogstav,  

 cirkel eller andet mærke, der ikke har karakter af et kryds.
Ved  

 bestemmelsen i stk. 1, 2. pkt., tydeliggøres, at den hidtil  

 gældende § 12, stk. 1, for så vidt angår de tilfælde,  

 hvor der i stedet for kryds er sat andet mærke, der ikke har  

 karakter af et kryds, videreføres ved lovændringen.
Ved  

 bestemmelsen i  stk. 2 fastslås, at stemmesedler, der i stedet  

 for med kryds er afmærket med overstreget, udvisket eller halvt kryds  

 (dvs. en lodret, vandret eller skrå streg), skal bedømmes efter  

 den særlige bestemmelse herom, der indeholdes i § 9, stk. 1, der svarer  

 til hidtil gældende § 6, stk. 1.
 Den hidtil gældende § 12, stk. 1, videreføres  

 for så vidt angår stemmesedler, der foruden med kryds er  

 afmærket med bogstav, cirkel eller andet mærke, der ikke har  

 karakter af et kryds, som § 14, stk. 1, jf. bemærkningerne nedenfor til  

 denne bestemmelse.
Til §§ 5-13 Bestemmelserne svarer til de hidtil gældende §§  

 2-10.
Til § 14 Bestemmelsen svarer til den hidtil gældende § 12 for  

 så vidt angår de tilfælde, hvor der foruden kryds er  

 sat andet mærke, der ikke har karakter af et kryds.
De tilfælde,  

 omfattet af den hidtil gældende § 12, hvor der i stedet for  

 kryds er sat andet mærke, der ikke karakter af et kryds,  

 videreføres med den nye bestemmelse i § 4, jf. bemærkningerne  

 ovenfor til denne bestemmelse.
Til § 15 Bestemmelsen svarer til den hidtil gældende §  

 13.
Til § 16 Ved bestemmelsen er foretaget en sammenskrivning af de  

 hidtil gældende §§ 14 og 15.
Til § 17 Ved bestemmelsen er foretaget en sammenskrivning af de  

 hidtil gældende §§ 16-18.
 Bestemmelsens 2. pkt. svarer til den hidtil  

 gældende § 17, andet led, og bestemmelsens 3. pkt. til den  

 hidtil gældende § 18, 2. pkt., idet det for begge punktummers  

 vedkommende er præciseret, at de heri nævnte kendsgerninger ikke  

 betragtes som særpræg.
Til § 18 Bestemmelsen svarer til den hidtil gældende §  

 19.
Til §§ 19-24 Bestemmelserne svarer til de hidtil gældende §§  

 21-26. De angivne eksempler i § 21, stk. 2 ( den hidtil gældende § 23,  

 stk. 2) på uofficielle bogstavbetegnelser er ajourført under  

 hensyn til nye partier i Folketinget.
Tilsvarende ændring er foretaget  

 i § 24, nr. 2 (den hidtil gældende § 26, nr. 2).
Til § 25 Bestemmelsen svarer til den hidtil gældende § 27.  

 Som en konsekvens af den hidtil gældende § 31, 2. pkt., hvorefter  

 udfyldning af en brevstemmeseddel på forsiden uden for de fortrykte  

 rubrikker ikke i sig selv medfører ugyldighed, er det  

 præciseret, at en sådan udfyldning ikke i sig selv er til hinder  

 for, at der kan foreligge den fornødne sikkerhed for, hvilket af  

 partierne/kandidatlisterne eller - ved folketingsvalg - hvilken af  

 kandidaterne uden for partierne vælgeren har villet give sin  

 stemme.
Til § 26 Bestemmelsen svarer til den hidtil gældende §  

 28.
Til § 27 Bestemmelsen svarer til den hidtil gældende § 29.  

 Bestemmelsens ordlyd er præciseret i overensstemmelse med  

 folketingsvalglovens § 69, stk. 2, nr. 5.
Til §§ 28 og 29 Bestemmelserne svarer til de hidtil gældende §§ 30  

 og 32.
Til § 30 Ved bestemmelsen er foretaget en sammenskrivning af de  

 hidtil gældende §§ 31, 33 og 34.
 Som en konsekvens af den hidtil gældende § 31, 2.  

 pkt., hvorefter udfyldning af en brevstemmeseddel på forsiden uden for  

 de fortrykte rubrikker ikke i sig selv medfører ugyldighed, er det i  

 bestemmelsens 2. pkt. præciseret, at en sådan udfyldning  

 ikke betragtes som særpræg.
 Bestemmelsens 3. pkt. svarer til den hidtil  

 gældende § 33, andet led, og bestemmelsens 4. pkt. til den  

 hidtil gældende § 34, 2. pkt., idet det for begge punktummers  

 vedkommende er præciseret, at de heri nævnte kendsgerninger ikke  

 betragtes som særpræg.
Til § 31 Bestemmelsen svarer til den hidtil gældende §  

 35.
 I § 31, stk. 2, er opregningen af ugyldighedsgrunde,  

 hvorunder en stemmeseddel skal registreres, selv om stemmesedlen også  

 er ugyldig i medfør af en foranstående bestemmelse i  

 bekendtgørelsen, ændret som en konsekvens af, at bestemmelsen i  

 den hidtil gældende § 31 om ugyldighed som følge af, at  

 brevstemmesedlen er udfyldt på bagsiden, er bortfaldet som  

 særskilt ugyldighedsgrund.
Til § 32 Der er tale om en ikrafttrædelsesbestemmelse.
Bilag 9 Cirkulære om valgbøger og  

 afstemningsbøger til brug ved folketingsvalg Bilag 9 indeholder   cirkulære nr. 177  

 af 26. september 1990 om valgbøger og afstemningsbøger til brug  

 ved folketingsvalg Cirkulæret er udeladt her, da det har været offentliggjort i  

 Ministerialtidende, samt forefindes i Retsinformation.
INDHOLDSFORTEGNELSE Side 1.
Indledning 2.
Oversigt over opgavefordelingen ved folketingsvalg 2.1.
Kommunalbestyrelsens opgaver 2.2.
Valgbestyrelsens opgaver 2.3.
Statsamtmandens opgaver 3.
Oversigt over tidsfristerne ved folketingsvalg 4.
Valgret, valglister og valgkort 4.1.
Valgret 4.2.
Generelt om optagelse på valglisten 4.3.
Indberetninger af ændringer vedrørende  

 afstemningsområder og afstemningssteder 4.4.
Maskinel udarbejdelse af valglister 4.5.
Manuel berigtigelse af valglisten som følge af mangler m.v.  

 vedrørende indberetning til CPR 4.6.
Manuel optagelse på valglisten i øvrigt 4.6.1.
Manuel optagelse på valglisten af visse vælgere, der  

 tilflytter fra et andet nordisk land eller er fraflyttet til  

 Færøerne eller Grønland 4.6.2.
Manuel optagelse på valglisten af visse vælgere, der er  

 omfattet af lovens § 2 4.6.3.
Manuel optagelse på valglisten af vælgere, der erhverver dansk  

 indfødsret, eller hvis værgemål med fratagelse af den  

 retlige handleevne ophæves senere end 15.-dagen før  

 valgdagen 4.7.
Manuel slettelse af valglisten i øvrigt, herunder af visse  

 vælgere, der er tilflyttet fra Færøerne eller  

 Grønland 4.8.
Særligt om flytning mellem kommuner eller inden for en kommune  

 senere end 15.-dagen før valgdagen 4.9.
Særligt om tilflytning fra udlandet senere end 15.-dagen før  

 valgdagen 4.10.
Udsendelse af valgkort 4.11.
Indsigelser vedrørende valgkort og valglister 5.
Valg m.v. af valgbestyrelser, valgstyrere og tilforordnede  

 vælgere 5.1.
Valgbestyrelser 5.2.
Valgstyrere 5.3.
Tilforordnede vælgere 5.4.
Diæter 6.
Kandidater til valget, stemmesedler og opslag m.v 6.1.
Anmeldelsesmyndighed og frister 6.2.
Kandidatanmeldelser 6.3.
Kandidaternes navne på stemmesedlerne 6.4.
Anmeldelsesmyndighedens undersøgelse af  

 kandidatanmeldelserne 6.5.
Partiernes godkendelse af kandidaterne 6.6.
Partiernes anmeldelser af nominering og partiliste 6.7.
Fortegnelser over de opstillede kandidater 6.8.
Stemmesedler og opslag 6.9.
Partiernes plakatopsætning ved offentlig gade eller vej m.v 7.
Afstemning på valgdagen 7.1.
Kommunalbestyrelsens forberedelse af afstemningen 7.2.
Den almindelige fremgangsmåde ved stemmeafgivningen 7.3.
Reglerne om hjælp til stemmeafgivningen 7.4.
Opretholdelse af ro og orden i stemmelokalerne 7.5.
 Valgagitation ikke tilladt i stemmelokalerne m.v.
 7.6.
Indsamlinger på afstemningsstederne 7.7.
Andre afstemninger samtidig med valg 7.8.
Exit polls 7.9.
Pressens adgang til stemmelokalerne 8.
Brevstemmeafgivning 8.1.
De generelle regler om brevstemmeafgivning her i landet 8.2.
Særligt om brevstemmeafgivning på folkeregistrene 8.3.
Særligt om brevstemmeafgivning på sygehuse og i  

 kriminalforsorgens anstalter og arresthusene 8.4.
Særligt om brevstemmeafgivning på plejehjem m.v. og i  

 ældreboliger samt i vælgerens hjem 8.4.1.
Betingelserne for brevstemmeafgivning 8.4.2.
Udpegning af stemmemodtagere 8.4.3.
Gennemførelse af brevstemmeafgivning 8.5.
Særligt om brevstemmeafgivning på mindre øer, herunder  

 Christiansø 8.6.
Brevstemmeafgivning på Færøerne, i Grønland, i  

 udlandet, på danske skibe i udenrigsfart og på danske  

 havanlæg 8.6.1.
Brevstemmesteder og  modtagere på Færøerne, i  

 Grønland og i udlandet 8.6.2.
Brevstemmesteder og  modtagere på danske skibe i udenrigsfart og  

 danske havanlæg 8.6.3.
Tidsrum for brevstemmeafgivning 8.6.4.
Brevstemmematerialet 8.6.5.
Fremgangsmåden ved brevstemmeafgivning 8.7.
Modtagelse og kontrol af brevstemmer 8.7.1.
 Kommunalbestyrelsens modtagelse og registrering af brevstemmer  

 m.v.
 8.7.2.
Valgstyrernes kontrol og gennemgang af de modtagne brevstemmer 9.
Opgørelse af afstemningen i opstillingskredsen 9.1.
Stemmeoptælling på afstemningsstedet 9.2.
Bedømmelse af stemmesedler 9.2.1.
Bedømmelse af stemmesedler afgivet på  

 afstemningsstedet 9.2.2.
Bedømmelse af brevstemmesedler 9.2.3.
Registrering af ugyldige stemmesedler, herunder brevstemmesedler 9.3.
Valgstyrernes afstemningsbog 9.4.
Indberetning til Indenrigsministeriet på valgaftenen 9.5.
Fintælling i opstillingskredsen 9.6.
Valgbestyrelsens valgbog 9.7.
Indsendelse af attesteret valgbogskopi til Indenrigsministeriet 10.
Opbevaring og kassation af valgmateriale 11.
Afholdelse af udgifterne ved valget 12.
Formularer m.v. til brug ved valget 13.
Bortfald af tidligere udsendt vejledning om afholdelse af  

 folketingsvalg Bilag Bilag 1.
Oversigt over bekendtgørelser, cirkulærer og vejledninger om  

 folketingsvalg Bilag 2.
Oversigt over ændringer af reglerne om folketingsvalg Bilag 3.
Bekendtgørelse om stemmesedler til brug ved folketingsvalg Bilag 4.
Bekendtgørelse om ændring af bekendtgørelse om  

 stemmesedler til brug ved folketingsvalg Bilag 5.
Udsnit af en stemmeseddel og bemærkninger hertil Bilag 6.
Cirkulære om brevstemmeprotokollers indhold og udformning Bilag 7.
Bekendtgørelse om bedømmelse af stemmesedler afgivet til  

 folketingsvalg Bilag 8.
Notat om forskellen mellem den nye og den hidtil gældende  

 bekendtgørelse om bedømmelse af stemmesedler afgivet til  

 folketingsvalg Bilag 9.
