Nr LSF 5 Forslag til Lov om ændring af lov om skattemæssig behandling af gevinst og  

 tab på fordringer og gæld (kursgevinstloven) og forskellige andre skattelove  

 (Finansielle kontrakter samt fordringer og gæld) Fremsat af skatteministeren (Fogh Rasmussen) den 2. oktober 1990 § 1I lov om skattemæssig behandling af gevinst og tab på fordringer og gæld (kursgevinstloven), jf. lovbekendtgørelse nr. 627 af 29.
september 1987, som senest ændret ved § 28 i lov nr. 386 af 13. juni 1990, foretages følgende ændringer:
 1. I lovens titel ændres »fordringer og gæld« til:  

 »fordringer, gæld og finansielle kontrakter«.
 2. I § 1, 1. pkt., indsættes efter »pengefordringer«: »samt  

 gevinst og tab på terminskontrakter og aftaler om køberetter og  

 salgsretter«.
 3. I § 1, sidste pkt., ændres »§ 6, stk. 3« til: »§ 6, stk.  

 2«.
 4.§ 2, 2. pkt. ophæves.
 5. § 4, 1. pkt., affattes således:
 »Gevinst og tab på fordringer, som omfattes af § 1, og på kontrakter,  

 som omfattes af § 8 C, medregnes ved opgørelsen af den skattepligtige  

 indkomst efter statsskattelovens §§ 4-6, hvis fordringen eller kontrakten er  

 erhvervet som vederlag i næring.«.
 6. I § 5, stk. 4, indsættes efter »Dette gælder dog kun«:  

 »forpligtelser i danske kroner og kun«.
 7. § 6, stk. 1 og 2, ophæves, og i stedet indsættes:
»Gevinst og tab på fordringer og gæld i fremmed valuta medregnes ved  

 opgørelsen af den skattepligtige indkomst.
Fordringer og gæld i danske kroner  

 betragtes som fordringer og gæld i fremmed valuta, hvis hovedstolen,  

 henholdsvis restgælden, reguleres i forhold til en eller flere  

 valutakurser.«.
 Stk. 3 bliver herefter stk. 2.
 8. § 6, stk. 3, der bliver stk. 2, affattes således:
 »Stk. 2. Gevinst på konvertible obligationer i fremmed valuta  

 medregnes ved opgørelsen af den skattepligtige almindelige indkomst, hvis den  

 pålydende rente på erhvervelsestidspunktet er lavere end mindsterenten efter  

 § 7. Det gælder dog ikke, hvis gevinst og tab medregnes ved opgørelsen af den  

 skattepligtige almindelige indkomst efter aktieavancebeskatningsloven, eller  

 hvis afståelsessummen beskattes som almindelig indkomst efter ligningslovens  

 § 16 B.«.
 9. I § 7, stk. 3, 3. pkt., indsættes efter »bortset fra«:  

 »konverterbare obligationer noteret over pari samt«.
 10. § 7, stk. 5, 2. pkt. ophæves, og i stedet indsættes:
 »Dette gælder tillige fordringer, som er udstedt af pengeinstitutter.  

 1. og 2. pkt. gælder dog kun obligationer og fordringer, som reguleres fuldt  

 ud efter udviklingen i de af Danmarks Statistik beregnede forbrugerprisindeks  

 eller nettoprisindeks.«.
 11. I § 8, stk. 2, 3. pkt., ændres »§ 6, stk. 3« til: »§ 6,  

 stk. 2«.
 12. I § 8 indsættes som stk. 4:
»Stk. 4. Hvis en skattepligtig ejer fordringer omfattet af § 6, som  

 er udstedt på ens vilkår af samme udsteder og erhvervet på forskellige  

 tidspunkter, anses den først erhvervede fordring for den først afståede.  

 Tilsvarende anses den først påtagne gæld for den først indfriede.
Stk. 1, 2.  

 og 3. pkt., finder tilsvarende anvendelse.«.
 13. I § 8 B, stk. 1, ændres »§§ 2-7« til: »§§ 2-7 og § 8  

 C«, og »eller gæld« ændres til: », gæld eller  

 kontrakt«.
 14. I § 8 B, stk. 2, ændres »§§ 8-9« til: »§§ 8, 8 E - F og  

 9«.
 15. I § 8 B indsættes efter stk. 2 som nyt stykke:
»Stk. 3. Reglerne i stk. 1 gælder kun for personer, der har været  

 skattepligtige efter kildeskattelovens § 1 eller § 2, stk. 1, litra d, og for  

 selskaber mv., der har været skattepligtige efter selskabsskattelovens § 2,  

 stk. 1, litra a, i en eller flere perioder på i alt mindst 5 år inden for de  

 seneste 10 år før skattepligtsophøret eller flytningen af skattemæssigt  

 hjemsted.
Reglerne i stk. 1 gælder dog også, hvis fordringen, gælden eller  

 kontrakten er erhvervet fra den skattepligtiges ægtefælle, og denne opfylder  

 betingelserne i 1. pkt.
Reglerne i stk. 1 gælder ligeledes for  

 skattepligtige, der har erhvervet fordringer, gæld eller kontrakter ved udlæg  

 fra et dødsbo og er indtrådt i boets skattemæssige stilling vedrørende disse,  

 samt for skattepligtige, der er indtrådt i overdragerens skattemæssige  

 stilling efter kildeskattelovens § 33 C.«.
 Stk. 3-4 bliver herefter stk. 4-5.
 16. I § 8 B, stk. 3, der bliver stk. 4, ændres i 4. pkt. »eller  

 gæld« til: », gæld eller kontrakter«.
 17. I § 8 B, stk. 4, der bliver stk. 5, indsættes efter  

 »fordringer«: »og kontrakter omfattet af stk. 1«.
 18. Efter § 8 B indsættes:
»§ 8 C.
Gevinst og tab på terminskontrakter og aftaler om køberetter  

 og salgsretter medregnes ved opgørelsen af den skattepligtige indkomst, jf.  

 dog §§ 8 D og 8 F.
§ 8 D. § 8 C anvendes ikke på 1) aftaler vedrørende fast ejendom, 2) tegningsretter til aktier mv., der omfattes af  

 aktieavancebeskatningsloven, 3) salg af obligationer på termin eller futurekontrakt i forbindelse med  

 kurssikring ved optagelse af realkreditlån eller realkreditlignende lån,  

 medmindre sælger er skattepligtig efter kursgevinstlovens §§ 2-3 eller driver  

 næring ved omsætning af fast ejendom, og 4) konverteringsretter knyttet til obligationer, pantebreve, gældsbreve og  

 andre pengefordringer.
Stk. 2. § 8 C anvendes heller ikke på sædvanlige aftaler om levering af  

 varer og tjenester til privat brug eller til brug i modtagerens virksomhed  

 eller som produkt af egen virksomhed.
Det er en betingelse, at kontrakten kun  

 kan opfyldes ved levering.
Det er endvidere en betingelse, at kontrakten ikke  

 er noteret på børs mv.
 Stk. 3. Kontrakter, der efter stk. 1-2 ikke omfattes af § 8 C, behandles  

 efter skattelovgivningens almindelige regler.
§ 8 E.
Gevinst eller tab efter § 8 C opgøres som forskellen mellem værdien  

 af kontrakten ved indkomstårets udløb og værdien ved indkomstårets  

 begyndelse.
Er kontrakten anskaffet i indkomståret, opgøres gevinst eller tab  

 som forskellen mellem værdien ved indkomstårets udløb og kontraktens  

 anskaffelsessum.
Er kontrakten realiseret i indkomståret, opgøres gevinst  

 eller tab som forskellen mellem kontraktens afståelsesværdi og kontraktens  

 værdi ved indkomstårets begyndelse.
Er kontrakten anskaffet og realiseret i  

 samme indkomstår, opgøres gevinst eller tab som forskellen mellem  

 afståelsesværdien og anskaffelsessummen.
Afvikles kontrakten ved levering,  

 anses det overdragne aktiv eller passiv for erhvervet, henholdsvis afstået,  

 til markedsværdien på afviklingsdagen.
Stk. 2. Ligningsrådet kan i ganske særlige tilfælde tillade, at gevinst og  

 tab medregnes i det indkomstår, hvor gevinsten eller tabet realiseres.
Det er  

 en betingelse for denne dispensation, at den pågældende kontrakt indgås som  

 led i virksomhedens primære drift for at sikre leverancer til eller fra  

 virksomheden, og at beskatning efter stk. 1 vil være til væsentlig økonomisk  

 ulempe for virksomheden.
§ 8 F.
Tab på kontrakter, der indeholder ret eller pligt til at afstå  

 aktier, er fradragsberettigede for de skattepligtige, der er omfattet af  

 aktieavancebeskatningslovens § 3. For øvrige skattepligtige gælder stk. 2 og  

 3.
 Stk. 2. Tab på en kontrakt som nævnt i stk. 1 kan fradrages i det omfang,  

 tabet ikke overstiger tidligere års skattepligtige nettogevinster på  

 kontrakten.
Stk. 3. Yderligere tab, der ikke kan fradrages efter stk. 2, kan fradrages  

 i indkomstårets og de følgende 5 indkomstårs nettogevinster på alle  

 kontrakter omfattet af § 8 C, der indeholder ret eller pligt til at afstå  

 eller at erhverve samme aktie som den tabgivende kontrakt.
Fradrag for tab  

 kan kun fremføres til et senere indkomstår, hvis det ikke kan rummes i  

 skattepligtig nettogevinst i et tidligere indkomstår.
Tab, der ikke kan  

 fradrages efter stk. 2 og ikke kan fradrages i indkomstårets nettogevinster  

 efter 1. pkt., kan overføres til fradrag i en eventuel ægtefælles  

 nettogevinster i indkomståret på den nævnte type kontrakter.
Det er dog en  

 betingelse, at ægtefællerne er samlevende ved indkomstårets udgang, jf.  

 kildeskattelovens § 4. Tabet kan ligeledes inden for hvert af de  

 efterfølgende 5 indkomstår overføres til fradrag i den anden ægtefælles  

 nettogevinster på den nævnte type kontrakter, hvis tabet ikke kan fradrages i  

 den skattepligtiges nettogevinster på de nævnte kontrakter i det pågældende  

 indkomstår.
 Stk. 4. Stk. 1-3 gælder tilsvarende for kontrakter, som er baseret på et  

 aktieindeks.«.
 19. I § 9, stk. 1, affattes 1. pkt. således:
 »Overdragelse og erhvervelse af en fordring omfattet af § 1 eller en  

 kontrakt omfattet af § 8 C ved gave eller arveforskud betragtes som  

 henholdsvis afståelse og anskaffelse.«.
 20. I § 9, stk. 2, indsættes to steder efter »fordring«:  

 »eller kontrakt«.
§ 2 I lov om indkomstskat og formueskat for personer mv. (personskatteloven),  

 jf. lovbekendtgørelse nr. 661 af 19. oktober 1989, som senest ændret ved lov  

 nr. 423 af 13. juni 1990, foretages følgende ændringer:
 1. § 4, stk. 1, nr. 2, affattes således:
»2) skattepligtige gevinster og fradragsberettigede tab efter  

 kursgevinstloven,» 2. I § 4, stk. 3, indsættes i sidste punktum efter »fordringer«:  

 »og kontrakter«.
§ 3 I lov om en realrenteafgift af visse pensionskapitaler mv.  

 (realrenteafgiftsloven), jf. lovbekendtgørelse nr. 762 af 12. december 1988,  

 som senest ændret ved lov nr. 250 af 25. april 1990, foretages følgende  

 ændringer:
 1. I § 3, stk. 1, indsættes efter nr. 2:
 »2 a) realiserede gevinster og tab på finansielle kontrakter omfattet  

 af kursgevinstlovens § 8 C og urealiserede ændringer i værdien af disse  

 opgjort efter reglerne i kursgevinstlovens §§ 8 E og 8 F, jf. dog  

 realrenteafgiftslovens § 4, stk. 1, om periodeafgrænsning,».
 2. I § 3, stk. 3, nr. 5, indsættes efter »rettigheder«:  

 »omfattet af aktieavancebeskatningsloven«.
§ 4 I lov om påligningen af indkomst- og formueskat til staten  

 (ligningsloven), jf. lovbekendtgørelse nr. 660 af 19. oktober 1989, som  

 senest ændret ved § 27 i lov nr. 386 af 13. juni 1990, foretages følgende  

 ændringer:
 1. § 15, stk. 4, nr. 2, affattes således:
 »2) skattepligtige gevinster og fradragsberettigede tab efter  

 kursgevinstloven,».
 2. § 15, stk. 5, nr. 3, affattes således:
 »3) for underskud hidrørende fra indkomstår, hvori selskabet i hele  

 indkomståret drev virksomhed som pengeinstitut, forsikringsselskab eller  

 investeringsforening, eller hvor selskabet var omfattet af realkreditloven,  

 af lov om visse kreditinstitutter eller i øvrigt udøvede næring ved køb og  

 salg af fordringer eller drev næringsvirksomhed ved finansiering.«.
§ 5 I lov om indkomstbeskatning af aktieselskaber mv. (selskabsskat), jf.  

 lovbekendtgørelse nr. 623 af 31. august 1990, foretages følgende ændringer:
 1. § 1, stk. 1, nr. 5 a, litra b, affattes således:
 »b) erhvervede gevinster og tab efter kursgevinstlovens §§ 6, 7 og 8  

 C - 8 F, og ».
 2. I § 1, stk. 1, nr. 5 a, litra c, ændres »§ 2 a,» til: »§  

 2 a.«.
 3. I § 1, stk. 1, nr. 5 a, indsættes efter litra c:
»Et eventuelt negativt beløb efter litra b kan fradrages ved  

 opgørelsen af det beløb, der skal udloddes.
Er det samlede beløb, der  

 herefter opgøres til udlodning, negativt, kan dette for de fem efterfølgende  

 indkomstår fradrages ved opgørelsen af de beløb, der skal udloddes.
Fradrag  

 kan kun fremføres til et senere indkomstår, såfremt det ikke for et tidligere  

 indkomstår kan rummes i det beløb, der skal udloddes,».
§ 6 I lov om beskatning af medlemmer af investeringsforeninger  

 (investeringsforeningsloven), jf. lovbekendtgørelse nr. 654 af 8. oktober  

 1987, affattes § 2, stk. 1, nr. 2, således:
 »2) erhvervede gevinster og tab efter kursgevinstlovens §§ 6, 7 og 8  

 C-8 F, og«.
§ 7 I skattekontrolloven, jf. lovbekendtgørelse nr. 596 af 17. august 1990,  

 foretages følgende ændringer:
 1. I § 10 A, stk. 1, indsættes som 2. pkt.:
 »På tilsvarende måde skal oplysning gives om indfrielse af  

 obligationer, der er udstedt uden pålydende rente eller med en pålydende  

 rente under mindsterenten, jf. kursgevinstlovens § 7.«.
 2. I § 10 B, stk. 1, 1. pkt., indsættes efter »rentekuponer«:  

 », herunder oplysning om overdragelse af obligationer, der er udstedt  

 uden pålydende rente eller med en pålydende rente under mindsterenten, jf.  

 kursgevinstlovens § 7«.
 3. I § 10 B indsættes efter stk. 1:
 »Stk. 2. Bestemmelsen i stk. 1 finder tilsvarende anvendelse på  

 indgåelse af aftaler om eller overdragelse af terminskontrakter, køberetter  

 og salgsretter omfattet af kursgevinstloven, når en af aftaleparterne er en  

 person.«.
 Stk. 2 bliver herefter stk. 3.
§ 8 Stk. 1. Loven har virkning fra den 2. oktober 1990.
 Stk. 2. § 1, nr. 4, har virkning fra og med den 1. januar 1991. Selskaber  

 mv., der skal medregne gevinst og tab på fordringer og gæld, som efter de  

 hidtidige regler ikke har skullet medregnes ved opgørelsen af den  

 skattepligtige indkomst, kan ved anvendelse af kursgevinstlovens § 8, stk. 2,  

 i stedet for anskaffelsessummen, henholdsvis værdien ved forpligtelsens  

 påtagelse, benytte værdien ved begyndelsen af indkomståret 1991 eller værdien  

 pr. 31. december 1990. Valget skal træffes samlet for samtlige fordringer og  

 forpligtelser under eet.
Stk. 3. § 1, nr. 6, har virkning for forpligtelser, der stiftes den dato,  

 der er nævnt i stk. 1, eller senere.
Kursgevinstlovens § 5, stk. 4, finder  

 ikke anvendelse for forpligtelser i fremmed valuta, som selskaber mv., der  

 efter § 1, nr. 4, omfattes af kursgevinstlovens § 2, havde påtaget sig før  

 den dato, der er nævnt i stk. 1.
 Stk. 4. Skattepligtige, der efter § 1, nr. 7, skal medregne gevinst og tab  

 på fordringer og gæld i fremmed valuta, som efter de hidtidige regler ikke  

 har skullet medregnes ved opgørelsen af den skattepligtige indkomst, kan ved  

 anvendelse af kursgevinstlovens § 8, stk. 2, i stedet for anskaffelsessummen,  

 henholdsvis værdien ved forpligtelsens påtagelse, benytte værdien på den  

 dato, der er nævnt i stk. 1. Valget skal træffes samlet for samtlige  

 fordringer og forpligtelser under eet.
 Stk. 5. § 1, nr. 9, har virkning for fastsættelse af mindsterenten for 1.  

 halvår 1991 og senere.
 Stk. 6. § 1, nr. 15, har virkning for ophør af skattepligt, flytning af  

 skattemæssigt hjemsted eller overdragelse af fordringer mellem ægtefæller,  

 der sker den 18. februar 1987 eller senere.
 Stk. 7. § 1, nr. 18, har virkning for kontrakter, der erhverves den 1.  

 januar 1991 eller senere.
 Stk. 8. Ved opgørelsen af gevinster og tab efter kursgevinstlovens § 6,  

 der efter § 5, nr. 1, omfattes af selskabsskattelovens § 1, stk. 1, nr. 5 a,  

 litra b, finder stk. 4 tilsvarende anvendelse.
 Stk. 9. § 6 har virkning fra og med den 1. januar 1991.
Almindelige bemærkninger1. IndledningLovforslaget er et led i regeringens  

 marginalskattepakke, der består af i alt 6 lovforslag.
Det samlede formål med  

 de 6 lovforslag er at sænke marginalskatterne og tilvejebringe finansiering  

 heraf.
 Der henvises til bemærkningerne til det samtidig hermed fremsatte forslag  

 til lov om ændring af forskellige skattelove (marginalskattelettelser mv.),  

 L3, hvor der dels redegøres nærmere for baggrunden for de fremsatte  

 lovforslag, dels gives en kort beskrivelse af indholdet af alle 6 lovforslag.
 Nærværende lovforslag har foruden ovennnævnte formål følgende særlige  

 formål:
 a) At skabe klare og mere enkle regler for den skattemæssige behandling af  

 de såkaldte finansielle instrumenter.
 b) At indføre en symmetrisk beskatning af kursgevinster og tab på  

 fordringer og gæld i fremmed valuta for alle skattepligtige.
 c) At inddrage alle selskaber, fonde mv. under den generelle skattepligt  

 for gevinst og tab på fordringer og gæld, som gælder for  

 næringsskattepligtige.
 d) At udvide realkreditinstitutters, pengeinstitutters m.fl.'s fradragsret  

 for emissionskurstab på obligationer mv. til at omfatte alle fremmedmøntede  

 obligationer, det vil sige også obligationer, der på udstedelsestidspunktet  

 opfylder mindsterentekravet.
 e) At justere reglerne for fastsættelse af mindsterenten, således at  

 konverterbare obligationsserier noteret over pari udgår af  

 beregningsgrundlaget.
 f) At justere kursgevinstlovens regler om beskatning ved fraflytning.  

 Ændringen har til formål at forhindre en utilsigtet beskatning af udlændinge,  

 der efter en kort periode med skattepligt i Danmark fraflytter landet.
 Ad a) Beskatning af finansielle kontrakter.
I de senere år er der sket en kraftig vækst i anvendelsen af de nye  

 finansielle instrumenter (finansielle kontrakter). Det gælder især i  

 udlandet, men også i Danmark forekommer kontraktformer under betegnelsen  

 futures, terminskontrakter og optioner mv. i stærkt stigende omfang.
Der er  

 åbnet et options- og futuremarked på Københavns Fondsbørs i efteråret 1988.
Den gennemsnitlige daglige omsætning med finansielle instrumenter på det  

 danske standardiserede marked for børsnoterede options- og futurekontrakter  

 var i de første 6 måneder af 1990 ca. 1,8 mia. kr. (nominelt), jf.  

 nedenstående tabel.
Markedet omfatter hovedsagelig professionelle  

 markedsdeltagere, d.v.s. næringsskattepligtige, erhvervsdrivende og  

 realrenteafgiftspligtige.
Omsætning af finansielle kontrakter i Garantifonden i januar-juni 1990 (* 1) Det underliggende aktivs nominelle værdi er 1 mill. kr.
Dog er kontraktværdien for futures på Danske Statslån 100.000 kr.
(* 2) Det underliggende aktiv er obligationer (9 pct. 2006). Omsætningen  

 af 9 pct. 2006 er på ca. 310 mia. kr., jf.
Fondsbørsens registreringer januar  

 - juni 1990.
En option er en kontrakt mellem to parter, udstederen og erhververen.  

 Kontrakten giver erhververen en ret, men ikke en pligt, til enten at købe  

 eller at sælge en fastsat mængde af et bestemt aktiv (eller passiv) på eller  

 inden en udløbsdag til en aftalt pris.
Erhververen af en option har således  

 en valgret, og udstederen en tilsvarende eventualforpligtelse.
For retten til  

 at købe (købsoption) eller sælge (salgsoption) det underliggende aktiv  

 betaler erhververen en pris (præmien) til udstederen.
Skatteretligt må en  

 option betragtes som en køberet eller salgsret.
 For terminskontrakter gælder, at kontrakten giver både køberen og sælgeren  

 pligt til at købe, henholdsvis sælge, en fastsat mængde af et bestemt aktiv  

 (eller passiv) på en bestemt fremtidig dato til en aftalt pris.
Futures er en særlig type terminskontrakter, der f.eks. er standardiserede  

 med hensyn til løbetid, kontraktstørrelse og underliggende aktiver.
For  

 terminskontrakter og futures er der, i modsætning til optioner, en symmetrisk  

 risiko mellem erhververen og udstederen.
Kontrakter, der anvendes som finansielle instrumenter, opfyldes normalt  

 ikke ved levering af det underliggende aktiv, men ved differenceafregning.  

 Differenceafregningen består i forskellen mellem markedsprisen og den i  

 kontrakten aftalte pris på det underliggende aktiv.
Differenceafregningen kan  

 enten ske på kontraktens udløbstidspunkt eller ved løbende afregning i  

 kontraktperioden.
Det underliggende aktiv behøver ikke at være et fysisk aktiv.
Der vil ofte  

 være tale om et såkaldt syntetisk aktiv, f.eks. et aktieindeks.
Når det  

 finansielle instrument ikke er baseret på et fysisk aktiv, vil der altid ske  

 differenceafregning, da det underliggende aktiv ifølge sagens natur ikke kan  

 leveres.
De finansielle kontrakter kan anvendes til at mindske en uønsket risiko.  

 Der kan for eksempel være tale om virksomheder, der ønsker at beskytte sig  

 mod uventede svingninger i priser eller valutakurser i forbindelse med deres  

 køb eller salg i udlandet.
Også privatpersoner kan ved hjælp af finansielle  

 kontrakter begrænse risikoen ved deres investeringer.
Eksempel: En dansk eksportør kan afdække sin risiko således: Eksportøren  

 har afgivet et bindende tilbud på levering af et parti varer til en værdi af  

 1 million dollars til en amerikansk kunde.
Kunden har 1 måneds frist til at  

 acceptere tilbuddet, og derefter er der 3 måneders leveringstid på varerne.  

 Eksportøren, hvis udgifter til varerne afholdes i danske kroner, ønsker at  

 sikre sig mod ændringer i valutakursen enten i tilbudsperioden eller i  

 leveringsperioden.
I den 3 måneders periode, fra tilbuddet er accepteret og til varerne  

 leveres, ved eksportøren, at udgifterne til produktion eller indkøb af  

 varerne skal afholdes i danske kroner, og at varerne vil blive betalt i  

 dollars.
For at sikre sig mod ændringer i valutakursen kan eksportøren, når  

 tilbuddet er accepteret, sælge 1 million dollars på en 3 måneders  

 terminskontrakt.
Herved bliver indtægten i danske kroner sikret.
I perioden fra afgivelsen af det bindende tilbud og indtil acceptfristens  

 udløb kan eksportøren ikke sikre sig ved at sælge valutaen på termin, da det  

 ikke er afgjort, om eksportøren vil få eksportordren og dermed  

 valutaindtægten.
I denne situation kan den mulige valutaindtægt sikres ved at  

 erhverve en 4 måneders salgsoption på 1 million dollars.
Det vil sige, at  

 eksportøren får en ret, men ikke en pligt, til at sælge den valutaindtægt på  

 1 million dollars, som eventuelt erhverves om 4 måneder.
 Det er også muligt at kombinere de finansielle kontrakter som  

 sikringsinstrumenter.
Eksportøren i eksemplet kan erhverve en købsoption til en  

 valutaterminskontrakt.
Det vil sige, at eksportøren får en ret til om 1 måned  

 at indgå en 3 måneders terminskontrakt om salg af 1 million dollars til en  

 bestemt kurs.
Hvis den amerikanske køber ikke accepterer tilbuddet, kan den  

 danske eksportør blot undlade at udnytte sin ret til at indgå  

 terminskontrakten om salg af dollars.
 I stedet for en principielt ubegrænset risiko for kurstab på sit  

 eventuelle dollarvederlag kan eksportøren begrænse tabet til præmien, dvs.  

 prisen, der er betalt for optionen (køberetten).
 Gældende skatteregler.
 Der hersker betydelig usikkerhed om, hvorledes de finansielle kontrakter  

 skattemæssigt skal behandles efter gældende regler.
Skatteministeren nedsatte i 1987 et udvalg (Optionsudvalget), der fik til  

 opgave at beskrive og vurdere de gældende skatteregler på området.
Udvalget  

 skulle udarbejde forslag til ændrede regler, hvis det fandt de gældende  

 regler uhensigtsmæssige eller utilstrækkelige.
Optionsudvalget har afsluttet  

 sit arbejde ved offentliggørelsen af betænkning nr. 1139, Beskatning af  

 finansielle instrumenter.
Udvalget konkluderede på grundlag af sine undersøgelser, at den gældende  

 lovgivning er et uhensigtsmæssigt regelsæt for den skattemæssige behandling  

 af finansielle kontrakter.
Det skyldes først og fremmest den store usikkerhed  

 om beskatningen og de mange vanskelige afgrænsningsspørgsmål, som de gældende  

 regler giver anledning til.
Hertil kommer, at der er mulighed for  

 skattearbitrage i forbindelse med de finansielle kontrakter ved beskatning  

 efter det såkaldte realisationsprincip, dvs. når beskatningen finder sted i  

 det indkomstår, hvor gevinst eller tab på kontrakten realiseres.
 Forslaget.
 Det foreslås, at gevinst og tab på køberetter, salgsretter og  

 terminskontrakter, der kan anvendes som finansielle instrumenter, medregnes  

 ved opgørelsen af den skattepligtige indkomst, normalt som kapitalindkomst.  

 Efter forslaget skal der gælde samme regler for alle skattepligtige, dvs.  

 næringsskattepligtige, erhvervsdrivende i øvrigt og private.  

 Realrenteafgiftspligtige skal tilsvarende medregne gevinst og tab på  

 finansielle kontrakter i afgiftsgrundlaget.
Efter forslaget opgøres gevinst og tab på kontrakterne selvstændigt.
Det  

 vil sige, at gevinst og tab på kontrakten opgøres uafhængigt af resultatet  

 for det underliggende aktiv.
Gevinst og tab på kontrakterne vil som udgangspunkt blive omfattet af en  

 generel, symmetrisk beskatning.
Dette indebærer, at alle gevinster er  

 skattepligtige og alle tab fradragsberettigede for alle skattepligtige og  

 realrenteafgiftspligtige.
Det foreslås, at gevinst og tab på kontrakterne skal opgøres efter det  

 såkaldte lagerprincip.
Det vil sige, at resultatet opgøres hvert år på  

 grundlag af kontraktens værdi ved slutningen af indkomståret, selv om  

 kontrakten først realiseres i et senere år.
I ganske særlige tilfælde kan det  

 foreslåede lagerprincip imidlertid skabe væsentlige problemer for en  

 virksomhed.
Det foreslås, at Ligningsrådet i disse tilfælde skal kunne give  

 dispensation til, at virksomheden i stedet kan anvende  

 realisationsprincippet.
 For at undgå skattearbitrage i forbindelse med de foreslåede regler  

 vedrørende finansielle kontrakter foreslås en ændring af kursgevinstloven,  

 jf. punkt b nedenfor.
Der foreslås endvidere en særregel for tab på finansielle kontrakter, som  

 kan indebære salg af aktier.
Det drejer sig om udstedte køberetter og  

 erhvervede salgsretter til aktier samt salg af aktier på terminskontrakter.  

 For at undgå skattearbitrage i forbindelse med aktieavancebeskatningslovens  

 regler om skattefrihed for almindelige minoritetsaktier med mindst tre års  

 ejertid foreslås det, at tab på sådanne kontrakter kun kan fratrækkes i det  

 omfang, de kan rummes i tidligere års beskattede nettogevinster på samme  

 kontrakt eller i indkomstårets og de følgende fem års nettogevinster på  

 kontrakter vedrørende samme aktie.
Kontrakter, der baseres på et aktieindeks, behandles på samme måde som  

 kontrakter vedrørende aktier.
Det vil sige, at også følgende kontrakter  

 omfattes af reglerne om begrænset fradragsret: Udstedte futures, udstedte  

 købsoptioner og erhvervede salgsoptioner baseret på aktieindeks samt  

 »salg« på termin af aktieindeks.
 Ad b) Beskatning af kursgevinster og -tab på fordringer og gæld i fremmed  

 valuta.
Efter gældende regler er gevinst og tab på personers ikke-erhvervsmæssige  

 fordringer og gæld i fremmed valuta indkomstopgørelsen uvedkommende.
Dog er  

 kursgevinster på fordringer skattepligtige, hvis den pålydende rente på  

 erhvervelsestidspunktet er lavere end mindsterenten.
Det vil sige, at  

 privatpersoners gevinster på fremmedmøntede fordringer er skattefri, hvis  

 mindsterentekravet er opfyldt, og deres tab er ikke fradragsberettigede.
Det foreslås, at gevinst og tab skal være skattepligtig, henholdsvis  

 fradragsberettiget, også for personers ikke-erhvervsmæssige fordringer og  

 gæld i fremmed valuta.
Samtidig foreslås mindsterentereglen ophævet for  

 fordringer i fremmed valuta.
Efter forslaget skal der således gælde samme  

 regler for selskaber og fonde mv., erhvervsdrivende og private.
 Forslaget vil betyde, at den skattemæssige behandling af gevinst og tab på  

 personers fordringer og forpligtelser i fremmed valuta ikke længere vil  

 forudsætte en vurdering af, om den enkelte fordring eller forpligtelse har  

 tilknytning til erhvervsmæssig virksomhed.
Desuden vil forslaget gøre det økonomisk uinteressant at indgå i rent  

 skattemæssigt begrundede arrangementer, hvor private optager lån i en  

 højtforrentet fremmed valuta for at investere pengene i obligationer i samme  

 valuta, hvor der på obligationerne dels vil være en skattepligtig  

 renteindtægt, der netop opfylder mindsterentekravet, dels en betydelig  

 skattefri kursgevinst.
Sådanne arrangementer, der i sig selv er tabgivende,  

 kan under de gældende regler give en skattemæssigt betinget, risikofri  

 gevinst.
Gevinsten beror på, at renteudgiften på lånet er fuldt  

 fradragsberettiget, og alene renteindtægten på obligationerne beskattes, mens  

 kursgevinsten er skattefri.
Arrangementet kan være risikofrit såvel med  

 hensyn til valutakursændringer, da lån og obligationer holdes i samme valuta,  

 som med hensyn til børskursændringer, da obligationerne beholdes til  

 indfrielsestidspunktet.
 Endelig vil forslaget hindre, at der opstår mulighed for skattearbitrage  

 ved samspil mellem de foreslåede regler for beskatning af finansielle  

 kontrakter og de gældende regler for beskatning af fordringer og gæld i  

 fremmed valuta.
 Ad c) Generel beskatning af gevinst og tab på fordringer og gæld i danske  

 kroner hos selskaber og fonde mv.
 Det foreslås, at kredsen af generelt skattepligtige i kursgevinstloven  

 udvides til at omfatte alle selskaber mv.
Efter gældende regler omfattes følgende selskaber mv. af  

 næringsskattepligten: Pengeinstitutter, forsikringsselskaber,  

 investeringsforeninger, realkreditinstitutter og kreditinstitutter.
Desuden  

 omfattes selskaber, der i øvrigt udøver næring ved køb og salg af fordringer  

 eller driver næringsvirksomhed ved finansiering.
Næringsskattepligtige skal ved opgørelsen af den skattepligtige indkomst  

 medregne alle kursgevinster såvel på deres fordringer som på deres gæld, og  

 de har tilsvarende fradragsret for tab på fordringer og gæld.
Det foreslås,  

 at disse regler skal gælde for alle selskaber mv.
 Selskaber, der ikke er næringsskattepligtige, er omfattet af  

 kursgevinstlovens almindelige regler for fordringer, herunder specielt  

 mindsterentereglen, hvorefter kursgevinster på blåstemplede danskmøntede  

 fordringer er skattefri.
 Hvis fordringer og gæld er i fremmed mønt, beskattes også  

 ikke-næringsskattepligtige selskaber allerede efter gældende regler af alle  

 gevinster og har fradragsret for tab.
Den foreslåede ophævelse af ikke-næringsskattepligtige selskabers  

 skattefrihed af gevinster på blåstemplede danskmøntede fordringer skal ses i  

 sammenhæng med, at der samtidig foreslås fradragsret for tab på alle typer  

 fordringer.
Hertil kommer, at den samlede beskatning af et selskab og dets  

 aktionærer foreslås lempet i det lovforslag om ophævelse af  

 dobbeltbeskatningen af aktieudbytter, som fremsættes samtidig med nærværende  

 forslag.
 Ad d) Realkreditinstitutters, pengeinstitutters m.fl.'s fradragsret for  

 emissionskurstab på fremmedmøntede obligationer.
Efter gældende regler er næringsskattepligtige selskabers og personers  

 fradragsret for kurstab begrænset, idet der ikke er fradragsret for  

 emissionskurstab på obligationer mv., der på stiftelsestidspunktet opfylder  

 mindsterentekravet.
Den manglende fradragsret for kurstabet er begrundet i,  

 at den modsvarende kursgevinst er skattefri hos private obligationskøbere.
Som nævnt under b) foreslås generel beskatning af kursgevinster og -tab  

 vedrørende fremmedmøntede fordringer og forpligtelser.
Da der ikke længere  

 vil være skattefri kursgevinster på fremmedmøntede obligationer, er der ikke  

 grund til at afskære næringsskattepligtige samt øvrige generelt  

 skattepligtige efter kursgevinstloven (jf. den foreslåede ændring til  

 kursgevinstloven under punkt c) ovenfor) fra at fradrage emissionskurstabet  

 på sådanne obligationer mv.
Det foreslås derfor, at den nævnte begrænsning  

 ophæves.
 Ad e) Justering af mindsterenteberegningen.
Efter de gældende regler indgår alle obligationer i åbne serier i  

 grundlaget for fastsættelse af mindsterenten.
På grund af risikoen for  

 konvertering kan konverterbare obligationer ikke stige til kurser væsentligt  

 over pari, og det medfører, at et generelt rentefald ikke fuldt ud får  

 virkning på beregningen af mindsterenten, hvilket kan bremse rentefaldet.
Det  

 foreslås derfor, at konverterbare obligationer udgår af beregningsgrundlaget  

 for mindsterenten de børsdage, hvor de noteres over pari.
 Ad f) Fraflytningsbeskatning.
Som et led i skatteflugtspakken i 1987 indførtes en bestemmelse om  

 beskatning af urealiserede kursgevinster ved fraflytning.
Bestemmelsen  

 omfatter utilsigtet alle fraflyttere uanset varigheden af deres forudgående  

 skattepligt.
Det foreslås at justere bestemmelsen, således at kortvarig  

 skattepligt i Danmark ikke udløser beskatning ved fraflytning.
 2. Forslagets provenumæssige konsekvenser.
Handelen med de finansielle instrumenter foregår dels over det  

 standardiserede marked, dels med direkte forbindelse mellem køber og sælger,  

 og gevinst og tab opgøres og beskattes ved realisation.
Lovforslagets  

 hovedelement om en generel, symmetrisk beskatning af finansielle kontrakter  

 vil ikke have provenumæssige virkninger, for så vidt angår  

 næringsskattepligtige og erhvervsdrivende, der er de væsentligste  

 markedsdeltagere, fordi disse allerede efter gældende regler beskattes  

 symmetrisk.
Derimod må den foreslåede indførelse af lagerprincippet antages  

 at medføre en beskeden provenugevinst.
Det skyldes, at realisationsprincippet  

 generelt åbner mulighed for skatteudskydelse, da den skattepligtige selv  

 vælger, hvornår gevinster og tab skal realiseres og dermed beskattes. Ændring  

 til lagerprincippet vil derfor mindske muligheden for at opnå en risikofri  

 rentefordel.
Det præciseres endvidere i forslaget, at realrenteafgiftspligtige skal  

 medregne gevinst og tab på finansielle kontrakter i afgiftsgrundlaget.
Efter  

 gældende regler er realrenteafgiftspligtige afgiftspligtige af alle former  

 for formueafkast bortset fra afkast af aktier og indeksobligationer.  

 Forslaget må for realrenteafgiftspligtige antages ikke at have væsentlige  

 provenumæssige konsekvenser.
For private vil de såkaldte kurskontrakter til kurssikring ved optagelse  

 af realkreditlån og realkreditlignende lån fortsat efter forslaget være  

 indkomstopgørelsen uvedkommende.
Bortset herfra har private personer på grund  

 af usikkerheden om, hvorledes de finansielle kontrakter skattemæssigt  

 behandles efter gældende lovgivning, næppe i væsentligt omfang investeret i  

 finansielle kontrakter, da der kunne blive tale om beskatning efter  

 statsskattelovens § 4. I så fald er tab ikke fradragsberettigede, mens  

 gevinster er skattepligtige.
Med de foreslåede regler gives der i højere grad  

 mulighed for, at også private kan investere i finansielle kontrakter.
Der kan  

 derfor være et beskedent provenutab forbundet med generelt at indføre  

 symmetrisk beskatning af finansielle kontrakter for private personer.
 Det er ikke muligt nærmere at skønne over de nævnte provenuvirkninger for  

 de forskellige grupper af skatte- og afgiftspligtige, men som helhed må de  

 foreslåede regler for finansielle kontrakter dog antages ikke at have  

 væsentlige provenumæssige konsekvenser.
Den foreslåede inddragelse af alle selskabsbeskattede selskaber og  

 skattepligtige efter fondsbeskatningsloven under den generelle skattepligt  

 for gevinst og tab på fordringer og gæld vil medføre et merprovenu.
Der  

 foreligger ikke statistiske oplysninger, der gør det muligt at foretage et  

 blot nogenlunde underbygget provenuskøn.
Det er rent skønsmæssigt anslået, at  

 det årlige merprovenu vil andrage et beløb i størrelsesordenen 100 - 200  

 mill. kr.
Den generelle kursgevinstbeskatning af selskaber mv. indebærer  

 endvidere, at der gives fradragsret for virksomheders emissionskurstab ved  

 udstedelse af uforrentede gældsbreve (virksomhedscertifikater). Dette skønnes  

 ikke at have nævneværdige provenumæssige konsekvenser, da virksomhederne  

 efter gældende regler ikke har anvendt virksomhedscertifikater, men har  

 fratrukket låneomkostningerne i form af rente.
Efter gældende regler er privatpersoners gevinster på fordringer i fremmed  

 valuta skattefri, hvis mindsterentekravet er opfyldt, og deres tab er ikke  

 fradragsberettigede.
Gevinst og tab på privatpersoners ikke-erhvervsmæssige  

 gæld i fremmed valuta medregnes ikke ved indkomstopgørelsen.
Efter  

 lovforslaget bliver gevinst og tab også på privates ikke-erhvervsmæssige  

 fordringer og gæld i fremmed valuta henholdsvis skattepligtig og  

 fradragsberettiget, og samtidig ophæves mindsterentereglen for fordringer i  

 fremmed valuta.
Forslaget vil afskære mulighederne for risikofri  

 skattearbitrage i højrente-valutaer, hvilket vil give en vis provenugevinst,  

 jf. opblomstringen af de såkaldte »Australdollararrangementer«, der  

 nu i vidt omfang baseres på engelske pund.
Til gengæld bliver der fradragsret  

 for privates kurstab på mellemværender i udenlandsk valuta, hvilket kan  

 indbære et vist provenutab.
Det er ikke muligt præcist at opgøre den samlede  

 nettoprovenuvirkning.
Hvis man antager, at der under gældende regler sker en skattebetinget  

 låntagning i højrente-valutaer på 10 mia. kr. på årsbasis, og at forskellen  

 mellem lånerenten og den pålydende obligationsrente er 5 pct.-enheder, vil  

 lovforslaget medføre en provenugevinst af størrelsesordenen 250 mill. kr. som  

 følge af afskæringen af denne skattearbitrage.
Den foreslåede fradragsret for  

 privates kurstab på mellemværender i udenlandsk valuta kan navnlig medføre et  

 provenutab i relation til eksisterende gæld.
Der foreligger ikke oplysninger  

 om størrelsen af privatpersoners gæld i udenlandsk valuta, men det må  

 antages, at gælden er af en forholdsvis begrænset størrelsesorden.  

 Provenutabet ved fradragsretten for valutakurstab i relation til eksisterende  

 gæld må derfor skønnes at være begrænset.
Hertil kommer et vist merprovenu  

 fra den foreslåede beskatning af valutakursgevinster.
I det omfang fradragsretten for kurstab tilskynder private til at optage  

 lån i udenlandsk valuta, vil fradragsretten isoleret set medføre et  

 provenutab, men dette vil med uændret samlet låntagning blive modsvaret af et  

 fald i de egentlige renteudgifter.
Hvis den udenlandske effektive lånerente  

 incl. valutakursændringer er lavere end den danske rente, vil en forøget  

 låntagning i udenlandsk valuta endog kunne medføre en provenugevinst.
På denne baggrund kan provenugevinsten ved de foreslåede regler for  

 privatpersoners gevinster og tab på udenlandske fordringer og gæld med  

 betydelig usikkerhed anslås til størrelsesordenen 250 mill. kr. på  

 helårsbasis.
Heraf tilfalder godt halvdelen kommunerne.
Endvidere foreslås det, at næringsskattepligtiges samt andre generelt  

 skattepligtiges fradragsret for emissionskurstab på obligationer mv. udvides  

 til også at omfatte fremmedmøntede obligationer, der opfylder  

 mindsterentekravet.
Dette kan ikke antages at medføre et egentligt  

 provenutab, for så vidt realkreditinstitutterne under gældende regler ikke  

 vil udstede sådanne obligationer med underkurs af betydning.
Det foreslås endvidere, at konverterbare obligationer noteret over pari  

 udgår af beregningsgrundlaget for mindsterenten med henblik på at forbedre  

 kapitalmarkedets funktion.
De gældende regler har haft den utilsigtede  

 virkning, at mindsterenten vanskeligt har kunnet falde under 9 pct., selv om  

 forholdene på obligationsmarkedet f.eks. i dele af 1989 ville tilsige en  

 lavere mindsterente, hvis markedsrenten for nyudstedte 9 pct. obligationer  

 var lagt til grund.
Den højere mindsterente har på den ene side reduceret de  

 ikke-fradragsberettigede kurstab ved realkreditlåntagning, således at en  

 større del af den effektive rente udgøres af fradragsberettiget direkte  

 rente.
På den anden side har den højere mindsterente indsnævret private  

 obligationskøberes mulighed for at opnå skattefrie kursgevinster på  

 nyudstedte obligationer, mens kuponrenter ikke har betydning for  

 institutionelle investorers skattebetaling.
Det er ikke muligt at skønne  

 nærmere over disse provenuvirkninger, men forslaget om at korrigere  

 mindsterenteberegningen antages ikke at have væsentlige provenumæssige  

 konsekvenser.
Som led i skatteflugtspakken indførtes beskatning af visse urealiserede  

 kursgevinster ved fraflytning.
Det foreslås at justere denne bestemmelse,  

 således at kortvarig skattepligt i Danmark ikke udløser skattepligt ved  

 fraflytning.
Dette kan ikke antages at medføre nævneværdige provenumæssige  

 konsekvenser.
3. Forslagets administrative konsekvenser Der henvises til bemærkningerne i forslag til lov om ændring af  

 forskellige skattelove (marginalskattelettelser mv.), L 3, som fremsættes  

 samtidig med nærværende lovforslag.
4. Kursgevinstloven og ligningsloven er senest ændret ved lov nr. 386 af  

 13. juni 1990, jf.
Folketingstidende 1989 - 1990, sp. 8858, 8915, 9401, 9759;  

 tillæg A sp. 5519; tillæg C sp. 719.
 Personskatteloven er senest ændret ved lov nr. 423 af 13. juni 1990, jf.  

 Folketingstidende 1989-90, sp. 8972, 9203, 10.483, 11.112; tillæg A sp. 5611;  

 tillæg C sp. 1023.
Realrenteafgiftsloven er senest ændret ved lov nr. 250 af 25. april 1990,  

 jf.
Folketingstidende 1989-90, sp. 5457, 5924, 7839, 8123; Tillæg A sp. 4765;  

 tillæg B sp. 589, 649; tillæg C sp. 425.
Selskabsskatteloven er senest ændret ved lov nr. 255 af 25. april 1990,  

 jf.
Folketingstidende 1989-90, sp. 4767, 5697, 8145, 8371; tillæg A sp. 4001;  

 tillæg B sp. 643; tillæg C sp. 451.
Investeringsforeningsloven er senest ændret ved lov nr. 108 af 11. marts  

 1987, jf.
Folketingstidende 1986-87, sp. 3892, 5485, 7280, 7808; tillæg A sp.  

 2567; tillæg B sp. 469; tillæg C sp. 269.
 Skattekontrolloven er senest ændret ved lov nr. 59 af 7. februar 1990, jf.  

 Folketingstidende 1989-90, sp. 978, 1621, 5463, 5696; tillæg A sp. 1281;  

 tillæg B sp. 511; tillæg C sp. 307.
Bemærkninger til de enkelte bestemmelserTil § 1, nr. 1, 2 og 3 De foreslåede ændringer er konsekvensændringer af redaktionel karakter.
Til § 1, nr. 4 (generel skattepligt for selskaber mv.) Det foreslås, at alle selskaber mv. skal omfattes af kursgevinstlovens  

 regler om generel skattepligt af gevinst og tab på fordringer og gæld.
Efter gældende regler beskattes ikke-pengenæringsdrivende selskaber efter  

 samme regler som private af deres danskmøntede fordringer og gæld.
Dette  

 indebærer, at kursgevinster på fordringer, som opfylder mindsterentekravet  

 (blåstemplede fordringer), er skattefri, mens kurstab på fordringer ikke er  

 fradragsberettigede.
Gevinst og tab på gæld medregnes ikke ved  

 indkomstopgørelsen.
Efter forslaget ophæves mindsterentereglen for fordringer ejet af  

 selskaber mv.
Det vil sige, at alle kursgevinster er skattepligtige uanset  

 fordringens pålydende rente.
Samtidig bliver kurstab fradragsberettigede.  

 Kursgevinster og -tab på gæld foreslås tilsvarende medregnet ved opgørelsen  

 af den skattepligtige indkomst.
 De foreslåede regler gælder allerede for selskabernes fremmedmøntede  

 fordringer og gæld og er magen til de regler, der gælder for  

 næringsskattepligtige selskaber og personer.
Efter gældende regler har ikke-næringsskattepligtige ikke fradragsret for  

 kurstab ved udstedelse af gældsbreve i danske kroner.
Dette vanskeliggør  

 virksomhedernes mulighed for at fremskaffe kapital ved udstedelse af såkaldte  

 virksomhedscertifikater, som er kortfristede, normalt uforrentede,  

 værdipapirer, der udstedes til kurser under pari og indfries til pari ved  

 udløb.
Virksomhedscertifikater er meget anvendt af virksomheder i udlandet  

 til udligning af likviditetsforskydninger.
I dag er danske  

 ikke-næringsskattepligtige selskaber henvist til enten at optage sådanne lån  

 via et næringsskattepligtigt finansieringsdatterselskab eller at udstede  

 virksomhedscertifikaterne i fremmed valuta og derefter eventuelt ombytte  

 lånene til kronelån.
 De gældende skatteregler må antages at være en væsentlig årsag til, at  

 virksomhedscertifikater kun har ringe udbredelse i Danmark.
Når selskaber mv. efter forslaget inddrages under generel skattepligt af  

 fordringer og gæld, vil de få samme adgang til tabsfradrag som de  

 næringsskattepligtige efter gældende regler.
Selskaberne får derfor også  

 mulighed for udstedelse af virksomhedscertifikater i danske kroner med  

 fradragsret for emissionskurstabet, når den pålydende rente er lavere end  

 mindsterenten.
Køberens kursgevinst på certifikatet, der svarer til  

 kurstabet, er i forvejen skattepligtig indkomst, da mindsterentekravet ikke  

 er opfyldt.
Til § 1, nr. 5 Forslaget præciserer, at skattepligtige, der modtager finansielle  

 kontrakter som betaling for tjenesteydelser, varer mv., vil blive beskattet  

 af fortjeneste og tab på disse kontrakter efter reglerne om næring.
Det vil  

 altså sige, at fortjeneste og tab i disse tilfælde indgår i den personlige  

 indkomst og ikke i kapitalindkomsten.
Dette er i overensstemmelse med de  

 eksisterende regler om beskatning af fordringer (f.eks. ikke-børsnoterede  

 obligationer, pantebreve mv.), der er modtaget som betaling som led i  

 modtagerens næringsvirksomhed.
Til § 1, nr. 6 (fremmedmøntede obligationer) Det foreslås, at alle generelt skattepligtige skal have fradragsret for  

 kurstab ved udstedelsen af fremmedmøntede obligationer m.v.
Forslaget skal ses i sammenhæng med den ændring af beskatningsreglerne for  

 fremmedmøntede fordringer, som foreslås i § 1, nr. 7, og udvidelsen af  

 kredsen af generelt skattepligtige, som foreslås i § 1, nr. 4. Efter gældende  

 regler gælder mindsterentereglen også for fremmedmøntede fordringer.
Det vil  

 sige, at kursgevinster på obligationer mv. i fremmed valuta er skattefri for  

 ikke-erhvervsdrivende, hvis den pålydende rente på obligationen på  

 erhvervelsestidspunktet ikke er lavere end mindsterenten.
Som konsekvens  

 heraf har næringsskattepligtige, for eksempel realkreditinstitutter, ikke  

 fradragsret for kurstab ved udstedelse af sådanne fremmedmøntede  

 obligationer.
Det samme gælder ved udstedelse af »blåstemplede«  

 obligationer i danske kroner, hvor kursgevinsten er skattefri for  

 ikke-næringsskattepligtige obligationsejere.
Som nævnt foreslås det i § 1, nr. 7, at mindsterentereglen for  

 fremmedmøntede fordringer ophæves, og at alle kursgevinster derved bliver  

 skattepligtige.
Når obligationsejeren ikke længere kan opnå skattefrie  

 kursgevinster på obligationer i fremmed valuta, er der ikke grund til at  

 afskære obligationsudstederen fra fradragsret for kurstab ved udstedelse af  

 disse obligationer.
Til § 1, nr. 7 (fremmedmøntede fordringer og gæld) Der er tale om en ændring, der er en nødvendig følge af de foreslåede  

 regler for beskatning af finansielle kontrakter.
Kursgevinstlovens § 6, stk. 1, bestemmer, at gevinst og tab på fordringer  

 og gæld i fremmed valuta medregnes ved opgørelsen af den skattepligtige  

 indkomst for selskaber og fonde.
For personer medregnes sådanne gevinster og  

 tab ligeledes ved opgørelsen af den skattepligtige indkomst, hvis det  

 godtgøres, at fordringen eller gælden har tilknytning til erhvervsmæssig  

 virksomhed.
De nævnte selskaber mv. og erhvervsdrivende beskattes således af gevinster  

 på fordringer og gæld i fremmed valuta og har fradragsret for tab herpå.
For  

 øvrige skattepligtige, dvs. for personers ikke-erhvervsmæssige fordringer og  

 gæld i fremmed valuta, gælder, at gevinst og tab er indkomstopgørelsen  

 uvedkommende.
Det vil sige, at gevinst er skattefri og tab ikke  

 fradragsberettiget.
Det er dog fastsat i § 6, stk. 2, at gevinst på  

 fordringer i fremmed valuta er skattepligtig, hvis fordringens pålydende  

 rente på erhvervelsestidspunktet er lavere end den gældende mindsterente.
Efter forslaget indføres ens regler for alle skattepligtige, dvs.  

 selskaber mv., erhvervsdrivende og private, der har gevinst eller tab på  

 fordringer eller gæld i fremmed valuta.
Gevinst bliver skattepligtig, og tab  

 bliver fradragsberettiget, således som det hidtil har været gældende for  

 selskaber og erhvervsdrivende.
 Som hidtil omfatter kursgevinster og kurstab både værdiændringer på grund  

 af ændringer i valutakursen og værdiændringer på grund af ændringer i værdien  

 af fordringen eller gælden opgjort i den pågældende valuta  

 (børskursændringer).
 Forslaget om ensartede regler for alle skattepligtige skal blandt andet  

 hindre, at der kan drives skattearbitrage i forbindelse med de foreslåede  

 regler for de finansielle kontrakter.
 Optionsudvalget har i sin betænkning om finansielle instrumenter  

 (betænkning nr. 1139) påvist, at der ved en symmetrisk beskatning af  

 valutaterminskontrakter kan opnås en næsten sikker gevinst efter skat, hvis  

 gevinst og tab på fordringer og gæld i fremmed valuta holdes uden for  

 opgørelsen af den skattepligtige indkomst.
Eksempel: Et lån optages i en højtforrentet, svag valuta, låneprovenuet  

 veksles til danske kroner og et beløb i den samme valuta svarende til  

 hovedstolen plus renterne på lånet købes på termin til det tidspunkt, hvor  

 lånet skal tilbagebetales.
Hvis gevinst og tab på terminskontrakten er  

 skattepligtig, samtidig med at kursgevinst og -tab på gælden i fremmed valuta  

 er skattefri, vil arrangementet give en næsten sikker gevinst efter skat.  

 Størrelsen af gevinsten afhænger af, hvor meget den udenlandske valuta falder  

 i værdi over for danske kroner.
 Ved den foreslåede ændring vil der ikke være mulighed for en sådan sikker,  

 skattebetinget gevinst.
Det foreslås, at fordringer og gæld i danske kroner skal behandles som  

 fordringer og gæld i fremmed valuta, hvis fordringens hovedstol (henholdsvis  

 restgælden) reguleres i forhold til en eller flere valutakurser.
Fordringer  

 og gæld, der reguleres på denne måde, fungerer i praksis ganske som  

 fordringer og gæld i fremmed valuta.
Beskatningsreglerne for disse bør derfor  

 være ens.
Der foreslås ikke ændringer i reglerne om opgørelse af gevinst og tab på  

 fordringer og gæld i fremmed valuta.
Hovedreglen vil derfor fortsat være, at  

 resultatet skal opgøres efter realisationsprincippet, dvs. gevinst og tab  

 medregnes på det tidspunkt, hvor de realiseres.
De skatteydere, der i  

 forvejen anvender det såkaldte lagerprincip, skal fortsat anvende dette, dvs.  

 at gevinst og tab opgøres som forskellen mellem værdien ved årets begyndelse  

 og årets slutning.
Der er i den senere tid forekommet arrangementer, hvorved privatpersoner  

 ved investering i fremmedmøntede obligationer for lånte midler har kunnet  

 opnå en risikofri gevinst efter skat.
Arrangementerne er fortrinsvis  

 etableret i australske dollars og engelske pund.
Arrangementet går ud på at købe fremmedmøntede obligationer med en  

 pålydende rente, der svarer til mindsterenten, for tiden 9 pct.
Hvis  

 renteniveauet i den pågældende valuta er væsentligt over mindsterenten, vil  

 der være en betydelig kursgevinst på obligationen.
Kursgevinsten er efter  

 gældende regler skattefri for personer, hvis obligationen ikke indgår i  

 erhvervsvirksomhed.
For eksempel er renteniveauet for kortfristede engelske obligationer 14  

 1/2 pct.
En obligation i engelske pund med 9 pct. pålydende rente og en  

 løbetid på 1 år vil derfor kunne anskaffes til kurs 95. Ved at optage et lån  

 i engelske pund og købe 9 pct.-obligationer for lånebeløbet vil det således  

 være muligt at opnå dels en skattepligtig renteindtægt, dels en skattefri  

 kursgevinst på obligationen.
Den fulde renteudgift på lånet, der finansierer  

 obligationskøbet, er fradragsberettiget.
 Da lånet er optaget i samme valuta som obligationen og har samme løbetid,  

 vil der ikke være nogen reel valutakursrisiko ved arrangementet.
 Det foreslås, at kursgevinster og kurstab på fordringer og gæld i fremmed  

 valuta også for privatpersoner medregnes i den skattepligtige indkomst.  

 Herefter vil det ikke være muligt at opnå risikofri gevinster ved  

 lånefinansieret investering i fremmedmøntede obligationer.
Til § 1, nr. 8 (fremmedmøntede konvertible obligationer) Efter lovforslagets § 1, nr. 7, foreslås det, at der indføres ens regler  

 for alle skattepligtige, der har gevinst eller tab på fordringer og gæld i  

 fremmed valuta.
Gevinst bliver skattepligtig, og tab bliver  

 fradragsberettiget, således som det hidtil har været gældende for selskaber  

 og erhvervsdrivende personer.
Med § 1, nr. 8, foreslås det dog, at gevinst og tab på konvertible  

 obligationer i fremmed valuta ikke skal omfattes af disse regler.
Det  

 foreslås derimod, at konvertible obligationer i udenlandsk valuta som hidtil  

 skal omfattes af mindsterentereglen.
 Konvertible obligationer er som udgangspunkt omfattet af  

 aktieavancebeskatningsloven, som ved afståelse medfører beskatning på een af  

 følgende måder:
a) gevinst og tab er for næringsskattepligtige skattepligtig almindelig  

 indkomst uanset ejertiden, b) gevinst er for ikke-næringsskattepligtige skattepligtig almindelig  

 indkomst ved afståelse inden for 3 års ejertid, mens tab alene er  

 fradragsberettiget i skattepligtige gevinster på aktier og konvertible  

 obligationer, c) gevinst og tab beskattes for hovedaktionærer som særlig indkomst ved  

 afståelse efter mindst 3 års ejertid, og d) gevinst er for andre skattefri ved afståelse efter mindst 3 års  

 ejertid, og tab kan ikke fradrages.
 Ombytning af konvertible obligationer til aktier har ingen skattemæssige  

 konsekvenser.
Med kursgevinstloven indførtes reglerne om mindsterenten.
For at undgå  

 omgåelsesmuligheder blev også konvertible obligationer inddraget under  

 mindsterentereglen i de tilfælde, hvor en kursgevinst ikke ville blive  

 beskattet som almindelig indkomst enten efter aktieavancebeskatningsloven  

 eller efter ligningslovens § 16 B.
Det betyder i de ovenfor nævnte tilfælde c og d, at kursgevinster ved  

 afståelse af konvertible obligationer bliver beskattet som almindelig  

 indkomst efter kursgevinstloven, hvis de konvertible obligationer ikke  

 opfylder mindsterenten.
Uden kursgevinstlovens regler ville sådanne gevinster  

 blive beskattet som særlig indkomst eller være skattefri efter  

 aktieavancebeskatningslovens regler.
Som nævnt foreslås det, at konvertible obligationer i udenlandsk valuta  

 fortsat skal være omfattet af mindsterentereglen.
Herved sikres det, at  

 konvertible obligationer som forudsat i aktieavancebeskatningsloven fortsat  

 kan beskattes efter reglerne i aktieavancebeskatningsloven.
Til § 1, nr. 9 (mindsterentereglen) Mindsterentereglen i kursgevinstloven blev indført for at hindre  

 udstedelse af obligationer, hvis afkast indeholdt et væsentligt element af  

 kursgevinst, som er skattefri for private investorer.
Samtidig blev loven  

 udformet med henblik på at undgå påvirkning af markedsrenten.
 I visse perioder med rentefald kan det forekomme, at beregningsmetoden til  

 fastsættelse af mindsterenten indebærer en form for misvisning, som kan virke  

 bremsende på rentefaldstendenser.
 Dette skyldes, at nominelt højt forrentede obligationer, der er  

 konverterbare, i rentefaldsperioder ikke vil stige meget over kurs 100 som  

 følge af konverteringsrisikoen.
Beregningen af mindsterenten i kursgevinstordningen er baseret på den  

 gennemsnitlige effektive rente af fast forrentede kroneobligationer i åbne  

 serier.
I en rentefaldssituation betyder det, at en del af de konverterbare  

 obligationer, der indgår i beregningsgrundlaget, ikke følger med ned i  

 effektiv rente, fordi de kommer over pari med konverteringsrisiko til følge.
 Realkreditinstitutterne holder stadig 10, 11 og 12 pct. obligationsserier  

 åbne for at kunne genbruge dem i tilfælde af rentestigning uden at skulle  

 åbne flere serier, og disse papirer indgår i beregningen af mindsterenten,  

 selv om der aktuelt kun er ringe eller ingen tilgang af dem.
 Det foreslås, at konverterbare obligationer, der noteres over pari, udgår  

 af opgørelsen af den effektive obligationsrente den pågældende dag til brug  

 for beregningen af mindsterenten.
Til § 1, nr. 10 Efter kursgevinstlovens § 7, stk. 5, er mindsterenten 2 1/2 pct. for  

 indeksregulerede obligationer, der er udstedt af danske  

 realkreditinstitutter, Dansk Landbrugs Realkreditfond, Danmarks  

 Skibskreditfond, Kongeriget Danmarks Fiskeribank, Finansieringsinstituttet  

 for Industri og Håndværk A/S og Kreditforeningen af Kommuner i Danmark.
Det  

 samme gælder fordringer udstedt af pengeinstitutter.
Det fremgår af lovteksten, at det med hensyn til fordringer udstedt af  

 pengeinstitutter er en betingelse, at fordringerne reguleres efter  

 udviklingen i de af Danmarks Statistik beregnede forbrugerprisindeks eller  

 nettoprisindeks.
For obligationer udstedt af de nævnte realkreditinstitutter  

 mv. følger det af særlovgivningen for de respektive institutter, at  

 indeksobligationer kun kan udstedes med indeksregulering på nævnte måde.
For  

 Finansieringsinstituttet for Industri og Håndværk A/S fremgår det imidlertid  

 ikke af særlovgivningen, at indeksobligationer skal reguleres efter  

 forbrugerprisindekset eller nettoprisindekset.
Det fremgår imidlertid af  

 bemærkningerne til det lovforslag, hvorefter Finansieringsinstituttet for  

 Industri og Håndværk A/S blev medtaget i kursgevinstlovens § 7, stk. 5, at  

 det ikke har været lovgivers hensigt at give Finansieringsinstituttet for  

 Industri og Håndværk A/S adgang til at udstede blåstemplede obligationer med  

 en anden indeksregulering end de andre nævnte institutter.
 Med den foreslåede ændring præciseres det, at betingelsen om  

 indeksregulering efter forbrugerprisindekset eller nettoprisindekset gælder  

 alle de nævnte institutter.
Til § 1, nr. 11 Den foreslåede ændring er en konsekvensændring af redaktionel karakter.
Til § 1, nr. 12 Ved opgørelsen af eventuelle skattepligtige gevinster eller tab er det  

 principielt anskaffelsesprisen for det enkelte aktiv, der skal lægges til  

 grund.
Dette er i langt de fleste tilfælde problemløst.
I tilfælde, hvor en skattepligtig ejer flere fordringer mv. »af samme  

 art«, er det dog i praksis sjældent muligt at fastslå, hvilken fordring  

 der konkret er afstået, når der løbende er købt og solgt af disse fordringer.  

 Det er derfor nødvendigt i disse tilfælde at få fastslået, hvilke fordringer  

 der anses for først afståede.
I praksis gælder den formodningsregel, at de  

 først erhvervede anses for at være de først afståede - det såkaldte first-in  

 first-out princip (FIFO-princippet). Dette princip er fastslået i  

 kursgevinstlovens § 8, stk. 3, for obligationer registreret i  

 Værdipapircentralen og i aktieavancebeskatningslovens § 5, stk. 2, for  

 minoritetsaktier.
 Med den foreslåede bestemmelse fastslås det, at FIFO-princippet også skal  

 anvendes ved opgørelsen af gevinst og tab på fordringer og gæld i fremmed  

 valuta.
 FIFO-princippet skal anvendes i tilfælde, hvor det kan være vanskeligt at  

 afgøre, hvilke fordringer der er solgt i løbet af indkomståret, og hvilke der  

 er anskaffet i løbet af indkomståret, altså i tilfælde, hvor der foreligger  

 et identifikationsproblem.
 Et identifikationsproblem vil foreligge i bl.a. følgende tilfælde:
- obligationer med samme udsteder, serie mv., dvs. obligationer, der i  

 Danmark ville blive registreret under samme fondskode, - pengeinstitut-indskud på samme konto.
 I andre tilfælde, hvor et identifikationsproblem ikke foreligger, vil  

 opgørelsen af gevinst eller tab finde sted på grundlag af det enkelte aktivs  

 anskaffelsespris.
 Med hensyn til gæld skal hver enkelt gældspost opgøres for sig.
 Det foreslås, at Ligningsrådet kan tillade et andet opgørelsesprincip end  

 FIFO.
Til § 1, nr. 13, 14, 16 og 17 De foreslåede ændringer er konsekvensændringer af redaktionel karakter.
Til § 1, nr. 15 (fraflytningsbeskatning) Som led i skatteflugtspakken indførtes bestemmelsen i § 8 B om beskatning  

 af visse urealiserede kursgevinster ved fraflytning.
Denne bestemmelse indeholder ikke en begrænsning, der svarer til  

 aktieavancebeskatningslovens § 13 a, stk. 4, hvorefter fraflytningsbeskatning  

 forudsætter skattepligt til Danmark i sammenlagt 5 år inden for de seneste 10  

 år før skattepligtsophøret.
Dette bevirker bl.a., at også tilflyttere, der  

 kun opholder sig og er skattepligtige her i landet i en begrænset periode -  

 f.eks. udenlandske teknikere, konsulenter, forskere mv. - rammes af  

 kursgevinstlovens fraflytningsbeskatning, når skattepligten igen ophører.
For  

 disse grupper vil beskatningen allerede efter de gældende regler ofte blive  

 aktuel, fordi de besidder fremmedmøntede obligationer mv., der ikke opfylder  

 mindsterentekravet.
Efter de regler, der er foreslået i § 1, nr. 7, vil  

 gevinst og tab på samtlige fremmedmøntede fordringer blive skattepligtige  

 efter kursgevinstloven.
Det er utilsigtet, at kursgevinstlovens § 8 B omfatter alle fraflyttere  

 uanset varigheden af deres forudgående skattepligt.
Det foreslås derfor, at  

 reglerne i kursgevinstloven om fraflytningsbeskatning bringes på linie med  

 reglerne i aktieavancebeskatningsloven.
Efter forslaget skal der kun ske  

 beskatning ved fraflytning, hvis den pågældende har været skattepligtig til  

 Danmark i mindst 5 år inden for de seneste 10 år forud for fraflytningen.
Dog  

 skal der også ske beskatning, hvis den pågældende har erhvervet fordringen  

 eller gælden fra sin ægtefælle, der opfylder tidskravet, eller fra et dødsbo,  

 hvor fraflytteren er indtrådt i afdødes skattemæssige stilling (er  

 succederet), eller hvis fraflytteren har erhvervet fordringen eller gælden  

 efter reglerne om succession ved familieoverdragelse.
Til § 1, nr. 18 (finansielle kontrakter) Forslaget omfatter terminskontrakter og aftaler om køberetter og  

 salgsretter, der kan anvendes som finansielle kontrakter.
Ved en terminskontrakt forstås en aftale om overdragelse af et aktiv eller  

 af en gældsforpligtelse til en på forhånd fastsat pris, hvor afvikling af  

 kontrakten finder sted efter aftaletidspunktet.
Som terminskontrakter  

 betragtes dog ikke aftaler, hvor afviklingstidspunktet nok ligger senere end  

 aftaletidspunktet, men hvor afvikling finder sted inden for den  

 afviklingsfrist, der på området anses for at være sædvanlig.
 Ved en aftale om en køberet forstås en aftale om, at køberettens indehaver  

 har en ret til at erhverve et aktiv eller et passiv til en på forhånd aftalt  

 pris på eller inden en bestemt dato.
 Ved en aftale om en salgsret forstås en aftale om, at salgsrettens  

 indehaver har en ret til at afstå et aktiv eller et passiv til en på forhånd  

 aftalt pris på eller inden en bestemt dato.
 Det er uden betydning for reglernes anvendelse, om der er tale om en  

 skriftlig eller mundtlig aftale.
 Som terminskontrakt eller aftale om en køberet eller salgsret betragtes  

 også aftaler, der kan opfyldes ved afregning af en difference mellem den på  

 forhånd aftalte pris og en pris beregnet efter kontraktens indhold.
 De finansielle kontrakter kan enten basere sig på et håndgribeligt aktiv  

 (f.eks. valuta, fordring, aktie eller vare) eller på et indeks, en rente, en  

 gældsforpligtelse eller lignende.
 Omfattet af de foreslåede regler er endvidere kontrakter, der er sammensat  

 af de nævnte kontrakter, f.eks. en aftale om en køberet til en  

 terminskontrakt.
Terminskontrakter og aftaler om købe- og salgsretter, således som de er  

 defineret ovenfor, omfatter en lang række aftaler, der ikke benyttes som  

 finansielle instrumenter.
Det gælder i første række dagligdags aftaler, der  

 indeholder tilbud om køb og salg af varer og tjenesteydelser.
Det ville ikke  

 være hensigtsmæssigt, at de foreslåede regler skulle gælde for andet end  

 kontrakter, der kan anvendes som finansielle instrumenter.
I den foreslåede §  

 8 D opregnes derfor en række kontraktformer, der ikke skal omfattes af de  

 foreslåede regler.
1) Da terminskontrakter og aftaler om salgsretter og køberetter til fast  

 ejendom vedrører bestemte ejendomme, vil kontrakterne ikke kunne fungere som  

 finansielle instrumenter i modsætning til kontrakter, som vedrører genstande,  

 der alene er bestemt ved deres art (f.eks. obligationer eller aktier). Der er  

 derfor ikke noget behov for at inddrage kontrakter vedrørende fast ejendom  

 under de foreslåede regler.
Beskatningen af de nævnte kontrakter vil i stedet  

 som hidtil være reguleret i ejendomsavancebeskatningsloven, for så vidt angår  

 ikke-næringsskattepligtiges terminskontrakter og køberetter.
For så vidt  

 angår næringsskattepligtiges kontrakter og ikke-næringsskattepligtiges  

 salgsretter, reguleres beskatningen af statsskatteloven.
2) En ret udstedt af et selskab, som berettiger erhververen til at tegne  

 nyudstedte aktier mv. eller konvertible obligationer i selskabet, er en  

 tegningsret omfattet af aktieavancebeskatningsloven.
Det foreslås, at sådanne  

 retter fortsat skal beskattes efter aktieavancebeskatningsloven regler.  

 Betegnelsen warrant anvendes ofte synonymt med option (køberet). I nogle  

 tilfælde dækker begrebet dog den særlige køberet, som en aktietegningsret er.  

 Hvis dette er tilfældet, vil warrant'en fortsat skulle behandles efter  

 aktieavancebeskatningslovens regler.
3) Det foreslås, at kurskontrakter fortsat skal være indkomstopgørelsen  

 uvedkommende.
Det drejer sig om låntagers salg af obligationer på termin  

 (eller futurekontrakt) i forbindelse med kurssikring ved optagelse af  

 realkreditlån eller realkreditlignende lån.
Det er dog en betingelse, at  

 låntager ikke er generelt skattepligtig efter kursgevinstlovens §§ 2-3 eller  

 driver næring ved omsætning af fast ejendom.
4) Konverteringsretter, der er en del af konverterbare obligationer og  

 typiske sælgerpantebreve, omfattes ikke af de foreslåede regler.
Det er  

 almindeligt, at obligationer og sælgerpantebreve er konverterbare.
Det vil  

 sige, at låntager kan indløse lånet til pari (kurs 100). Dette er reelt en  

 køberet til obligationen eller pantebrevet, som långiver indrømmer låntager.  

 Af praktiske grunde vil det være mest hensigtsmæssigt, at sådanne rettigheder  

 ikke beskattes selvstændigt, men sammen med den obligation eller det  

 pantebrev, de er en del af.
5) Terminskontrakter og aftaler om købe- og salgsretter vedrørende varer  

 og tjenesteydelser omfattes ikke, når det ved kontraktens indgåelse er  

 forudsat, at opfyldelse af kontrakten skal ske ved levering.
Det er endvidere  

 en forudsætning, at kontrakten ikke er noteret på børs mv.
Der er ikke behov for nye regler på dette område, som først og fremmest  

 vedrører dagligdags aftaler, der indeholder tilbud om levering af varer og  

 tjenester til privat brug eller i virksomhed.
Disse aftaler har typisk en  

 sådan karakter, at kontrakten ikke kan anvendes som finansielt instrument.
 For aftaler om købe- eller salgsretter, der anvendes som finansielle  

 kontrakter, betales normalt et vederlag (en præmie). Der betales derimod  

 normalt ikke vederlag for dagligdags aftaler.
I Optionsudvalgets betænkning anførtes det, at kontrakter baseret på  

 råvarer, herunder ædle metaller, efter udvalgets opfattelse burde omfattes af  

 de nye regler.
Disse kontrakter fungerer i vid udstrækning som finansielle  

 instrumenter.
Udvalget pegede dog på, at råvarebegrebet burde defineres  

 forholdsvis snævert.
Det ville endvidere efter udvalgets opfattelse være  

 hensigtsmæssigt, at f.eks. landmænds kontrakter vedrørende deres produktion  

 blev holdt uden for de foreslåede beskatningsregler.
Sådanne kontrakter  

 anvendes typisk ikke som finansielle instrumenter og omsættes normalt ikke.
Det er vanskeligt at afgrænse råvarer over for andre varer.
Hertil kommer,  

 at det ville være overordentlig vanskeligt at afgrænse den særlige gruppe  

 råvarekontrakter, som vedrører landmænd m.fl.'s produktion.
En sådan  

 afgrænsning ville give anledning til mange tvivlsspørgsmål og ville derfor  

 stride mod ønsket om klare regler på området.
 Det foreslås derfor, at der ikke skabes særlige regler for sædvanlige  

 kontrakter vedrørende landmænds produktion, samt at også sædvanlige  

 kontrakter vedrørende råvarer holdes uden for det foreslåede regelsæt på  

 følgende betingelser:
 - Kontrakten kan kun opfyldes ved levering.
 - Råvarerne skal leveres til privat brug eller til brug i modtagerens  

 virksomhed eller som produkt af egen virksomhed.
- Kontrakten må ikke være noteret på børs mv.
Ved kontrakter noteret på  

 børs mv. forstås ikke alene kontrakter, der er noteret på officielle børser,  

 men også kontrakter noteret på markeder, hvor kontrakterne i praksis er lige  

 så likvide.
 Opfylder den ene kontraktpart ikke disse betingelser, beskattes denne  

 kontraktpart efter det foreslåede regelsæt.
Det skal allerede ved kontraktens indgåelse være forudsat, at opfyldelse  

 af kontrakten kun kan ske ved levering.
Hvis kontrakten alligevel senere  

 opfyldes ved differenceafregning, vil dette dokumentere, at kontrakten  

 faktisk kunne opfyldes på anden måde end ved levering.
Alle andre råvarekontrakter, det vil sige kontrakter, der kan anvendes som  

 finansielle instrumenter, omfattes af de foreslåede regler.
Indgår en  

 skattepligtig f.eks. modgående kontrakter vedrørende sin produktion, vil der  

 ikke være tale om sædvanlige aftaler, men derimod finansielle kontrakter.
 Optionsudvalget pegede på, at det var uhensigtsmæssigt, hvis beskatningen  

 af en kontrakt afhang af, om der skete levering efter kontrakten eller ej.  

 Ulemperne herved skønnes dog at være mindre end ulemperne ved at inddrage et  

 stort antal dagligdags råvarekontrakter under de foreslåede regler, herunder  

 beskatning efter lagerprincippet.
Det foreslås ved indsættelse af en ny § 8 E i kursgevinstloven, at  

 opgørelse af gevinst og tab på finansielle kontrakter skal ske efter  

 lagerprincippet.
Efter de gældende regler sker opgørelse som hovedregel efter  

 realisationsprincippet, hvilket vil sige, at gevinst og tab indgår i den  

 skattepligtige indkomst i det indkomstår, hvor gevinsten eller tabet  

 realiseres.
Efter lagerprincippet opgøres gevinst og tab ved udgangen af  

 hvert enkelt indkomstår.
Gevinsten eller tabet på en finansiel kontrakt  

 opgøres som forskellen mellem kontraktens værdi ved indkomstårets begyndelse  

 og ved dets udløb.
Er kontrakten anskaffet (d.v.s. indgået eller overtaget) i  

 indkomståret, opgøres gevinst eller tab som forskellen mellem kontraktens  

 anskaffelsessum og kontraktens værdi ved indkomstårets udløb.
Tilsvarende  

 gælder for kontrakter, der er realiseret (d.v.s. afstået, udnyttet eller  

 udløbet uudnyttet) i indkomståret, at gevinst eller tab opgøres som  

 forskellen mellem værdien ved årets begyndelse og værdien ved realiseringen.  

 For terminskontrakters vedkommende er værdien ved realiseringen værdien på  

 terminsdagen, hvorved forstås den i en terminskontrakt fastsatte  

 afviklingsdag.
For købe- og salgsretters vedkommende er værdien ved  

 realiseringen enten afståelsessummen, hvis kontrakten afstås, eller værdien  

 på udløbsdagen, hvorved forstås den dag, kontrakten udnyttes eller udløber  

 uudnyttet.
Er kontrakten anskaffet og realiseret inden for samme indkomstår,  

 opgøres gevinsten eller tabet som forskellen mellem anskaffelsessummen og  

 værdien ved realiseringen.
 Det foreslås, at lagerprincippet skal anvendes for finansielle kontrakter  

 af alle skattepligtige og af realrenteafgiftspligtige.
Lagerprincippet foreslås først og fremmest, fordi et realisationsprincip  

 ville give betydelige muligheder for skattetænkning.
Man kunne f.eks. indgå  

 både en købskontrakt og en salgskontrakt til samme type aktiv, f.eks. valuta,  

 med udløbsdag lige efter indkomstårets udløb.
Dispositionen ville derved være  

 risikofri, da tab på den ene kontrakt ville svare til gevinst på den anden.  

 Den tabgivende kontrakt kunne så afhændes umiddelbart før indkomstårets  

 udløb, mens den gevinstgivende kontrakt kunne beholdes til kontraktens udløb.  

 Herved kunne der under et realisationsprincip opnås et rentefrit lån svarende  

 til skatteværdien af det realiserede tab.
Ved at indgå stadig større  

 kontrakter ville metoden i princippet kunne anvendes til at opnå en  

 skatteudskydelse af ubegrænset størrelse og ubegrænset tidsmæssig  

 udstrækning.
Det ville give næsten uoverstigelige administrative  

 vanskeligheder for skattemyndighederne at identificere og tilsidesætte  

 sådanne arrangementer med skattetænkning i periodeafgrænsning.
 Mange pengeinstitutter og visse andre store markedsdeltagere anvender i  

 forvejen lagerprincippet for deres øvrige aktiver og passiver.
 Anvendelsen af lagerprincippet kan imidlertid i ganske særlige tilfælde  

 give betydelige problemer.
Visse virksomheder indgår kontrakter, der skal sikre en stor del af  

 virksomhedens omsætning.
Det kan typisk dreje sig om lange terminskontrakter  

 mv. til sikring af valutabetalinger eller vareleverancer til eller fra  

 virksomheden.
Beskatning efter lagerprincippet kan i sådanne tilfælde medføre  

 en væsentlig økonomisk belastning af virksomheden.
Det vil være tilfældet,  

 hvis det er forbundet med store omkostninger at realisere gevinsten på  

 kontrakten for at skaffe midler til skattebetalingen samt indgå nye  

 kontrakter for fortsat at sikre virksomhedens leverancer.
 Det foreslås derfor, at Ligningsrådet skal kunne give tilladelse til, at  

 virksomheder i disse særlige tilfælde kan anvende realisationsprincippet.
 Det forudsættes, at dispensationen kun vil blive givet i ganske få  

 tilfælde.
 Det skal være en betingelse for dipensationen, at anvendelsen af  

 lagerprincippet vil være til væsentlig økonomisk ulempe for virksomheden.
Dette indebærer blandt andet, at der skal være betydelige omkostninger  

 forbundet med at frigøre likviditet til skattebetalingen, f.eks. ved at  

 realisere gevinsten på kontrakten og eventuelt indgå en ny kontrakt.
Det  

 indebærer endvidere, at dispensationen normalt kun vil blive givet for  

 kontrakter med lang løbetid, hvor lagerprincippet betyder en væsentlig  

 fremrykket beskatning i tilfælde af gevinst.
Denne betingelse vil ikke være  

 opfyldt, såfremt gevinst på kontrakten realiseres inden det tidspunkt, hvor  

 skatten af den lagerbeskattede gevinst forfalder.
En betingelse for dispensation er endvidere, at virksomheden ikke har  

 tegnet modgående kontrakter, der i store træk neutraliserer den fremtidige  

 risiko på den oprindelige kontrakt.
Det skyldes, at lagerprincippet ved  

 modgående kontrakter ikke medfører en likviditetsmæssig belastning, da  

 gevinst på den ene kontrakt modsvares af tab på den modgående kontrakt.
Det er også en betingelse, at kontrakterne indgås som led i virksomhedens  

 primære drift for at sikre leverancer til eller fra virksomheden.
Der vil  

 typisk være tale om valutaterminskontrakter og kontrakter vedrørende  

 virksomhedens råvarer eller produkter.
Kontrakter med obligationer eller  

 aktier som underliggende aktiver vil ikke kunne omfattes af en dispensation.
Det skal påhvile virksomheden at godtgøre over for Ligningsrådet, at  

 betingelserne for dispensation er opfyldt.
Dispensationen vil normalt  

 forudsætte, at ansøgning indgives senest, når kontrakten indgås.
Der bør ikke gives dispensation til virksomheden til generelt at anvende  

 realisationsprincippet.
Derimod vil det være hensigtsmæssigt, at  

 virksomhederne får tilladelse til at fravige lagerprincippet for visse typer  

 af kontrakter, der opfylder betingelserne nævnt ovenfor.
Herved undgås, at  

 Ligningsrådet skal tage stilling til ansøgninger vedrørende den enkelte  

 kontrakt.
Hvis der gives dispensation, betyder det, at fortjeneste eller tab på  

 kontrakten opgøres efter realisationsprincippet.
Det vil sige, at  

 beskatningen sker, når kontrakten udløber eller afstås.
Det foreslås på eet punkt at indføre en særregel i forhold til den  

 foreslåede generelle symmetriske beskatning af finansielle kontrakter.
Det  

 foreslås således ved indsættelse af en ny § 8 F i kursgevinstloven at  

 begrænse adgangen til at fradrage tab for så vidt angår kontrakter, der kan  

 indebære salg af aktier.
Det drejer sig om udstedte køberetter og erhvervede  

 salgsretter til aktier samt salg af aktier på terminskontrakter.
Den  

 begrænsede adgang til tabsfradrag skal kun gælde ikke-næringsskattepligtige  

 efter aktieavancebeskatningsloven.
 Uden en begrænsning af adgangen til at foretage tabsfradrag for  

 kontrakter, der kan indebære salg af aktier, ville der opstå mulighed for  

 skattearbitrage baseret på aktieavancebeskatningslovens regler om  

 skattefrihed for minoritetsaktionærer for fortjeneste ved salg af aktier ved  

 mindst tre års ejertid.
Eksempel: Man kunne købe en portion minoritetsaktier og samtidig indgå en  

 terminskontrakt med en løbetid på 3 år om salg af samme type aktier.
Hvis  

 aktiekursen efter 3 år er faldet, sælges aktierne lige før udløbet af 3-års  

 fristen.
Hvis aktiekursen er steget, sælges aktierne lige efter 3-års  

 fristen.
Det bevirker, at et eventuelt tab ved salget bliver  

 fradragsberettiget (i anden aktiegevinst), mens en eventuel gevinst bliver  

 skattefri.
Bliver der tab på aktiesalget, vil der samtidig være gevinst på  

 terminskontrakten, og bliver der gevinst på aktiesalget, vil denne som nævnt  

 være skattefri, mens det samtidige tab på terminskontrakten vil være  

 fradragsberettiget.
Arrangementet kunne tilrettelægges med hensyn til  

 salgskurs på terminskontrakten og med hensyn til størrelsen af den købte og  

 solgte aktieportion, så det altid ville give en risikofri gevinst efter skat.
Det foreslås, for at undgå skattearbitrage som i det skitserede eksempel,  

 at tab på kontrakter, der indeholder ret eller pligt til at afstå aktier, kun  

 kan fradrages i det omfang, tabet kan rummes i tidligere års beskattede  

 nettogevinster på samme kontrakt.
Sådanne tab fradrages i det indkomstår,  

 tabet vedrører.
Der skal således ikke ske regulering af indkomstopgørelsen  

 for de tidligere indkomstår.
Tab kan dog også fradrages i indkomstårets og de  

 følgende 5 indkomstårs nettogevinster på kontrakter vedrørende samme aktie.  

 Ved »samme aktie« forstås en aktie i samme aktieklasse i samme  

 selskab.
Tab, der kan fradrages i et tidligere år, kan ikke fremføres til et  

 senere år.
Adgangen til at fradrage tab på de omhandlede aktiebaserede kontrakter, i  

 det omfang tabet ikke overstiger tidligere års beskattede nettogevinster, er  

 en følge af det foreslåede lagerprincip.
I modsat fald ville der kunne ske  

 beskatning af en tabgivende finansiel kontrakt: Hvis kontrakten løber over to  

 år, og der efter lagerprincippet er opgjort en fortjeneste i år 1 og tab i år  

 2, ville der ske beskatning af fortjenesten i år 1 uden adgang til fradrag  

 for tabet i år 2. Der ville således ske beskatning, uanset om kontrakten  

 samlet set gav tab.
 Kontrakter, der baseres på et aktieindeks, foreslås behandlet på samme  

 måde som aktiebaserede kontrakter.
 Særreglen skal ikke gælde næringsskattepligtige efter  

 aktieavancebeskatningsloven, da disse ved indkomstopgørelsen fuldt ud skal  

 medregne gevinst på aktiehandler.
Til § 1, nr. 19 og 20 Det foreslås, at finansielle kontrakter, ligesom fordringer omfattet af  

 kursgevinstloven, anses afstået henholdsvis anskaffet, når de overdrages  

 eller erhverves ved gave eller arveforskud.
Til § 2, nr. 1 og 2 Det foreslås, at gevinst og tab på finansielle kontrakter for personer  

 skal behandles som kapitalindkomst.
Personer, der driver næringsvirksomhed  

 med finansielle kontrakter eller modtager sådanne som vederlag i deres  

 næringsvirksomhed, beskattes dog af gevinst og tab som personlig indkomst,  

 jf. forslagets § 1, nr. 5.
Til § 3, nr. 1 Efter realrenteafgiftslovens § 3, stk. 1, omfatter afgiftsgrundlaget alle  

 former for formueafkast, der ikke udtrykkeligt er undtaget fra  

 realrenteafgiften.
I bestemmelsen er opregnet en række eksempler på  

 afgiftspligtigt formueafkast.
 Den foreslåede bestemmelse medtager de finansielle kontrakter som eksempel  

 på afgiftspligtigt formueafkast.
Realrenteafgiftspligtige skal opgøre gevinst og tab efter samme regler som  

 skattepligtige, dvs. efter lagerprincippet.
For de realrenteafgiftspligtige  

 foreslås, ligesom for skattepligtige, begrænset adgang til tabsfradrag  

 vedrørende kontrakter, der kan indebære afståelse af aktier.
Til § 3, nr. 2 Med den foreslåede tilføjelse præciseres det, at afgiftsfritagelsen for  

 tegningsretter og andre rettigheder til aktier mv. alene omfatter sådanne  

 rettigheder, som er omfattet af aktieavancebeskatningsloven.
F.eks. er  

 køberetter eller terminskontrakter vedrørende aktier mv. og konvertible  

 obligationer afgiftspligtige.
Til § 4 Der er tale om konsekvensændringer i ligningslovens regler om begrænsning  

 af adgangen til underskudsfremførsel ved selskabsoverdragelser.
Til § 5 Akkumulerende investeringsforeninger er skattepligtige af den fulde  

 indkomst efter selskabsskattelovens § 1, stk. 1, nr. 5 a.
I modsætning hertil  

 er udloddende investeringsforeninger kun skattepligtige af overskud fra  

 erhvervsmæssig virksomhed efter § 1, stk. 1, nr. 6. § 1, stk. 1, nr. 5 a  

 angiver betingelserne for, hvornår en investeringsforening anses for  

 udloddende.
En investeringsforening er udloddende, hvis foreningen ifølge  

 sine vedtægter er forpligtet til inden fristen for indgivelse af  

 selvangivelse for det pågældende indkomstår at udlodde de i indkomståret  

 indtjente renter og udbytter, realiserede kursgevinster på fordringer, der  

 ikke opfylder mindsterentekravet, samt fortjenester efter  

 aktieavancebeskatningslovens §§ 2 - 2 a.
Beskatning sker hos medlemmerne af  

 foreningen ved den pligtige udlodning af indtjente midler.
 Som en konsekvens af de foreslåede regler for beskatning af gevinst og tab  

 på finansielle kontrakter og på fremmedmøntede fordringer og gæld foreslås  

 det, at sådanne nettofortjenester ligestilles med andre skattepligtige  

 gevinster efter kursgevinstloven samt renter, udbytter mv. i forbindelse med  

 de udloddende investeringsforeningers udlodningspligt.
Da der kan blive tale om nettotab i eet år og nettogevinst i efterfølgende  

 år, foreslås det endvidere at give adgang til at modregne et nettotab i  

 eventuel nettogevinst inden for de fem efterfølgende indkomstår.
En sådan  

 adgang har investeringsforeningerne allerede med hensyn til tab efter  

 aktieavancebeskatningslovens § 2. Forslaget vil sikre en skattemæssig  

 ligestilling af personer, der investerer via en udloddende  

 investeringsforening, og personer, der investerer direkte.
Til § 6 I § 5 er det for udloddende investeringsforeninger som en konsekvens af de  

 foreslåede regler for beskatning af gevinst og tab på finansielle kontrakter  

 og på fremmedmøntede fordringer og gæld foreslået, at sådanne  

 nettofortjenester ligestilles med andre skattepligtige gevinster efter  

 kursgevinstloven samt renter, udbyt ter mv. i forbindelse med de udloddende investeringsforeningers  

 udlodningspligt.
 Det foreslås tilsvarende at ændre reglerne for beskatning af medlemmerne  

 af kontoførende investeringsforeninger, således at gevinst og tab på  

 finansielle kontrakter og på fremmedmøntede fordringer og gæld ligestilles  

 med andre skattepligtige gevinster efter kursgevinstloven samt renter,  

 udbytter mv.
 Forslaget vil sikre en skattemæssig ligestilling af personer, der  

 investerer via en kontoførende investeringsforening, og personer, der  

 investerer direkte.
Til § 7, nr. 1 og 2 Efter skattekontrollovens § 10 A skal den, der indløser rentekuponer eller  

 tilskriver renter vedrørende obligationer, foretage årlige indberetninger til  

 skattemyndighederne om renternes størrelse og obligationernes kursværdi mv.  

 efter nærmere regler, der fastsættes af skatteministeren.
 Efter skattekontrollovens § 10 B skal der foretages indberetning om  

 overdragelse af obligationer efter nærmere regler, der fastsættes af  

 skatteministeren.
 For at styrke kontrollen med skattepligtige kursgevinster efter  

 kursgevinstloven foreslås indberetningspligterne efter skattekontrollovens §§  

 10 A og 10 B tydeliggjort og udvidet til også at omfatte indberetning af  

 oplysninger om indfrielse og overdragelse af obligationer, der er udstedt  

 uden pålydende rente eller med en pålydende rente under mindsterenten efter  

 kursgevinstlovens § 7.
Til § 7, nr. 3 Efter skattekontrollovens § 10 B skal der foretages indberetning til  

 skattemyndighederne om overdragelse af obligationer efter nærmere regler, der  

 fastsættes af skatteministeren.
 For at styrke kontrollen med skattepligtige kursgevinster efter  

 kursgevinstloven foreslås indberetningspligten efter § 10 B udvidet til at  

 omfatte indgåelse af aftaler om eller overdragelse af terminskontrakter,  

 køberetter og salgsretter omfattet af kursgevinstloven.
 For at begrænse mængden af oplysninger om finansielle kontrakter, der skal  

 indberettes og administreres, foreslås indberetningspligten efter § 10 B kun  

 udvidet med oplysninger om kontrakter, hvor den ene aftalepart er en person.  

 Det skønnes, at behovet for at få indberetning om kontrakter, hvor  

 aftaleparterne er selskaber og lignende, er mindre, fordi selskaberne er  

 regnskabspligtige.
Til § 8 (ikrafttræden) Det foreslås, at loven skal have virkning fra fremsættelsesdatoen.
Den generelle skattepligt vedrørende fordringer og gæld i danske kroner  

 for selskaber mv. foreslås indført med virkning for gevinst og tab, der  

 realiseres den 1. januar 1991 eller senere.
Gevinster, der er optjent inden  

 lovens ikrafttræden, og som var skattefrie efter de hidtidige regler, skal  

 ikke beskattes.
De skattepligtige kan derfor vælge ved opgørelsen af  

 skattepligtige gevinster og tab at anvende værdien ved begyndelsen af  

 indkomståret 1991 eller værdien pr. 31. december 1990 i stedet for den  

 faktiske anskaffelsessum for fordringer og værdien af gælden ved påtagelsen  

 af forpligtelsen.
Valget mellem den faktiske anskaffelsessum for fordringer  

 (henholdsvis værdien ved påtagelsen af forpligtelsen) og værdien ved  

 begyndelsen af indkomståret 1991 eller værdien pr. 31. december 1990 skal  

 træffes for samtlige fordringer og forpligtelser under eet.
Den generelle beskatning af gevinst og tab på fremmedmøntede fordringer og  

 gæld foreslås indført med virkning fra lovforslagets fremsættelsesdato.  

 Gevinster, der ligger forud for fremsættelsesdatoen, og som var skattefrie  

 efter de hidtidige regler, skal efter forslaget ikke beskattes.
De  

 skattepligtige kan derfor vælge ved opgørelsen af skattepligtige gevinster og  

 tab at anvende værdien på datoen for lovforslagets fremsættelse i stedet for  

 den faktiske anskaffelsessum for fordringen og værdien af gælden ved  

 påtagelsen af forpligtelsen.
Valget mellem den faktiske anskaffelsessum for  

 fremmedmøntede fordringer (henholdsvis værdien ved påtagelsen af  

 forpligtelsen) og værdien på datoen for lovforslagets fremsættelse skal  

 træffes for samtlige fordringer og forpligtelser under eet.
 Fradragsretten for generelt skattepligtiges kurstab ved udstedelsen af  

 fremmedmøntede obligationer mv. foreslås ligeledes gennemført med virkning  

 fra datoen for lovforslagets fremsættelse.
 De ændrede regler for beregning af mindsterenten foreslås gennemført med  

 virkning fra og med fastsættelsen af mindsterenten for 1. halvår 1991.
 Justeringen af beskatningsreglerne i forbindelse med fraflytning foreslås  

 gennemført med virkning fra den 18. februar 1987, hvor det oprindelige  

 lovforslag om beskatning ved fraflytning fik virkning.
Reglerne for beskatning af finansielle kontrakter foreslås indført med  

 virkning for kontrakter, der indgås (dvs. erhverves, udstedes eller  

 overdrages) den 1. januar 1991 eller senere.
Hvis to parter, A og B, inden  

 den 1. januar 1991 har indgået en finansiel kontrakt, og den ene part, f.eks.  

 B, den 1. januar 1991 eller senere overdrager sine rettigheder og pligter  

 efter kontrakten til en tredie part, C, behandles alene C efter de nye  

 regler, mens A og B behandles efter de hidtil gældende regler.
 De ændrede regler i skattekontrolloven foreslås indført med virkning fra  

 og med den 1. januar 1991.
Bilag I dette bilag er (med mindre skrift) indsat den gældende formulering af de  

 bestemmelser, der berøres af lovforslaget § 1.
 I lov om skattemæssig behandling af gevinst og tab på fordringer og gæld  

 (kursgevinstloven), jf. lovbekendtgørelse nr. 627 af 29. september 1987, som  

 senest ændret ved § 28 i lov nr. 386 af 13. juni 1990, foretages følgende  

 ændringer:
 1. I lovens titel ændres »fordringer og gæld« til  

 »fordringer, gæld og finansielle kontrakter«.
 Lov om skattemæssig behandling af gevinst og tab på fordringer og gæld.
 2. I § 1, 1. pkt., indsættes efter »pengefordringer«: »samt  

 gevinst og tab på terminskontrakter og aftaler om køberetter og  

 salgsretter«.
 3. I § 1, sidste pkt., ændres »§ 6, stk. 3« til: »§ 6, stk.  

 2«.
§ 1. Gevinst og tab ved afståelse eller hel eller delvis indfrielse af  

 obligationer, pantebreve, gældsbreve og andre pengefordringer medregnes ved  

 opgørelsen af den skattepligtige indkomst efter denne lov.
Loven omfatter  

 ikke præmieobligationer.
Konvertible obligationer omfattes kun af § 6, stk.  

 3, og § 7, stk. 7.
 4. § 2, 2. pkt., ophæves.
 § 2. Skattepligtige efter selskabsskattelovens § 1, stk. 1, nr. 1-3 og  

 5-6, og stk. 2, 1. pkt., samt § 2, stk. 1, litra a, eller efter lov om  

 beskatning af fonde, visse foreninger og institutter skal ved opgørelsen af  

 den skattepligtige indkomst medregne gevinst og tab på fordringer, som  

 omfattes af § 1. Skattepligten er dog betinget af, at de driver virksomhed  

 som pengeinstitut, forsikringsselskab eller investeringsforening eller er  

 omfattet af realkreditloven, lov om visse kreditinstitutter eller i øvrigt  

 udøver næring ved køb og salg af fordringer eller driver næringsvirksomhed  

 ved finansiering.
 5. § 4, 1. pkt., affattes således:
 »Gevinst og tab på fordringer, som omfattes af § 1, og på kontrakter,  

 som omfattes af § 8 C, medregnes ved opgørelsen af den skattepligtige  

 indkomst efter statsskattelovens §§ 4-6, hvis fordringen eller kontrakten er  

 erhvervet som vederlag i næring.«.
 § 4. Gevinst og tab på fordringer, som omfattes af § 1, og som den  

 skattepligtige har erhvervet som vederlag i næring, medregnes ved opgørelsen  

 af den skattepligtige indkomst efter statsskattelovens §§ 4-6. Dette gælder  

 dog ikke gevinst og tab ved afståelse eller indfrielse af børsnoterede  

 obligationer.
 6. I § 5, stk. 4, indsættes efter »Dette gælder dog kun«:  

 »forpligtelser i danske kroner og kun«.
 § 5. Gevinst og tab, som en skyldner realiserer ved frigørelse for  

 forpligtelser ifølge fordringer, som omfattes af § 1, medregnes ved  

 opgørelsen af den skattepligtige indkomst for de skattepligtige, der omfattes  

 af § 2, jf. dog § 5, stk. 3-5.
 Stk. 2. For øvrige skattepligtige gælder § 5, stk. 4-5, og § 6, stk. 1,  

 samt statsskattelovens §§ 4-6.
Stk. 3. Uanset stk. 1 kan de skattepligtige, som omfattes af § 2, ikke  

 fradrage tab ved indeksregulering af hovedstol eller restgæld på lån ved  

 opgørelsen af den skattepligtige indkomst.
Skattepligtige, der både har  

 fordringer og gæld, som indeksreguleres, kan dog fradrage tab ved  

 indeksregulering i det omfang, det ikke overstiger gevinst ved  

 indeksregulering efter udviklingen i samme indeks.
Stk. 4. Uanset stk. 1 og stk. 2 kan de skattepligtige, som omfattes af §§  

 2-3, ikke fradrage tab som følge af indfrielser af egne udstedte  

 obligationslån, indlånsbeviser, pantebreve og andre gældsbreve samt ansvarlig  

 indskudskapital m.v. ved opgørelsen af den skattepligtige indkomst, hvor  

 indfrielsen sker til en forud fastsat overkurs i forhold til værdien ved  

 forpligtelsens påtagelse.
Dette gælder dog kun, hvis den pålydende rente er  

 lig med eller højere end den mindsterente, der fastsættes efter § 7, stk. 3  

 og stk. 4, på tidspunktet for påtagelsen af forpligtelsen.
Reglerne i 1. og  

 2. pkt. gælder ikke lån, som skattepligtige, der omfattes af § 2, den 15. maj  

 1985 var forpligtet til at indfri til overkurs.
- - - 7. § 6, stk. 1 og 2, ophæves, og i stedet indsættes:
»Gevinst og tab på fordringer og gæld i fremmed valuta medregnes ved  

 opgørelsen af den skattepligtige indkomst.
Fordringer og gæld i danske kroner  

 betragtes som fordringer og gæld i fremmed valuta, hvis hovedstolen,  

 henholdsvis restgælden, reguleres i forhold til en eller flere  

 valutakurser.«.
 8. § 6, stk. 3, der bliver stk. 2, affattes således:
 »Stk. 2. Gevinst på konvertible obligationer i fremmed valuta  

 medregnes ved opgørelsen af den skattepligtige almindelige indkomst, hvis den  

 pålydende rente på erhvervelsestidspunktet er lavere end mindsterenten efter  

 § 7. Det. gælder dog ikke, hvis gevinst og tab medregnes ved opgørelsen af  

 den skattepligtige almindelige indkomst efter aktieavancebeskatningsloven,  

 eller hvis afståelsessummen beskattes som almindelig indkomst efter  

 ligningslovens § 16 B.«.
§ 6. Gevinst og tab på fordringer og gæld i fremmed valuta medregnes ved  

 opgørelsen af den skattepligtige indkomst for selskaber m.v., der er  

 skattepligtige efter § 1, stk. 1, nr. 1-3 og 5-6, og stk. 2, 1. pkt., samt §  

 2, stk. 1, litra a, i selskabsskatteloven eller efter lov om beskatning af  

 fonde, visse foreninger og institutter m.v.
For andre skattepligtige  

 medregnes gevinst og tab ved opgørelsen af den skattepligtige indkomst, hvis  

 det godtgøres, at fordringen eller gælden har tilknytning til erhvervsmæssig  

 virksomhed.
 Stk. 2. Gevinst på fordringer i fremmed valuta, der ikke omfattes af stk.  

 1, medregnes ved opgørelsen af den skattepligtige indkomst, hvis fordringens  

 pålydende rente på erhvervelsestidspunktet er lavere end mindsterenten efter  

 § 7.
 Stk. 3. Stk. 2 omfatter konvertible obligationer, uanset tilknytning til  

 erhvervsmæssig virksomhed, for så vidt gevinst og tab ikke medregnes ved  

 opgørelsen af den skattepligtige almindelige indkomst efter lov om beskatning  

 af fortjeneste ved afståelse af aktier m.v., eller for så vidt  

 afståelsessummen ikke beskattes som almindelig indkomst efter ligningslovens  

 § 16 B.
 9. I § 7, stk. 3, 3. pkt., indsættes efter »bortset fra«:  

 »konverterbare obligationer noteret over pari samt«.
 10. § 7, stk. 5, 2. pkt. ophæves, og i stedet indsættes:
 »Dette gælder tillige fordringer, som er udstedt af pengeinstitutter.  

 1. og 2. pkt. gælder dog kun obligationer og fordringer , som reguleres fuldt  

 ud efter udviklingen i de af Danmarks Statistik beregnede forbrugerprisindeks  

 eller nettoprisindeks.«.
§ 7. - - - Stk. 3. Mindsterenten fastsættes for halvårene januar-juni og  

 juli-december, jf. dog stk. 4. Mindsterenten for det følgende halvår beregnes  

 på grundlag af et simpelt gennemsnit opgjort med to decimaler af en af  

 Københavns Fondsbørs dagligt udregnet effektiv obligationsrente for de  

 seneste 20 børsdage forud for 15. december og 15. juni.
Den effektive  

 obligationsrente opgøres med to decimaler for fastforrentede  

 kroneobligationer i åbne serier, der noteres på Københavns Fondsbørs, bortset  

 fra indeksregulerede obligationer.
Mindsterenten udgør den efter 2. pkt.  

 beregnede gennemsnitsrente ganget med 7/8 og nedrundet til nærmeste hele  

 antal procent-points.
Mindsterenten offentliggøres 5. sidste børsdag forud  

 for den periode, hvori mindsterenten skal gælde.
Stk. 4. Er den effektive obligationsrente, jf. stk. 3, 3. pkt., i 10 på  

 hinanden følgende børsdage mere end 2 procent-points højere eller 1  

 procent-point lavere end det gennemsnit, der danner grundlag for halvårets  

 eller resten af halvårets mindsterente, beregnes mindsterenten efter stk. 3,  

 4. pkt., på grundlag af et simpelt gennemsnit af den effektive  

 obligationsrente i disse 10 børsdage i stedet for gennemsnitsrenten efter  

 stk. 3, 2. pkt.
Den således beregnede mindsterente er gældende for perioden  

 fra og med den 10. børsdag efter den sidste af de nævnte 10 børsdage.  

 Forhøjelse af mindsterenten efter stk. 3 eller efter 1. og 2. pkt. får  

 tidligst virkning den 20. børsdag efter den senest forudgående ændring af  

 mindsterenten.
Denne forhøjelse finder dog ikke sted, hvis restperioden er  

 mindre end 20 børsdage.
Stk. 5. Mindsterenten er 22Ý2 pct. for indeksregulerede obligationer, der  

 er udstedt af danske realkreditinstitutter, Dansk Landbrugs Realkreditfond,  

 Danmarks Skibskreditfond, Kongeriget Danmarks Fiskeribank,  

 Finansieringsinstituttet for Industri og Håndværk A/S og Kreditforeningen af  

 Kommuner i Danmark.
Dette gælder tillige fordringer, som er udstedt af  

 pengeinstitutter, og som reguleres fuldt ud efter udviklingen i de af  

 Danmarks Statistik beregnede forbrugerprisindeks eller nettoprisindeks.
 11. I § 8, stk. 2, 3. pkt., ændres »§ 6, stk. 3« til: »§ 6,  

 stk. 2«.
 12. I § 8 indsættes som stk. 4:
»Stk. 4. Hvis en skattepligtig ejer fordringer omfattet af § 6, som  

 er udstedt på ens vilkår af samme udsteder og erhvervet på forskellige  

 tidspunkter, anses den først erhvervede fordring for den først afståede.  

 Tilsvarende anses den først påtagne gæld for den først indfriede.
Stk. 1, 2.  

 og 3. pkt., finder tilsvarende anvendelse.«.
§ 8. Gevinst og tab, der skal medregnes ved opgørelsen af den  

 skattepligtige indkomst, medregnes i det indkomstår, hvori gevinsten eller  

 tabet realiseres, jf. dog § 8 B.
Ligningsrådet kan tillade, at en anden  

 opgørelsesmåde anvendes.
Er en sådan tilladelse givet, kan den herved  

 godkendte opgørelsesmåde kun ændres efter tilladelse fra Ligningsrådet.
Stk. 2. Gevinst eller tab opgøres som forskellen mellem anskaffelsessummen  

 og afståelses- eller indfrielsessummen.
Som anskaffelsessum anvendes  

 kursværdien på erhvervelsestidspunktet, medmindre den skattepligtige godtgør  

 at have erhvervet fordringen for et højere beløb.
Anskaffelsessummen for de i  

 § 6, stk. 3, og § 7, stk. 7, omhandlede konvertible obligationer opgøres dog  

 efter lov om beskatning af fortjeneste ved afståelse af aktier m.v.
Gevinst  

 og tab som nævnt i § 5 opgøres som forskellen mellem forpligtelsens værdi ved  

 påtagelse af forpligtelsen og værdien ved frigørelsen eller indfrielsen.
Sker  

 indfrielsen gennem afdrag, medregnes en så stor del ved opgørelsen af den  

 skattepligtige indkomst, som svarer til forholdet mellem på den ene side  

 indfrielsessummen med fradrag af anskaffelsesummen og på den anden side  

 indfrielsessummen.
 Stk. 3. Ved afståelse af obligationer, som er registreret i  

 Værdipapircentralen på samme konto inden for samme fondskode, betragtes de  

 først erhvervede obligationer som de først afståede.
 13. I § 8 B, stk. 1, ændres »§§ 2-7« til: »§§ 2-7 og § 8  

 C« og »eller gæld« ændres til: », gæld eller  

 kontrakt«.
 14. I § 8 B, stk. 2, ændres »§§ 8 og 9« til: »§§ 8, 8 E-F  

 og 9«.
 15. I § 8 B indsættes efter stk. 2 som nyt stykke:
»Stk. 3. Reglerne i stk. 1 gælder kun for personer, der har været  

 skattepligtige efter kildeskattelovens § 1 eller § 2, stk. 1, litra d, og for  

 selskaber mv., der har været skattepligtige efter selskabsskattelovens § 2,  

 stk. 1, litra a, i en eller flere perioder på i alt mindst 5 år inden for de  

 seneste 10 år før skattepligtsophøret eller flytningen af skattemæssigt  

 hjemsted.
Reglerne i stk. 1 gælder dog også, hvis fordringen, gælden eller  

 kontrakten er erhvervet fra den skattepligtiges ægtefælle, og denne opfylder  

 betingelserne i 1. pkt.
Reglerne i stk. 1 gælder ligeledes for  

 skattepligtige, der har erhvervet fordringer, gæld eller kontrakter ved udlæg  

 fra et dødsbo og er indtrådt i boets skattemæssige stilling vedrørende disse,  

 samt for skattepligtige, der er indtrådt i overdragerens skattemæssige  

 stilling efter kildeskattelovens § 33 C.«.
 Stk. 3-4 bliver herefter stk. 4-5.
 16. I § 8 B, stk. 3, der bliver stk. 4, ændres i 4. pkt. »eller  

 gæld« til: », gæld eller kontrakter«.
 17. I § 8 B, stk. 4, der bliver stk. 5, indsættes efter  

 »fordringer«: »og kontrakter omfattet af stk. 1«.
§ 8 B.
Gevinst og tab, som efter reglerne i §§ 2-7 skal medregnes ved  

 opgørelsen af den skattepligtige indkomst, betragtes som realiseret, hvis  

 gevinsten eller tabet vedrører en fordring eller gæld, der omfattes af  

 skattepligt her i landet, og denne skattepligt ophører af anden grund end den  

 skattepligtiges død.
Når en person efter bestemmelserne i en  

 dobbeltbeskatningsoverenskomst indgået mellem Danmark og en fremmed stat,  

 Færøerne eller Grønland bliver hjemmehørende uden for Danmark, sidestilles  

 dette ved anvendelse af reglen i 1. pkt. med ophør af skattepligt efter  

 kildeskattelovens § 1.
Stk. 2. Gevinst og tab, der anses for realiseret efter reglen i stk. 1,  

 opgøres efter reglerne i §§ 8 og 9, dog at værdien ved realisationen træder i  

 stedet for afståelses- eller indfrielsessummen.
Denne værdi betragtes som  

 anskaffelsessum ved senere afståelse eller indfrielse, såfremt skattepligten  

 til Danmark på ny indtræder.
Stk. 3. Skat, der er betalt til fremmed stat, til Færøerne eller Grønland  

 af gevinst ved afståelse eller indfrielse, kan fradrages i den beregnede  

 skat, i det omfang den betalte skat vedrører gevinst, der er beskattet her i  

 landet.
Fradraget kan dog højst udgøre et beløb, der svarer til den danske  

 skat.
Hvis der er indgået en dobbeltbeskatningsoverenskomst med en fremmed  

 stat, med Færøerne eller med Grønland, gives der dog ikke fradrag for et  

 større skattebeløb end det, som denne stat, Færøerne eller Grønland har et  

 ubetinget krav på at oppebære efter overenskomsten.
Når der sker beskatning  

 ved ophør af skattepligt for fordringer eller gæld, der har været omfattet af  

 skattepligt efter kildeskattelovens § 2, stk. 1, litra d, eller  

 selskabsskattelovens § 2, stk. 1, litra a, gives der dog ikke fradrag for den  

 skat, som er betalt i den stat, hvori personen eller selskabet er  

 hjemmehørende.
 Stk. 4. Reglerne i § 26 A, stk. 2, og § 26 B i kildeskatteloven gælder  

 ikke for overdragelse af fordringer mellem ægtefæller, der efter reglerne i  

 kildeskatteloven s § 4 anses for samlevende, hvis en af ægtefællerne  

 skattemæssigt er hjemmehørende i en fremmed stat, Færøerne eller Grønland.
 18. Efter § 8 B indsættes:
»§ 8 C.
Gevinst og tab på terminskontrakter og aftaler om køberetter  

 og salgsretter medregnes ved opgørelsen af den skattepligtige indkomst, jf.  

 dog §§ 8 D og 8 F.
§ 8 D. § 8 C anvendes ikke på 1)aftaler vedrørende fast ejendom, 2)tegningsretter til aktier mv., der omfattes af  

 aktieavancebeskatningsloven, 3)salg af obligationer på termin eller futurekontrakt i forbindelse med  

 kurssikring ved optagelse af realkreditlån eller realkreditlignende lån,  

 medmindre sælger er skattepligtig efter kursgevinstlovens §§ 2-3 eller driver  

 næring ved omsætning af fast ejendom, og 4)konverteringsretter knyttet til obligationer, pantebreve, gældsbreve og  

 andre pengefordringer.
Stk. 2. § 8 C anvendes heller ikke på sædvanlige aftaler om levering af  

 varer og tjenester til privat brug eller til brug i modtagerens virksomhed  

 eller som produkt af egen virksomhed.
Det er en betingelse, at kontrakten kun  

 kan opfyldes ved levering.
Det er endvidere en betingelse, at kontrakten ikke  

 er noteret på børs mv.
 Stk. 3. Kontrakter, der efter stk. 1-2 ikke omfattes af § 8 C, behandles  

 efter skattelovgivningens almindelige regler.
§ 8 E.
Gevinst eller tab efter § 8 C opgøres som forskellen mellem værdien  

 af kontrakten ved indkomstårets udløb og værdien ved indkomstårets  

 begyndelse.
Er kontrakten anskaffet i indkomståret, opgøres gevinst eller tab  

 som forskellen mellem værdien ved indkomstårets udløb og kontraktens  

 anskaffelsessum.
Er kontrakten realiseret i indkomståret, opgøres gevinst  

 eller tab som forskellen mellem kontraktens afståelsesværdi og kontraktens  

 værdi ved indkomstårets begyndelse.
Er kontrakten anskaffet og realiseret i  

 samme indkomstår, opgøres gevinst eller tab som forskellen mellem  

 afståelsesværdien og anskaffelsessummen.
Afvikles kontrakten ved levering,  

 anses det overdragne aktiv eller passiv for erhvervet, henholdsvis afstået,  

 til markedsværdien på afviklingsdagen.
Stk. 2. Ligningsrådet kan i ganske særlige tilfælde tillade, at gevinst og  

 tab medregnes i det indkomstår, hvor gevinsten eller tabet realiseres.
Det er  

 en betingelse for denne dispensation, at den pågældende kontrakt indgås som  

 led i virksomhedens primære drift for at sikre leverancer til eller fra  

 virksomheden, og at beskatning efter stk. 1 vil være til væsentlig økonomisk  

 ulempe for virksomheden.
§ 8 F.
Tab på kontrakter, der indeholder ret eller pligt til at afstå  

 aktier, er fradragsberettigede for de skattepligtige, der er omfattet af  

 aktieavancebeskatningslovens § 3. For øvrige skattepligtige gælder stk. 2 og  

 3.
 Stk. 2. Tab på en kontrakt som nævnt i stk. 1 kan fradrages i det omfang,  

 tabet ikke overstiger tidligere års skattepligtige nettogevinster på  

 kontrakten.
Stk. 3. Yderligere tab, der ikke kan fradrages efter stk. 2, kan fradrages  

 i indkomstårets og de følgende 5 indkomstårs nettogevinster på alle  

 kontrakter omfattet af § 8 C, der indeholder ret eller pligt til at afstå  

 eller at erhverve samme aktie som den tabgivende kontrakt.
Fradrag for tab  

 kan kun fremføres til et senere indkomstår, hvis det kan rummes i  

 skattepligtig nettogevinst i et tidligere indkomstår.
Tab, der ikke kan  

 fradrages efter stk. 2 og ikke kan fradrages i indkomstårets nettogevinster  

 efter 1. pkt., kan overføres til fradrag i en eventuel ægtefælles  

 nettogevinster i indkomståret på den nævnte type kontrakter.
Det er dog en  

 betingelse, at ægtefællerne er samlevende ved indkomstårets udgang, jf.  

 kildeskattelovens § 4. Tabet kan ligeledes inden for hvert af de  

 efterfølgende 5 indkomstår overføres til fradrag i den anden ægtefælles  

 nettogevinster på den nævnte type kontrakter, hvis tabet ikke kan fradrages i  

 den skattepligtiges nettogevinster på de nævnte kontrakter i det pågældende  

 indkomstår.
 Stk. 4. Stk. 1-3 gælder tilsvarende for kontrakter, som er baseret på et  

 aktieindeks.«.
 19. I § 9, stk. 1, affattes 1. pkt. således:
 »Overdragelse og erhvervelse af en fordring omfattet af § 1 eller en  

 kontrakt omfattet af § 8 C ved gave eller arveforskud betragtes som  

 henholdsvis afståelse og anskaffelse.«.
 20. I § 9, stk. 2., indsættes to steder efter »fordring«:  

 »eller kontrakt«.
§ 9. Overdragelse og erhvervelse af en fordring ved gave eller arveforskud  

 betragtes som henholdsvis afståelse og anskaffelse.
Som afståelsessum  

 henholdsvis anskaffelsessum anvendes den værdi, der lægges til grund ved  

 beregningen af gaveafgift eller indkomstskat i forbindelse med gaven eller  

 arveforskuddet.
Er overdragelsen eller erhvervelsen ikke gaveafgiftspligtig  

 eller indkomstskattepligtig, benyttes i stedet værdien i handel og vandel på  

 overdragelsestidspunktet.
Stk. 2. Indskud af en fordring i en opsparing i pensionsøjemed, der er  

 omfattet af lov om beskatningen af pensionsordninger m.v., sidestilles med  

 afståelse.
Som afståelsessum anses værdien på indskudstidspunktet.
Udlodning  

 af en fordring fra en opsparing i pensionsøjemed som nævnt i 1. pkt.  

 sidestilles med erhvervelse.
Som anskaffelsessum anses værdien på  

 udlodningstidspunktet.
 § 2.
 I lov om indkomstskat og formueskat for personer m.v. (personskatteloven),  

 jf. lovbekendtgørelse nr. 661 af 19. oktober 1989, som senest ændret ved lov  

 nr. 423 af 13. juni 1990, foretages følgende ændringer:
 1. § 4, stk. 1, nr. 2, affattes således:
»2) skattepligtige gevinster og fradragsberettigede tab efter  

 kursgevinstloven,» 2. I § 4, stk. 3, indsættes i sidste punktum efter »fordringer«:  

 »og kontrakter«.
§ 4. Kapitalindkomst omfatter det samlede nettobeløb af 1) renteindtægter og renteudgifter, 2) skattepligtige kursgevinster og fradragsberettigede kurstab efter lov  

 om skattemæssig behandling af gevinst og tab på fordringer og gæld, - - - Stk. 2. Omkostninger, der i årets løb er anvendt til at erhverve, sikre og  

 vedligeholde kapitalindkomst, fradrages ved opgørelsen af denne.
Stk. 3. Personer skal medregne indtægter og udgifter som nævnt i stk. 1-2  

 ved opgørelsen af den personlige indkomst, hvis de driver virksomhed som  

 bankierer eller vekselerere og indtægterne og udgifterne hidrører fra denne  

 virksomhed.
Det samme gælder, hvis de i øvrigt udøver næring ved køb og salg  

 af fordringer eller driver næringsvirksomhed ved finansiering.
Endvidere  

 medregnes i den personlige indkomst gevinster og tab på fordringer, som  

 omfattes af § 4 i lov om skattemæssig behandling af gevinst og tab på  

 fordringer og gæld.
- - - § 3 I lov om en realrenteafgift af visse pensionskapitaler m.v.  

 (realrenteafgiftsloven), jf. lovbekendtgørelse nr. 762 af 12. december 1988,  

 som senest ændret ved lov nr. 250 af 25. april 1990, foretages følgende  

 ændringer:
 1. I § 3, stk. 1, indsættes efter nr. 2:
 »2 a) realiserede gevinster og tab på finansielle kontrakter omfattet  

 af kursgevinstlovens § 8 C og urealiserede ændringer i værdien af disse  

 opgjort efter reglerne i kursgevinstlovens §§ 8 E og 8 F, jf. dog  

 realrenteafgiftslovens § 4, stk. 1, om periodeafgrænsning, ».
 2. I § 3, stk. 3, nr. 5, indsættes efter »rettigheder«:  

 »omfattet af aktieavancebeskatningsloven«.
 § 3. Afgiftsgrundlaget omfatter alle former for formueafkast, der ikke er  

 undtaget efter stk. 3, jf. dog § 3 a, herunder:
1) renteindtægt af obligationer, konvertible obligationer, pantebreve og  

 andre fordringer, 2) urealiserede ændringer i kursværdien som følge af forkortelse af  

 restløbetiden samt realiserede kursgevinster og tab på de i nr. 1 nævnte  

 værdipapirer i danske kroner bortset fra konvertible obligationer, - - - Stk. 3. Ved opgørelsen af afgiftsgrundlaget medregnes ikke:
- - - 5) urealiserede ændringer i kursværdien og realiserede kursgevinster og  

 -tab ved afståelse af tegningsretter og andre rettigheder til de i nr. 3  

 nævnte værdipapirer samt til konvertible obligationer, - - - § 4 I lov om påligningen af indkomst- og formueskat til staten  

 (ligningsloven), jf. lovbekendtgørelse nr. 660 af 19. oktober 1989, som  

 senest ændret ved § 27 i lov nr. 386 af 13. juni 1990 foretages følgende  

 ændringer:
 1. § 15, stk. 4, nr. 2, affattes således:
»2) skattepligtige gevinster og fradragsberettigede tab efter  

 kursgevinstloven,» 2. § 15, stk. 5, nr. 3, affattes således:
 »3) For underskud hidrørende fra indkomstår, hvori selskabet i hele  

 indkomståret drev virksomhed som pengeinstitut, forsikringsselskab eller  

 investeringsforening, eller hvor selskabet var omfattet af realkreditloven,  

 af lov om visse kreditinstitutter eller i øvrigt udøvede næring ved køb og  

 salg af fordringer eller drev næringsvirksomhed ved finansiering.«.
§ 15. - - - Stk. 4. Nettokapitalindtægterne opgøres som summen af 1) renteindtægter og renteudgifter, 2) skattepligtige kursgevinster og fradragsberettigede kurstab efter  

 kursgevinstloven, 3) udbytter og skattegodtgørelse efter ligningslovens § 16 A og  

 selskabsskattelovens § 17 A, 4) skattepligtig fortjeneste eller fradragsberettigede tab ved afståelse  

 af aktier efter aktieavancebeskatningsloven og ligningslovens § 16 B og 5) de i ligningslovens § 8, stk. 3, omhandlede provisioner m.v.
Stk. 5, Stk. 3 og 4 finder ikke anvendelse 1) på selskaber, hvis aktier er børsnoterede, 2) såfremt den i stk. 3 nævnte ændring i selskabets ejerkreds skyldes  

 overdragelse af aktier til personer omfattet af arveafgiftslovens § 2, stk.  

 1, litra A og B, eller 3) for underskud hidrørende fra indkomstår, hvori selskabet i hele  

 indkomståret drev virksomhed som nævnt i kursgevinstlovens § 2, 2. pkt.
- - - § 5.I lov om indkomstbeskatning af aktieselskaber m.v. (selskabsskat), jf.  

 lovbekendtgørelse nr. 623 af 31. august 1990, foretages følgende ændringer:
 1. § 1, stk. 1, nr. 5 a, litra b, affattes således:
 b) erhvervede gevinster og tab efter kursgevinstlovens §§ 6, 7 og 8 C- 8  

 F, og'.
 2. I § 1, stk. 1, nr. 5 a, litra c, ændres »§ 2 a,» til: »§  

 2 a.«.
 3. I § 1, stk. 1, nr. 5 a, indsættes efter litra c:
»Et eventuel negativt beløb efter litra b kan fradrages ved  

 opgørelsen af det beløb, der skal udloddes.
Er det samlede beløb, der  

 herefter opgøres til udlodning, negativt, kan dette for de fem efterfølgende  

 indkomstår fradrages ved opgørelsen af de beløb, der skal udloddes.
Fradrag  

 kan kun fremføres til et senere indkomstår, såfremt det ikke for et tidligere  

 indkomstår kan rummes i det beløb, der skal udloddes,».
 § 1. Skattepligt i henhold til denne lov påhviler her i landet  

 hjemmehørende:
- - - 5 a) investeringsforeninger, der udsteder omsættelige beviser for  

 medlemmernes indskud, medmindre foreningen ifølge sine vedtægter er  

 forpligtet til inden fristen for indgivelse af selvangivelse for det  

 pågældende indkomstår at udlodde de i indkomståret:
a) indtjente renter og udbytter, b) realiserede kursgevinster på fordringer, hvor den pålydende rente ikke  

 opfylder kravet til mindsterenten efter lov om skattemæssig behandling af  

 gevinst og tab på fordringer og gæld, og c) realiserede fortjenester som omhandlet i aktieavancebeskatningslovens §  

 2, nedsat med eventuelle tab efter samme paragraf, samt realiserede  

 fortjenester som omhandlet i aktieavancebeskatningslovens § 2a, § 6 I lov om beskatning af medlemmer af investeringsforeninger  

 (investeringsforeningsloven), jf. lovbekendtgørelse nr. 654 af 8. oktober  

 1987, affattes § 2, stk. 1, nr. 2, således:
 »2) erhvervede gevinster og tab efter kursgevinstlovens §§ 6, 7 og 8  

 C-8 F, og«.
 § 2. Medlemmer af en investeringsforening skal ved opgørelsen af den  

 skattepligtige almindelige indkomst medregne deres andel af:
1) indtjente renter og udbytter, 2) realiserede kursgevinster på fordringer, hvor den pålydende rente ikke  

 opfylder kravet til mindsterenten efter § 7 i lov om skattemæssig behandling  

 af gevinst og tab på fordringer og gæld, og 3) realiserede fortjenester som omhandlet i § 2 i lov om beskatning af  

 fortjeneste ved afståelse af aktier m.v., nedsat med eventuelle tab efter  

 samme paragraf, samt realiserede fortjenester som omhandlet i samme lovs § 2  

 a.
§ 7 I skattekontrolloven, jf. lovbekendtgørelse nr. 596 af 17. august 1990,  

 foretages følgende ændringer:
 1. I § 10 A, stk. 1., indsættes som 2. pkt.:
 »På tilsvarende måde skal oplysning gives om indfrielse af  

 obligationer, der er udstedt uden pålydende rente eller med en pålydende  

 rente under mindsterenten, jf. kursgevinstlovens § 7.«.
§ 10 A.
Offentlige kasser, realkreditinstitutter, værdipapircentralen,  

 aktieselskaber, banker, sparekasser, andelskasser, vekselerer og andre, som  

 indløser rentekuponer eller tilskriver renter vedrørende obligationer, skal  

 til brug ved skatteligningen mindst een gang årligt uden opfordring efter  

 nærmere af skatteministeren fastsatte regler give skattemyndighederne  

 oplysning om beløbsstørrelsen af den enkelte obligationsejers indløste  

 rentekuponer eller tilskrevne renter det foregående år og om den pågældende  

 obligations betegnelse og kursværdi ved samme års udløb samt oplysninger som  

 nævnt i stk. 2 og 4.
- - - 2. I § 10 B, stk. 1, 1. pkt., indsættes efter »rentekuponer«:  

 », herunder oplysning om overdragelse af obligationer, der er udstedt  

 uden pålydende rente eller med en pålydende rente under mindsterenten, jf.  

 kursgevinstlovens § 7.«.
 3. I § 10 B indsættes efter stk. 1:
 »Stk. 2. Bestemmelsen i stk. 1 finder tilsvarende anvendelse på  

 indgåelse af aftaler om eller overdragelse af terminskontrakter, køberetter  

 og salgsretter omfattet af kursgevinstloven, når en af aftaleparterne er en  

 person.«.
 Stk. 2 bliver herefter stk. 3.
§ 10 B.
Efter nærmere af skatteministeren fastsatte regler skal der gives  

 skattemyndighederne oplysning om overdragelse af obligationer og  

 rentekuponer.
Oplysningspligten kan pålægges den, der formidler  

 overdragelsen, eller erhververen eller overdrageren.
Der kan pålægges  

 formidleren pligt til at underrette parterne om de oplysninger, der skal  

 indberettes til skattemyndighederne.
Der kan pålægges parterne pligt til at  

 oplyse personnummer m.v. som nævnt i § 10 A, stk. 2 og 4.
 Stk. 2. En erhverver eller overdrager, der ikke opfylder en ham pålagt  

 oplysningspligt, kan anses for skattepligtig af indberettede renter  

 vedrørende den overdragne obligation eller kupon.
