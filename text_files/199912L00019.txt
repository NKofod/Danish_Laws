Fremsat den 6. oktober 1999 af skatteministeren (Ole  

 Stavad) Forslag til Lov om opkrævning af  

 skatter og afgifter m.v.
Kapitel 1 Lovens anvendelsesområde § 1. Loven gælder for opkrævning af skatter og  

 afgifter m.v., for hvilke virksomheder, selskaber, fonde eller foreninger  

 m.v. er eller skulle have været registreret hos eller anmeldt til de  

 statslige told- og skattemyndigheder, i det omfang, der ikke er fastsat  

 særlige bestemmelser i anden lovgivning eller i EF-forordninger.
 Stk. 2. I de tilfælde, der er nævnt i § 9,  

 gælder loven i det omfang, det er fastsat i § 9.
 Stk. 3. Loven gælder derudover for opkrævning af  

 andre skatter og afgifter m.v. end de i stk. 1 nævnte i det omfang, der  

 i anden lovgivning henvises til denne lov.
 Stk. 4. Loven gælder uanset stk. 1 ikke  

 opkrævning af told.
 Stk. 5. Loven gælder kun for opkrævning af  

 virksomhedens ejers, selskabets, fondens eller foreningens egne  

 indkomstskatter i det omfang dette er særligt fastsat i anden  

 lovgivning.
Kapitel 2 Afregning af skatter og afgifter m.v.
§ 2. For hver afregningsperiode og for hver skat eller afgift  

 m.v. skal der indgives en angivelse med de oplysninger, som følger af  

 reglerne i den enkelte skatte- og afgiftslov.
Afregningsperioden er  

 kalendermåneden.
Hvor der i anden lovgivning er henvist til  

 afgiftsperioden, svarer dette til afregningsperioden.
Stk. 2. Angivelser vedrørende de i bilag 1, liste A,  

 nævnte love skal indgives til de statslige told- og skattemyndigheder  

 senest den 15. i den første måned efter udløbet af  

 afregningsperioden.
Angivelser vedrørende de i bilag 1, liste B,  

 nævnte love skal indgives til de statslige told- og skattemyndigheder  

 senest den 10. i den første måned efter udløbet af  

 afregningsperioden.
I januar måned skal disse angivelser dog indgives  

 senest den 17. januar.
 Stk. 3. Såfremt den sidste rettidige angivelsesdag er en  

 lørdag, søndag eller helligdag, anses den nærmest  

 følgende hverdag som sidste rettidige angivelsesdag.
 Stk. 4. Skatter og afgifter m.v. (tilsvaret) forfalder til  

 betaling den 1. i den måned, hvor angivelsen skal indgives og skal  

 indbetales senest samtidig med angivelsesfristens udløb.
Stk. 5. Udgør betalingen ifølge en angivelse  

 under 50 kr., kan indbetaling af beløbet undlades.
Indeholdt A-skat og  

 arbejdsmarkedsbidrag skal kun indbetales, såfremt beløbene  

 tilsammen udgør 50 kr. eller derover.
 Stk. 6. Skatteministeren kan fastsætte nærmere  

 regler om angivelse og indbetaling af skatter og afgifter m.v. efter  

 stk. 1-4. Skatteministeren kan ligeledes fastsætte regler om  

 angivelse og indbetaling ved ophør af virksomhed.
 § 3. Angivelser efter § 2 skal være underskrevet af  

 virksomhedens ansvarlige ledelse.
 Stk. 2. De statslige told- og skattemyndigheder kan give  

 tilladelse til, at angivelse indgives ved elektronisk dataoverførsel.  

 Skatteministeren kan fastsætte nærmere regler for sådanne  

 angivelser.
 § 4. Har de statslige told- og skattemyndigheder efter  

 afleveringsfristens udløb ikke modtaget angivelse for en  

 afregningsperiode, kan de fastsætte virksomhedens tilsvar af skatter og  

 afgifter m.v. foreløbigt til et skønsmæssigt  

 beløb.
Stk. 2. Virksomheden skal betale en afgift på 800 kr.  

 for en foreløbig fastsættelse.
Foretages der en foreløbig  

 fastsættelse for både A-skat og arbejdsmarkedsbidrag, betales dog  

 kun én afgift pr. afregningsperiode.
Stk. 3. Såfremt en virksomhed i 4 på hinanden  

 følgende afregningsperioder for det samme registreringsforhold har  

 fået foretaget en foreløbig fastsættelse af virksomhedens  

 tilsvar af skatter eller afgifter m.v., kan de statslige told- og  

 skattemyndigheder inddrage virksomhedens registrering hos de statslige told-  

 og skattemyndigheder for så vidt angår det pågældende  

 registreringsforhold, med mindre virksomheden inden inddragelsen indgiver de  

 manglende angivelser.
De statslige told- og skattemyndigheder skal dog  

 forinden inddragelsen meddele virksomheden, at registreringen vil blive  

 inddraget, såfremt de manglende angivelser ikke indgives inden 14 dage.  

 Meddelelsen skal gives virksomheden ved rekommanderet brev.
 § 5. Hvis det konstateres, at en virksomhed har afgivet  

 urigtig angivelse, således at virksomheden har betalt for lidt i  

 skatter eller afgifter m.v., eller har fået udbetalt for meget i  

 godtgørelse, afkræves virksomheden det skyldige beløb til  

 betaling senest 14 dage efter påkrav.
Stk. 2. Kan størrelsen af det tilsvar, som  

 påhviler virksomheden, ikke opgøres på grundlag af  

 virksomhedens regnskaber, kan de statslige told- og skattemyndigheder  

 ansætte virksomhedens tilsvar skønsmæssigt.
Tilsvarende  

 gælder, hvis en virksomhed har modtaget et for stort beløb som  

 godtgørelse og størrelsen af det beløb, som virksomheden  

 derfor skal tilbagebetale, ikke kan opgøres på grundlag af  

 virksomhedens regnskaber.
 § 6. Der skal betales et gebyr på 65 kr. for  

 erindringsskrivelser vedrørende betaling efter denne lov.
§ 7. Betales et beløb ikke rettidigt, eller er der ydet  

 henstand med betalingen, skal der betales en månedlig rente som fastsat  

 efter stk. 2 for hver påbegyndt måned fra den 1. i den  

 måned, i hvilken beløbet skal betales.
Renten kan ikke  

 fratrækkes ved opgørelsen af den skattepligtige indkomst.
Stk. 2. Renten fastsættes for kalenderåret.
Renten  

 offentliggøres senest femtesidste børsdag forud for det  

 år, hvor den skal have virkning.
Renten for et år beregnes  

 på grundlag af et simpelt gennemsnit opgjort med to decimaler af en af  

 Københavns Fondsbørs dagligt udregnet effektiv obligationsrente  

 for de seneste 20 børsdage forud for den 15. december i det  

 foregående år.
Den effektive obligationsrente opgøres med  

 to decimaler for fastforrentede kroneobligationer i åbne serier, der  

 noteres på Københavns Fondsbørs, bortset fra  

 konverterbare obligationer noteret over pari samt indeksregulerede  

 obligationer.
Renten udgør den gennemsnitlige obligationsrente, der er  

 udregnet efter 4. pkt., oprundet til nærmeste halve procentpoint,  

 divideret med 24, afrundet til 1 decimal, med tillæg af 0,8  

 procentpoint.
§ 8. De statslige told- og skattemyndigheder kan, når  

 det på grund af særlige omstændigheder findes rimeligt,  

 meddele fritagelse for betaling af 1)	afgift for foreløbig fastsættelse af tilsvar efter  

 § 4, stk. 2, 2)	gebyr efter § 6 samt 3)	renter efter § 7.
 Stk. 2. Skatteministeren fastsætter nærmere regler  

 om anvendelsen af stk. 1.
Kapitel 3 Særlige regler for visse varemodtagere § 9. Den, der fra andre EU-lande modtager varer, der er  

 afgiftspligtige efter de afgiftslove, der er nævnt i bilag 1, liste A,  

 nr. 1-4, og som ikke er registreret efter den pågældende  

 afgiftslov, skal ved modtagelsen af varerne angive den mængde varer,  

 hvoraf der skal betales afgift, til de statslige told- og skattemyndigheder.  

 Angivelsen skal være underskrevet af varemodtageren eller en  

 repræsentant for sælgeren.
Stk. 2. Varemodtagere, der ikke er erhvervsdrivende, og som  

 fra andre EU-lande modtager varer m.v., der er afgiftspligtige efter de  

 afgiftslove, der er nævnt i bilag 1, liste A, nr. 5-18, skal ved  

 modtagelsen af varerne angive den mængde varer, hvoraf der skal betales  

 afgift til de statslige told- og skattemyndigheder.
Angivelsen skal  

 være underskrevet af varemodtageren.
 Stk. 3. De i stk. 1 og 2 nævnte varemodtagere skal  

 indbetale afgiften til de statslige told- og skattemyndigheder senest  

 samtidig med indsendelsen af de i stk. 1 og 2 nævnte angivelser.  

 Udgør afgiften under 50 kr., kan indbetaling af beløbet  

 undlades. § 3, stk. 2, og §§ 5-7 og § 8, nr. 2 og 3,  

 finder tilsvarende anvendelse.
 Stk. 4. Skatteministeren kan fastsætte bestemmelser om  

 angivelsen og afgiftens indbetaling.
Kapitel 4 Hæftelse, inddrivelse og eftergivelse m.v.
 § 10. For betaling efter denne lov hæfter selskabet,  

 fonden, foreningen m.v., eller den, der som ejer, forpagter eller lignende  

 driver virksomheden for egen regning.
§ 11. De statslige told- og skattemyndigheder kan  

 pålægge en virksomhed at stille sikkerhed, når 1)	virksomheden for de seneste 12 afregningsperioder 4 gange ikke  

 rettidigt har indbetalt skatter og afgifter m.v., der er omfattet af denne  

 lov, og a)	virksomheden er i restance vedrørende skatter og afgifter,  

 for hvilke den er registreret, samt eventuelt selskabsskatter, med et  

 beløb, der overstiger 25.000 kr., og virksomheden ikke indbetaler  

 denne restance senest den 10. hverdag fra modtagelsen af en  

 erindringsskrivelse fra de statslige told- og skattemyndigheder, hvorved  

 virksomheden underrettes om, at den ved fortsat manglende betaling  

 pålægges at stille sikkerhed, eller b)	virksomheden ikke rettidigt har indsendt selvangivelse, eller 2)	virksomhedens kapitalgrundlag, herunder den lovpligtige kapital i  

 selskaber, er trukket ud af virksomheden.
Stk. 2. De statslige told- og skattemyndigheder kan  

 pålægge en virksomhed, der anmeldes til registrering m.v. efter  

 skatte- og afgiftslove, hvor opkrævningen reguleres efter denne lov, at  

 stille sikkerhed, såfremt en fysisk eller juridisk person, som inden  

 for de seneste 5 år har været ejer af en anden virksomhed eller  

 medlem af bestyrelsen eller direktionen i en anden virksomhed, der er  

 gået konkurs eller er blevet konstateret insolvent, hvorved told- og  

 skattemyndighederne har et ikke fuldt sikret tilgodehavende, eller staten er  

 blevet påført et samlet tab på mere end 50.000 kr.  

 vedrørende skatter og afgifter m.v., der opkræves efter denne  

 lov, 1)	er ejer af virksomheden, 2)	reelt driver virksomheden, og er knyttet til ejeren på samme  

 måde som fastsat i aktieselskabslovens § 115, stk. 1, 2.  

 pkt., eller 3)	er et medlem af virksomhedens bestyrelse eller direktion.
Stk. 3. Der skal dog kun stilles sikkerhed efter stk. 2,  

 når det efter et konkret skøn vurderes, at virksomhedens drift  

 indebærer en nærliggende risiko for tab for staten.
Når en  

 virksomhed pålægges at stille sikkerhed efter stk. 2, kan  

 virksomheden ikke registreres, før dette pålæg er  

 opfyldt.
Stk. 4. Er den i stk. 2 nævnte virksomhed et selskab, en  

 fond eller en forening m.v., anses som ejer også 1)	en person, der besidder sådanne kapitalandele i virksomheden,  

 som henregnes til hovedaktionæraktier efter  

 aktieavancebeskatningslovens § 11, stk. 2-4, 2)	et selskab m.v., der besidder sådanne kapitalandele i  

 virksomheden, som er omhandlet i kursgevinstlovens § 4, stk. 2,  

 eller 3)	en fysisk eller juridisk person, der udøver kontrol som  

 defineret i ligningslovens § 2, stk. 2, over  

 virksomheden.
Stk. 5. Sikkerhed efter stk. 1 og 2 skal stilles for et  

 beløb, der svarer til virksomhedens restancer med skatter eller  

 afgifter m.v., der opkræves efter denne lov, samt det forventede  

 gennemsnitlige tilsvar i en 3-måneders periode.
Det gennemsnitlige  

 tilsvar beregnes for igangværende virksomheder på baggrund af det  

 senest afleverede årsregnskab.
Sikkerhedsstillelsen for selskabsskatter  

 beregnes med udgangspunkt i beregnet a conto skat for indeværende  

 regnskabsår reduceret med eventuelle a conto betalinger.
 Stk. 6. Sikkerhed efter stk. 1 og 2 skal stilles senest 8  

 dage efter, at virksomheden har modtaget meddelelse herom, idet fristen dog i  

 særlige tilfælde kan forlænges efter anmodning herom.  

 Pålæg om sikkerhedsstillelse meddeles virksomheden ved  

 rekommanderet brev.
Stk. 7. Pålæg om sikkerhedsstillelse efter  

 stk. 2 skal meddeles virksomheden senest 14 hverdage efter, at  

 virksomheden anmeldes til registrering.
Meddelelsen skal indeholde oplysning  

 om, at undladelse af at stille den krævede sikkerhed indebærer,  

 at virksomheden ikke kan registreres m.v., og at en fortsættelse af  

 virksomheden vil være strafbar efter § 17, stk. 3. Stilles  

 sikkerheden ikke rettidigt, meddeles det virksomheden ved rekommanderet brev,  

 at en fortsættelse af virksomheden vil være strafbar efter  

 bestemmelsen i § 17, stk. 3.
 Stk. 8. Sikkerhed stillet efter stk. 1 og 2 frigives,  

 når tidligere restancer er betalt og virksomheden i den seneste  

 12-måneders periode har indbetalt skatter og afgifter m.v., der  

 opkræves efter denne lov, rettidigt.
§ 12. Hvis en virksomheds tilsvar af skatter og afgifter m.v.,  

 der opkræves efter reglerne i denne lov, for en afregningsperiode er  

 negativt, udbetales beløbet til virksomheden.
Det samme gælder,  

 når virksomheden ved en fejl har indbetalt for meget, eller når  

 en godtgørelse eller lignende, som skal modregnes i virksomhedens  

 tilsvar, overstiger tilsvaret.
Beløb under 50 kr. udbetales ikke.
Er  

 der tale om beløb vedrørende indeholdt A-skat og  

 arbejdsmarkedsbidrag, sker der kun udbetaling, hvis disse beløb  

 tilsammen overstiger 50 kr.
Stk. 2. Såfremt angivelsen er modtaget rettidigt, sker  

 udbetaling efter stk. 1 senest 3 uger efter modtagelsen af angivelsen  

 for den pågældende periode.
Såfremt tilbagebetalingen  

 skyldes en fejl i indbetalingen, tilbagebetales beløbet senest 3 uger  

 efter, at virksomheden har gjort de statslige told- og skattemyndigheder  

 opmærksom på fejlen, eller de statslige told- og  

 skattemyndigheder har konstateret fejlen.
Stk. 3. Kan de statslige told- og skattemyndigheder på  

 grund af virksomhedens forhold ikke foretage kontrol af angivelsen, afbrydes  

 udbetalingsfristen, indtil virksomhedens forhold ikke længere hindrer  

 kontrol.
Skønner de statslige told- og skattemyndigheder, at  

 udbetaling på det foreliggende grundlag vil indebære en  

 nærliggende risiko for afgiftstab, kan myndighederne ligeledes afbryde  

 udbetalingsfristen eller stille krav om sikkerhedsstillelse, indtil  

 virksomhedens forhold er undersøgt.
Stk. 4. Beløb, der skulle have været udbetalt  

 efter stk. 1, kan tilbageholdes, såfremt angivelser  

 vedrørende afsluttede afregningsperioder ikke er indgivet.
Krav  

 på tilsvar og eventuelle renter for disse perioder modregnes ved  

 udbetalingen af beløb efter stk. 1, selv om kravet ikke er forfaldent.  

 Beløb efter stk. 1 kan ligeledes tilbageholdes, såfremt  

 virksomheden ikke rettidigt har indsendt sin selvangivelse.
§ 13. Krav på udbetalinger efter § 12 kan ikke  

 overdrages før udløbet af den afregningsperiode, kravet  

 vedrører.
Aftaler om sådanne overdragelser er ugyldige.
§ 14. Ubetalte beløb kan inddrives ved  

 lønindeholdelse i henhold til reglerne for inddrivelse af personlige  

 skatter i kildeskatteloven.
Skatteministeren kan fastsætte  

 nærmere regler om fremgangsmåden i forbindelse med  

 lønindeholdelse.
§ 15. Tilsvar, renter, gebyrer og administrative bøder,  

 der opkræves eller pålægges efter denne lov, kan  

 eftergives, hvis 1)	skyldneren godtgør, at denne ikke er i stand til og inden for  

 de nærmeste år ingen udsigt har til at kunne opfylde sine  

 gældsforpligtelser, og 2)	skyldnerens forhold og omstændighederne i øvrigt taler  

 derfor.
 Stk. 2. Under tilsvarende betingelser som nævnt i stk. 1  

 kan beløb eftergives, som personer er pligtige at betale som  

 erstatning for selskabers manglende betaling efter denne lov.
 Stk. 3. Ved anvendelsen af stk. 1, nr. 2, skal der  

 navnlig lægges vægt på, om skyldneren udelukkende eller  

 overvejende har gæld i form af skatte-, told- eller afgiftsrestancer  

 m.v., skyldnerens interesse i eftergivelse, gældens alder,  

 omstændighederne ved dens pådragelse og hidtidige afvikling samt  

 skyldnerens forhold under eftergivelsessagen.
 Stk. 4. Kun skyldnere, som er fysiske personer, kan få  

 eftergivet krav, der opkræves efter denne lov, jf. dog stk. 8.
Stk. 5. Eftergivelse kan gå ud på bortfald eller  

 nedsættelse af skyldnerens gæld.
I forbindelse med  

 nedsættelse kan der træffes bestemmelse om henstand med og  

 afdragsvis betaling af den ikke eftergivne del af gælden.
I henstands-  

 og afdragsperioden sker der ingen forrentning af gælden.
Stk. 6. Eftergivelse kan bortfalde, såfremt  

 skyldneren 1)	i forbindelse med eftergivelsessagen har gjort sig skyldig i  

 svigagtigt forhold, eller 2)	groft tilsidesætter sine forpligtelser i forbindelse med  

 afvikling af den ikke eftergivne del af gælden.
Stk. 7. Såfremt skyldneren ikke kan godtgøre, at  

 denne ikke er i stand til og inden for de nærmeste år ingen  

 udsigt har til at kunne opfylde sine gældsforpligtelser, jf.  

 stk. 1, nr. 1, kan der i stedet for eftergivelse meddeles skyldneren  

 henstand.
Stk. 1, nr. 2, stk. 2-4 og stk. 6, nr. 1, finder  

 tilsvarende anvendelse ved meddelelse af henstand.
 Stk. 8. Eftergivelse eller henstand kan i øvrigt,  

 når forholdene i ganske særlig grad taler derfor, meddeles  

 personer, selskaber, foreninger, selvejende institutioner, fonde eller  

 lignende.
Kapitel 5 Klageadgang § 16. Skatteministeren kan bemyndige de statslige told- og  

 skattemyndigheder til at træffe afgørelser efter denne lov.  

 Ministeren kan fastsætte regler om adgangen til at klage over  

 afgørelserne, herunder om, at afgørelserne ikke kan indbringes  

 for anden administrativ myndighed, jf. dog stk. 2.
 Stk. 2. Landsskatteretten påkender klager over de  

 statslige told- og skattemyndigheders afgørelser i 1. instans  

 vedrørende skønsmæssig ansættelse efter § 5,  

 stk. 2.
 Stk. 3. Reglerne i skattestyrelseslovens kapitler 3 og 3A  

 finder anvendelse ved klage til Landsskatteretten efter stk. 2.
Kapitel 6 Straffebestemmelser § 17. Med bøde straffes den, der forsætligt eller  

 groft uagtsomt 1)	overtræder § 2, stk. 1 eller 2, eller § 9,  

 stk. 1 og 2, 2)	afgiver urigtige eller vildledende oplysninger eller fortier  

 oplysninger til brug for angivelse af skatter eller afgifter m.v. efter  

 § 2, stk. 1, eller § 9, stk. 1 og 2, eller 3)	undlader at indbetale indeholdt A-skat og arbejdsmarkedsbidrag i  

 rette tid, jf. § 2, stk. 4.
 Stk. 2. Den, der begår en af de nævnte  

 overtrædelser med forsæt til at unddrage statskassen skatter  

 eller afgifter m.v., eller hvor der ved overtrædelse af stk. 1,  

 nr. 3, foreligger skærpende omstændigheder, straffes med  

 bøde, hæfte eller fængsel indtil 2 år.
Stk. 3. Med bøde, hæfte eller fængsel  

 indtil 2 år straffes den, der forsætligt eller ved grov  

 uagtsomhed driver en virksomhed, selv om registrering er nægtet efter  

 § 11, stk. 3, 2. pkt.
Virksomheden kan dog afvikle allerede  

 indgåede ansættelses- og kontraktsforhold med kortest muligt  

 varsel.
 Stk. 4. I forskrifter, der udfærdiges i medfør af  

 loven, kan der fastsættes straf af bøde for den, der  

 forsætligt eller groft uagtsomt overtræder bestemmelserne i  

 forskrifterne.
 Stk. 5. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
 § 18. Skønnes en overtrædelse ikke at ville  

 medføre højere straf end bøde, kan skatteministeren  

 tilkendegive den pågældende, at sagen kan afgøres uden  

 retslig forfølgning, såfremt den pågældende erkender  

 sig skyldig i overtrædelsen og erklærer sig rede til indenfor en  

 nærmere angivet frist, der efter ansøgning kan forlænges,  

 at betale en bøde, der er angivet i tilkendegivelsen. §752,  

 stk. 1, i lov om rettens pleje finder tilsvarende anvendelse.
 Stk. 2. Med hensyn til den tilkendegivelse, der er nævnt  

 i stk. 1, finder bestemmelsen om tiltalerejsning i § 930, jf.  

 § 926, i lov om rettens pleje tilsvarende anvendelse.
 Stk. 3. Betales bøden i rette tid, eller bliver den  

 efter vedtagelsen inddrevet eller afsonet, bortfalder videre  

 forfølgning.
Stk. 4. Bøder i sager, der afgøres  

 administrativt, opkræves og inddrives af skatteministeren.
Inddrivelse  

 kan ske ved lønindeholdelse, jf. § 14, og ved udpantning.
 § 19. Ransagning i sager om overtrædelse af bestemmelser  

 i denne lov sker i overensstemmelse med reglerne i lov om rettens pleje om  

 ransagning i sager, som efter loven kan medføre frihedsstraf.
Kapitel 7 Ikrafttræden § 20. Loven træder i kraft den 1. januar 2001, jf. dog  

 stk. 2-5.
Stk. 2. Den i § 7, stk. 1, nævnte rentesats  

 fastsættes til 1,3 pct. for renter, der tilskrives i perioden 1. januar  

 2001 til 31. december 2001, jf. dog 3. pkt.
Uanset 1. pkt. kan der beregnes  

 en rente efter fremgangsmåden i § 7, stk. 2, på  

 grundlag af oplysninger fra 2000. Skatteministeren kan fastsætte, at  

 denne rente skal have virkning for renter, der tilskrives fra et af  

 skatteministeren fastsat tidspunkt efter lovens ikrafttræden.
 Stk. 3. Uanset § 12 kan tilbagebetaling af for meget  

 indeholdt A-skat og arbejdsmarkedsbidrag indtil den 1. januar 2002 afvente,  

 at den indeholdelsespligtige modregner beløbene i den  

 førstkommende indbetaling af A-skat, henholdsvis arbejdsmarkedsbidrag,  

 med mindre særlige forhold taler imod.
 Stk. 4. I det omfang opkrævning sker efter lovens  

 ikrafttræden, finder lovens bestemmelser tilsvarende anvendelse  

 på opkrævning af skatter og afgifter vedrørende perioder,  

 der ligger før lovens ikrafttræden.
 Stk. 5. § 13 har virkning for overdragelser  

 (transporter), som er kommet frem til de statslige told- og skattemyndigheder  

 efter den (fremsættelsestidspunktet).
 § 21. Loven gælder ikke for Færøerne og  

 Grønland.
Bilag 1 Liste A 1)	Lov om energiafgift af mineralolieprodukter m.v.
 2)	Lov om afgift af spiritus m.m.
 3)	Lov om tobaksafgifter, dog kun for så vidt angår afgift  

 efter kapitel 2.
 4)	Lov om afgift af øl, vin og frugtvin m.m.
 5)	Lov om afgift af hermetisk forseglede nikkel-cadmium-akkumulatorer  

 (lukkede nikkel- cadmium-batterier).
 6)	Lov om afgift af bekæmpelsesmidler.
 7)	Lov om afgift af chokolade- og sukkervarer m.m.
 8)	Lov om afgift af visse emballager samt visse poser af papir eller  

 plast m.v.
 9)	Lov om forskellige forbrugsafgifter.
 10)	Lov om afgift af visse klorerede opløsningsmidler.
 11)	Lov om afgift af konsum-is.
 12)	Lov om afgift af stenkul, brunkul og koks m.v.
 13)	Lov om kuldioxidafgift af visse energiprodukter.
 14)	Lov om afgift af kvælstof indeholdt i gødninger  

 m.m.
 15)	Lov om visse miljøafgifter.
 16)	Lov om afgift af mineralvand m.v.
 17)	Lov om afgift af svovl.
 18)	Lov om afgift af antibiotika og vækstfremmere anvendt i  

 foderstoffer.
 19)	Lov om afgift af affald og råstoffer.
 20)	Lov om afgift af visse chlorfluorcarboner og haloner  

 (CFC-afgift).
 21)	Lov om afgift af elektricitet.
 22)	Lov om afgift af visse flyrejser.
 23)	Lov om afgift af naturgas og bygas.
 24)	Lov om afgift af spildevand.
 25)	Lov om afgift af ledningsført vand.
 26)	Lov om afgift af lønsum m.v.
 27)	Lov om registreringsafgift af motorkøretøjer m.v.
 28)	Lov om afgift af ansvarsforsikringer for  

 motorkøretøjer m.v.
 29)	Lov om afgift af lystfartøjsforsikringer.
 30)	Lov om afgift af tinglysning og registrering af ejer- og  

 panterettigheder m.v.
Liste B 1)	Lov om en arbejdsmarkedsfond.
 2)	Kildeskatteloven.
Bemærkninger til lovforslaget Almindelige bemærkninger Formål Lovforslaget fremsættes som et led i regeringens  

 langsigtede plan for forenkling af administrative procedurer.
Formålet med lovforslaget er dobbelt: Dels at  

 gøre reglerne om opkrævning af skatter og afgifter mere  

 overskuelige, dels at forenkle reglerne.
Midlet hertil er en harmonisering af  

 reglerne.
 Ved opkrævningsregler forstås regler om  

 afregningsperioder, om frister for angivelse og indbetaling, om sanktioner  

 ved forsinket eller manglende angivelse og betaling, om betaling af renter af  

 skatte- og afgiftsrestancer og om eftergivelse og henstand med skyldige  

 beløb.
Regler herom findes i dag i hver enkelt skatte- og  

 afgiftslov.
Nogle af disse regler er ens eller næsten ens fra lov til  

 lov.
Det vil gøre lovgivningen mere overskuelig at samle sådanne  

 bestemmelser i én lov.
Andre opkrævningsregler varierer betydeligt, hvilket  

 medfører, at den enkelte virksomhed, der skal afregne flere  

 forskellige skatte- og afgiftsarter, i denne sammenhæng er underkastet  

 ofte meget forskellige regler.
De uensartede regler vil samtidig i givet fald  

 gøre det vanskeligere at gennemføre serviceforbedringer for  

 erhvervslivet i forbindelse med en eventuel »skattekonto«, dvs. en konto, som  

 samler virksomhedens indbetalinger til- og udbetalinger fra Told Skat og  

 eventuelt andre myndigheder.I det omfang det vurderes at være muligt  

 på nuværende tidspunkt, foreslås disse uensartede regler  

 harmoniseret.
Harmonisering af opkrævningsregler I dette lovforslag er indeholdt de regler, der skal  

 være generelle for opkrævningen af skatter og afgifter.
I det  

 samtidigt hermed fremsatte lovforslag om ændring af forskellige skatte-  

 og afgiftslove (Konsekvensændringer som følge af  

 opkrævningsloven) er indeholdt de ændringer i den eksisterende  

 lovgivning, der er nødvendige for at opkrævningslovens regler  

 finder anvendelse.
Opkrævningslovens regler finder i princippet  

 anvendelse fra ikrafttrædelsesdatoen, 1. januar 2001. De nye principper  

 for renteberegning, der er fastsat i lovforslagets § 7, foreslås  

 dog først at træde i kraft 1. januar 2002.
Ved dette lovforslag foreslås indført  

 fælles regler om opkrævning af alle skatter og afgifter, som er  

 kendetegnet ved, at virksomheder periodisk angiver og betaler et tilsvar til  

 Told  Skat.
Det drejer sig om punkt- og  

 miljøafgifter, A-skat, arbejdsmarkedsbidrag samt moms og  

 lønsumsafgift - dvs. skatter og afgifter, som ikke er virksomhedens  

 »egne« skatter, men som virksomheden opkræver i forbindelse med  

 varesalg m.v. eller indeholder i løn m.v.
Enkelte af de fælles  

 regler vil tillige gælde for skatter og afgifter, som virksomheden selv  

 skal betale, f.eks. selskabsskat, indkomstskat og  

 vægtafgift/grøn ejerafgift.
På den anden side vil de  

 fælles regler i visse tilfælde ikke gælde for skatter og  

 afgifter, der som udgangspunkt er omfattet af loven.
Eksempelvis vil  

 momslovens regler om afregningsperioder og kredittider, der afviger fra  

 opkrævningslovens regler, stadig gælde.
De fælles opkrævningsregler vil i en lang  

 række tilfælde afvige fra de opkrævningsregler, der i dag  

 er fastsat i de enkelte skatte- og afgiftslove.
Overgangen til de  

 fælles regler om afgiftsperiode, frister for indbetaling af skatter og  

 afgifter m.v. vil medføre ganske omfattende EDB-ændringer i  

 Told Skat.
På denne baggrund har regeringen ved det samtidig  

 fremsatte forslag til Lov om ændring af forskellige skatte- og  

 afgiftslove (Konsekvensændringer som følge af  

 opkrævningsloven) foreslået en ophævelse af de  

 opkrævningsbestemmelser i de enkelte skatte- og afgiftslove, der som  

 følge af de fælles regler vil kunne ophæves fra den 1.  

 januar 2001, mens en enkelt bestemmelse af edb-mæssige grunde  

 først foreslås ophævet fra 1. januar 2002. Visse  

 opkrævningsbestemmelser foreslås ikke berørt af  

 lovforslagene.
Det skyldes, at en overgang til de fælles regler  

 på nuværende tidspunkt vil medføre uforholdsmæsssige  

 likviditetsmæssige og administrative konsekvenser for de berørte  

 virksomheder, eller at visse regler er bundet af forpligtelser i  

 EU-retten Hovedpunkter i forslaget til opkrævningslov og regeringens  

 overvejelser herom Afregningsperiode Måneden er i dag dominerende som afregningsperiode  

 for skatter og afgifter, idet hovedparten af punktafgifterne, A-skat og  

 arbejdsmarkedsbidrag i dag afregnes månedsvis.
Også virksomheder  

 med en momspligtig omsætning på over ti mio. kr. årligt  

 afregner moms på månedsbasis.
Regeringen foreslår derfor,  

 at afregningsperioden efter de fælles regler fastsættes til  

 måneden.
Der vil dog stadig være nogle skatter og afgifter, som  

 har en anden periode, eksempelvis momsen, for så vidt angår de  

 virksomheder, som har kvartalet eller halvåret som afregningsperiode i  

 dag.
Indbetalingsfrist Indbetalings- og angivelsesfristen var i det udkast,  

 Skatteministeriet sendte til høring fastsat til 8 hverdage efter  

 afregningsperiodens udløb.
Dette skyldes, at A-skat og  

 arbejdsmarkedsbidrag i dag afregnes 10 dage efter afregningsperiodens  

 udløb, mens punktafgifter som hovedregel afregnes 15 dage efter  

 afregningsperiodens udløb.
Såfremt afregningsdatoen for A-skat  

 og arbejdsmarkedsbidrag skulle flyttes til den 15., ville det koste et  

 betragteligt provenu i tabte renteindtægter.
Omvendt ville en  

 overflytning af punktafgifterne til den 10. kunne give praktiske problemer,  

 idet virksomhederne ved uheldigt sammenfald af helligdage ville kunne have  

 kun 4 hverdage til at opgøre deres tilsvar.
Imidlertid viste resultatet af høringen, at en stor  

 del af punktafgiftsvirksomhederne også havde vanskeligheder ved en  

 ændring fra 15 dage til 8 hverdage.
På denne baggrund  

 foreslår regeringen, at de hidtidige afregnings- og indbetalingsfrister  

 opretholdes.
Renter ved ikke rettidig betaling Regeringen foreslår rentesatsen ved for sen  

 indbetaling nedsat fra 1,3 pct. pr. påbegyndt måned til 1,0 pct.  

 pr. påbegyndt måned.
Derved følges den almindelige  

 nedsættelse af renten, der har været i de seneste år.
En  

 rente på 1,0 pct. ligger dog stadig over den almindelige  

 udlånsrente.
Der er her taget hensyn til, at der er tale om penge, som  

 virksomheden har indeholdt eller opkrævet for staten, og der kan  

 være tale om betydelige beløb, som en forholdsvis høj  

 rentesats giver incitament til at indbetale rettidigt.
Det foreslås derudover, at rentesatsen reguleres i  

 forhold til obligationsrenten.
Rentesatsen vil dermed komme til at  

 følge markedsrentens bevægelser, dog stadig med en  

 forhøjelse, der giver incitament til at betale rettidigt.
 Samtidig foreslås det, at  

 minimumsrentebeløbet på 50 kr. for moms og punktafgifter og 25  

 kr. for A-skat og AM-bidrag afskaffes.
Regler ved urigtig eller manglende angivelse Med lovforslaget indføres en hjemmel til, at Told  

 Skat kan tvangsafmelde virksomheden, såfremt virksomheden gentagne  

 gange ikke indgiver angivelse.
Hjemlen til skønsmæssig ansættelse,  

 når der ikke er indsendt angivelse, videreføres for moms- og  

 afgiftsområdet.
Tilsvarende videreføres reglerne fra momsloven  

 om foreløbig fastsættelse i opkrævningsloven.
Tilsvarende videreføres for så vidt  

 angår A-skat og AM-bidrag m.v. mulighederne for at ansætte et  

 ikke-afregnet indeholdt beløb skønsmæssigt.
Det  

 gælder såvel, når der ikke foreligger en angivelse, som  

 når angivelsen må anses for urigtig og det konkrete tilsvar ikke  

 kan opgøres som følge af mangler ved virksomhedens  

 regnskaber.
Reglerne om tvangsafmelding og skønsmæssig  

 ansættelse foreslås indsat i opkrævningsloven, da hverken  

 samfundet eller erhvervslivet har interesse i, at virksomheder ikke  

 følger de givne regler om afregning af skatter og afgifter m.v.
Det  

 forvrider konkurrencen til ugunst for de virksomheder, der afregner til  

 tiden.
Derudover kan en virksomheds konsekvent manglende angivelse og/eller  

 betaling være et tegn på, at virksomheden ikke overholder de  

 materielle regler for skatter og afgifter m.v.
På den anden side viderefører lovforslaget  

 ikke reglerne fra bl.a. momsloven og kildeskatteloven om  

 tilsvarsforhøjelse ved for sen angivelse.
Dette er undladt med  

 baggrund i, at reglerne i opkrævningsloven også omfatter  

 punktafgifter, der ikke hidtil har kendt systemet med  

 tilsvarsforhøjelse.
En enkelt virksomhed vil herefter kunne få  

 adskillige tilsvarsforhøjelser på hver mellem 500 og 1100 kr.  

 Dette virker ikke logisk set i sammenhæng med, at  

 opkrævningsreglerne netop harmoniseres, og forskellene mellem de  

 forskellige skatter og afgifter måske netop derfor mindskes.
Da der  

 ikke i det nuværende system er mulighed for at tage højde for  

 situationen, således at virksomheden samlet kun får én  

 tilsvarsforhøjelse, har man valgt at opgive denne mulighed.
Til  

 gengæld sættes afgiften for en foreløbig  

 fastsættelse af tilsvaret op fra 150 kr. til 800 kr.
Fritagelse for renter, gebyr og afgift for foreløbig  

 fastsættelse I § 8 foreslås indsat en hjemmel til fritagelse  

 for betaling af renter efter § 7, rykkergebyr efter § 6, samt  

 afgift for foreløbig fastsættelse af tilsvar efter § 4,  

 stk. 2. Bestemmelsen, der skal administreres restriktivt, anvendes til  

 at fritage virksomheder, der hidtil har betalt rettidigt, for betaling af  

 renter og afgifter ved for sen betaling, når det på grund af  

 særlige omstændigheder findes rimeligt.
Fritagelse kan ske i de  

 situationer, hvor der er tale om pludseligt opståede hændelser,  

 som virksomheden ikke har haft indflydelse på og ikke har kunnet  

 forudse.
Herudover er det en betingelse, at fristoverskridelsen er kortvarig.  

 I § 8, stk. 2, bemyndiges ministeren til at fastsætte de  

 nærmere betingelser for fritagelse efter § 8, stk. 1.
Eftergivelse og henstand I langt de fleste skatte- og afgiftslove findes ens  

 bestemmelser om eftergivelse og henstand.
Disse regler blev indført i  

 1991 som en harmonisering af de forskellige regler om henstand og  

 eftergivelse, som tidligere fandtes i lovgivningen.
Disse fælles regler  

 har vist sig at fungere hensigtsmæssigt.
Regeringen foreslår  

 derfor, at de videreføres med denne lov.
Provenumæssige konsekvenser for det offentlige Lovforslaget indebærer, at rentesatsen  

 nedsættes ved for sen betaling af skatter og afgifter m.v., der er  

 opkrævet for staten, fra 1,3 pct. pr. påbegyndt måned til  

 en variabel rentesats, der reguleres i forhold til mindsterenten.
Ved  

 lovforslagets fremsættelse er denne rentesats 1,0 pct. pr.  

 påbegyndt måned.
Det skønnes ud fra 1998-niveauet på  

 ca. 750 mill. kr. for indbetalte morarenter af skatter og afgifter m.v., der  

 er opkrævet for staten, at provenutabet fra og med 2002 udgør  

 ca. 175 mill. kr. årligt.
I 2001 skønnes provenutabet til ca. 90  

 mill. kr. under forudsætning af, at nedsættelsen træder i  

 kraft 1. juli 2001. Påvirkningen af indbetalingerne til staten ved  

 nedsættelsen af rentesatsen er mindre end den umiddelbare  

 finansårsvirkning, idet der erfaringsmæssigt kun kan inddrives  

 ca. 40 pct. af de bogførte morarenter, mens omkring 60 pct. afskrives  

 som uerholdelige over en årrække.
 For det andet afskaffes afgiftsforhøjelser ved for  

 sene angivelser af moms, A-skat, AM-bidrag og lønsumsafgift (500-1100  

 kr. pr. afgift), hvilket umiddelbart giver staten et provenutab på 70  

 mill. kr.
Til gengæld øges afgiften for  

 foreløbige fastsættelser fra 150 kr. til 800 kr. for hver for  

 sent indsendt angivelse.
Ved et uændret antal foreløbige  

 fastsættelser vil dette bidrage med et provenu på 70 mill. kr. om  

 året.
Hvis antallet af foreløbige fastsættelser stiger med  

 eksempelvis 2 pct., vil dette indbringe ca. 1,4 mill. kr. i årligt  

 provenu til staten.
Det skønnes forsigtigt, at der ikke vil komme  

 flere foreløbige fastsættelser som følge af afskaffelsen  

 af afgiftsforhøjelser samt udvidelsen af foreløbige  

 fastsættelser til også at indbefatte punktafgifter.
Således  

 vurderes afskaffelsen af afgiftsforhøjelser og stigningen i afgiften  

 for foreløbige fastsættelser at være provenuneutralt.
Endelig foreslås det, at minimumsrentebeløbet  

 på 50 kr. for moms og punktafgifter samt 25 kr. for A-skat og  

 arbejdsmarkedsbidrag fjernes.
Provenutabet herved skønnes at  

 være ubetydeligt.
 Lovforslaget skønnes samlet at medføre et  

 provenutab og et tilsvarende finansieringsbehov i størrelsesordenen 90  

 mill. kr. i finansåret 2001 og 170 mill. kr. i finansåret 2002.  

 Hele provenuvirkningen vedrører staten.
 De samlede provenumæssige konsekvenser af  

 lovforslaget er summeret i nedenstående tabel.
 Det skal bemærkes, at de provenumæssige  

 konsekvenser er forbundet med en vis usikkerhed, da de samlede beløb,  

 som berøres af ændringerne, varierer en del fra år til  

 år.
 Provenumæssige konsekvenser af forslag til  

 opkrævningslov, finansår.
Ca. mill. kr., 1999-niveau 2001 2002 2003 2004 2005 Nedsættelse af morarentesatsen for skatter  

 mv. der opkræves for staten1) -90 -175 -175 -175 -175 Reduktion af afskrivninger2) - 5 15 25 35 Afskaffelse af afgiftsforhøjelser -70 -70 -70 -70 -70 Højere afgift på foreløbige  

 fastsættelser 70 70 70 70 70 Samlet finansieringsbehov -90 -170 -160 -150 -140 1) 2) Økonomiske konsekvenser for  

 erhvervslivet Nedsættelsen af morarenten vil betyde en lempelse  

 for de virksomheder, der er kommet for sent med betalingen af skatter mv.,  

 som senere faktisk betaler det skyldige rentebeløb.
Administrative konsekvenser for det offentlige Nærværende forslag samt det samtidigt  

 fremsatte forslag til lov om ændring af forskellige skattelove  

 (konsekvensændringer som følge af opkrævningsloven)  

 skønnes samlet at medføre engangsudgifter for Told Skat  

 på 9,5 mill. kr. til information og edb-udvikling.
Udgifterne vil  

 primært skulle afholdes i 2000.
 Forslagene skønnes endvidere at medføre et  

 løbende årligt merarbejde svarende til 5  

 årsværk.
 Herudover skønnes forslagene ikke at medføre  

 nævneværdige administrative konsekvenser.
Administrative konsekvenser for erhvervslivet Forkortet afregningsperiode Det foreslås, at reglerne om forkortet  

 afregningsperiode og forkortet kredittid afskaffes for A-skat og AM-bidrag  

 samt for virksomheder, der afregner moms månedsvis.
Dette vil betyde en  

 administrativ lempelse for de virksomheder, der har været omfattet af  

 reglerne.
Sikkerhedsstillelse Reglerne om sikkerhedsstillelse er ændret fra »skal«  

 til »kan«-bestemmelser, således at virksomhederne kun bliver stillet  

 over for et krav om sikkerhedsstillelse efter en individuel vurdering.
Dette  

 vil formentlig betyde færre krav om sikkerhedsstillelse.
Til  

 gengæld skal selskabsskatter fremover regnes med ved bedømmelsen  

 af, om virksomheden har en restance på over 25.000 kr.
Endvidere er der  

 inddraget to nye kriterier: Hvorvidt virksomheden har indsendt sin  

 selvangivelse rettidigt, eller virksomhedens kapitalgrundlag er trukket ud af  

 virksomheden.
Dette kan øge antallet af krav om  

 sikkerhedsstillelse.
Lønindeholdelse Det foreslås, at der også kan ske  

 lønindeholdelse for punktafgifter.
Dette kan betyde, at der kommer  

 flere anmodninger om indeholdelse af løn.
Erhvervsministeriets testpanel Forslaget har været forelagt Erhvervsministeriets  

 testpanel.
Resultatet viser, at virksomhederne forventer en meget stor  

 stigning i løbende administrative byrder som følge af  

 lovforslaget.
Erhvervs- og Selskabsstyrelsen har dog oplyst, at en del  

 virksomheder har tilkendegivet, at de ikke har været i stand til at  

 afgive besvarelse, fordi de ikke forstod lovforklaringen.
Dette kan muligvis  

 også have betydet, at der har været nogle misforståelser  

 blandt de virksomheder, der har svaret.
Resultatet fra testpanelet svarer ikke til det resultat,  

 der fremgår af høringssvarene.
Høringsparterne har ikke  

 ment, at forslaget betød større administrative byrder, blot at  

 det kunne give problemer, at det samme administrative arbejde skulle  

 udføres på kortere tid.
Resultatet stemmer heller ikke overens med den vurdering,  

 der er foretaget af Skatteministeriet.
Der er i hovedsagen tale om, at  

 lovforslaget samler eksisterende regler.
I det omfang, der sker stramninger,  

 har det primært relation til restanceinddrivelsen, f.eks.  

 indførelsen af muligheden for inddragelse af virksomhedens  

 registrering, hvis der ikke indgives angivelser for fire perioder i  

 træk.
Dette bør ikke medføre yderligere administration -  

 angivelsen skal jo allerede i dag indgives.
På denne baggrund har Erhvervs- og Selskabsstyrelsen  

 og Skatteministeriet afholdt et møde med enkelte af testpanelets  

 medlemmer.
Det fremgik på dette møde, at det ekstreme resultat  

 af testpanelhøringen var baseret på en misforståelse, idet  

 virksomhederne havde fået den opfattelse, at afregning af moms skulle  

 følge opkrævningslovens hovedregel vedr. afregningsperiode og  

  frister, dvs. kalendermåneden som afregningsperiode og 8 hverdage som  

 afregningsfrist.
Virksomhederne foretrak dog fortsat at beholde de  

 nuværende afregningsfrister frem for en harmoniseret afregningsfrist,  

 såfremt denne betød en kortere afregningsfrist for  

 punktafgifterne.
Derudover var virksomhederne positive overfor  

 opkrævningsloven.
 Som nævnt har regeringen efter en samlet vurdering  

 foreslået, at de nuværende afregningsfrister bibeholdes.
Miljømæssige konsekvenser Forslaget vurderes ikke at have miljømæssige  

 konsekvenser.
Forholdet til EU-retten Forslaget indeholder EU-retlige aspekter i det omfang, der  

 er fastsat regler om opkrævning vedr. moms og punktafgifter.
Forslaget  

 holder sig dog inden for de rammer, der er afstukket i EU-retten, og der  

 vurderes derfor ikke at være EU-retlige problemer i forslaget.
Høring Forslaget har været udsendt i høring hos en  

 række organisationer m.v.
Høringspart Bemærkninger Advokatrådet Advokatrådet finder, at bestemmelsen i § 11,  

 stk. 2, om sikkerhedsstillelse er for vidtgående.
 Adokatrådet har desuden kommenteret § 13 om transporter i den  

 udformning, den havde i det udkast, der blev sendt i høring. § 13  

 er siden ændret under hensyntagen til de modtagne bemærkninger  

 fra flere parter.
 Advokatrådet finder desuden, at renten bør sættes  

 længere ned end til 1,0 pct.
Danmarks Automobilforhandler Forening DAF bemærker, for så vidt angår den 8.  

 hverdag som betalingsfrist, at bilforhandlerne hører til den gruppe af  

 virksomheder, hvor lettelserne på A-skatten ikke kan opveje  

 stramningerne på punktafgiftsområdet, og gør  

 opmærksom på, at biler leveret til offentlige myndigheder og  

 virksomheder sidst på måneden ofte ikke vil være betalt til  

 den 8. hverdag i den næste måned.
 DAF mener på grund af konkurrencesituationen ikke, at det kan lade  

 sig gøre at overvælte rentetabet på  

 bilpriserne.
Dansk Industri DI advarer, med henvisning til lovforslagets  

 bemærkninger, imod, at lovens regler med tiden udvides til også  

 at gælde moms.
 DI finder, at stramningen på punktafgiftsområdet er urimelig,  

 i betragtning af, at der er tale om skatter og afgifter, virksomhederne  

 opkræver på statens vegne.
 DI mener, at morarenten bør sættes ned på et tidligere  

 tidspunkt, og at den bør sættes ned til en lavere  

 sats.
Dansk Textil Union DTU støtter principielt forsøget på  

 forenkling, men finder, at det med de foreslåede undtagelser fra loven  

 er usikkert, hvorvidt der opnås reelle forenklinger.
DTU finder, at det  

 er vanskeligt at overskue de økonomiske konsekvenser for  

 virksomhederne, eftersom disse kun er belyst på et  

 samfundsmæssigt niveau.
Dansk Transport og Logistik DTL finder, at forsøget på harmonisering kun  

 lykkes delvist, idet der fortsat vil være forskellige  

 afregningsperioder samt angivelses- og betalingsfrister for de forskellige  

 skatter og afgifter.
DTL finder, at dette kan afhjælpes ved en  

 årlig frist-oversigt fra Told Skat.
 DTL mener, at de likviditetsmæssige virkninger af lovforslaget er  

 overskuelige, som følge af, at momsen holdes uden for harmoniseringen.  

 Til gengæld vil harmoniseringen af fristerne samtidig med afkortningen  

 af fristerne for punktafgifter betyde, at virksomhedernes administrative  

 arbejde koncentreres på færre dage end før.
DTL finder desuden, at der er en del vidtgående regler i  

 lovforslaget, som ikke begrundes tilstrækkeligt i bemærkningerne  

 hertil.
Som eksempel herpå nævnes tvangsafmelding efter  

 § 4.
De Danske Bilimportører DBI protesterer imod, at bilbranchens kredittid strammes  

 igen, efter der med pinsepakken gennemførtes en større  

 stramning af kredittiden for registreringsafgift.
DBI bemærker, at  

 rentetabet må overvæltes på priserne, hvilket vil  

 udløse yderligere registreringsafgift.
DBI mener også, at  

 fristen på 8 hverdage til at opgøre og indbetale tilsvaret er  

 alt for kort - registreringsafgiftsbeløbet vil i mange tilfælde  

 først være indbetalt af køber efter fristens  

 udløb.
Danske Elværkers Forening DEF oplyser, at kraftværkerne i flere tilfælde  

 ikke vil være i stand til at opgøre afgiftsgrundlaget,  

 således at angivelse og betaling kan ske senest den 8. hverdag.  

 Derudover vil det være svært at få betaling, således  

 at værkerne har afgiftspengene, før de skal indbetales til Told  

 Skat.
Danske Fjernvarmeværkers Forening DFF finder, at forslaget som helhed er fornuftigt, idet  

 lovforslaget samler og harmoniserer opkrævningsreglerne for en  

 række skatter og afgifter m.v.
Det Danske Handelskammer Handelskammeret anfører, at den forkortede frist for  

 angivelse og betaling giver problemer, særlig i forbindelse med  

 årsafslutninger.
Handelskammeret finder tillige, at fristen på 8  

 hverdage kan betyde, at der sker flere fejl i forbindelse med indbetalinger,  

 idet virksomhederne skal til at tælle i modsætning til tidligere,  

 hvor de havde en fast dato at holde sig til.
Virksomhederne bør derfor  

 kun få en foreløbig fastsættelse efter  

 påkrav.
Erhvervenes Skattesekretariat Erhvervenes Skattesekretariat henholder sig for de generelle  

 likviditetsmæssige konsekvenser til Dansk Industri s  

 bemærkninger.
Derudover har skattesekretariatet kommenteret § 13,  

 der som nævnt under Advokatrådet siden er  

 ændret.
Erhvervenes Transportudvalg Erhvervenes Transportudvalg har ikke kommentarer til  

 forslaget, men udtrykker betænkeligheder ved muligheden for, at  

 opkrævningslovens regler også kan blive udvidet til at  

 gælde for afregning af moms.
Finansrådet Finansrådet har udtalt sig stærkt imod § 13,  

 der som nævnt er ændret senere.
Foreningen af Statsautoriserede Revisorer FSR udtaler, at det er foreningens opfattelse, at  

 harmoniseringsformålet kun delvis er opfyldt, idet der fortsat vil  

 være forskellige afregningsperioder samt angivelses- og  

 betalingsfrister.
Foreningen finder det dog samtidig væsentligt at  

 få en tilkendegivelse om, at en harmoniseret opkrævningslov  

 heller ikke i fremtiden anvendes som begrundelse for at ændre i  

 momsafregningsperioderne.
 FSR finder, at 8 hverdage for punktafgifter er meget kort tid til at  

 afslutte afgiftsregnskabet for måneden og sikre sig, at de ofte  

 betydelige afgiftsbeløb afregnes korrekt.
Efter foreningens opfattelse er nedsættelse af morarentesatsen,  

 indførelse af en reguleringsmekanisme samt afskaffelsen af  

 minimumsrentebeløbet en vigtig og påkrævet  

 ajourføring af afgiftslovgivningen.
FSR finder dog, at det burde  

 overvejes at sætte rentesatsen længere ned end til 1 pct.
 Foreningen er derudover betænkelig ved Told Skat s mulighed for at  

 tvangsafmelde en virksomhed ved manglende angivelse.
Forsikring & Pension F&P kan efter omstændighederne som led i forenkling  

 af administrative procedurer acceptere de forkortelser af frister, der ligger  

 i forslaget.
F&P finder dog anledning til at understrege, at der på  

 et senere tidspunkt som et led i vurderingen af behovet for at foretage andre  

 administrative forenklinger på forsikringsområdet - men med  

 provenutab til følge for staten - kan være behov for at have de  

 anførte skærpelser i erindring.
Frederiksberg Kommune Frederiksberg Kommunes Inkassokontor finder det  

 hensigtsmæssigt for inddrivelsen og restanceforebyggelsen, at der gives  

 Told Skat mulighed for at afmelde en virksomhed ved manglende angivelser.  

 Inkassokontoret finder på den anden side afskaffelsen af forkortede  

 afregningsperioder uheldig.
Inkassokontoret finder ikke, at renten, som  

 bestemt i § 7, bør være variabel.
Reglerne om  

 sikkerhedsstillelse findes at være klare og præcise, herunder  

 findes det hensigtsmæssigt, at reglerne som foreslået udvides,  

 således at der også kan stilles krav om sikkerhed ved manglende  

 indsendelse af selvangivelse, og hvor kapitalen er trukket ud af  

 virksomheden.
Københavns Kommune Københavns Kommne finder, at en to-komponent rente som  

 den foreslåede (med et tillæg på 0,8 procentpoint) vil  

 være tung i forhold til en morarente med en fast procent, der eventuelt  

 kan reguleres, hvis obligationsrenteniveauet gør det aktuelt.  

 Alternativt foreslås det i det mindste at forlænge det  

 tidsmæssige grundlag for udregningen (de 20  

 børsdage).
Håndværksrådet Håndværksrådet efterlyser en bedre  

 koordinering med Erhvervsministeriets initiativer vedr. administrative  

 lettelser.
Det er Håndværksrådets opfattelse, at en  

 harmonisering af angivelses- og indbetalingsfrister ikke i sig selv vil  

 medføre nogen administrative lettelser, særlig under hensyntagen  

 til likviditetsvirkningen.
Det findes ikke hensigtsmæssigt at fastsætte fristen til 8  

 hverdage frem for en fast dato, hertil kommer, at det i mange tilfælde  

 er en fordel, at fristen for A-skat henholdsvis punktafgifter er forskellig,  

 således at man kan fordele det administrative arbejde.
Skal der ske en  

 harmonisering, skal det være således, at alle fristerne flyttes  

 til den 15.
 Håndværksrådet støtter rentenedsættelsen,  

 men mener dog, at renten bør sættes endnu længere ned.  

 Håndværksrådet støtter tillige forslaget om  

 afskaffelse af tilsvarsforhøjelser og øget afgift for  

 foreløbige fastsættelser.
Oliebranchens Fællesrepræsentation Oliebranchens Fællesrepræsentation finder, at en  

 stramning af kredittiden på 3,2 dage vil betyde et økonomisk  

 tab, som i forhold til selskabernes overskud er ganske betragteligt, på  

 grund af de store afgiftsbeløb, der er tale om.
De tidsmæssige  

 stramninger vil samtidig betyde yderligere omkostninger for selskaberne, samt  

 at risikoen for fejlberegninger bliver øget.
Reno-Sam Reno-Sam oplyser, at en fremskyndet afregning af  

 affaldsafgiften ikke vil kunne håndteres administrativt allerede 8 dage  

 efter afgiftsperiodens afslutning.
Statsafgiften på affald udgør  

 i dag ofte langt mere end behandlingsafgiften, og det vil derfor ikke  

 være rimeligt, at afgiften skal indbetales før den er modtaget  

 af affaldskunderne.
Fakturering vil først i praksis kunne ske efter  

 udgangen af måneden.
Skatterevisorforeningen SRF foreslår, at lovens anvendelsesområde angives  

 i § 1 på samme måde, som det er sket i § 9.
Vin og Spiritus Organisationen i Danmark VSOD finder, at stramningen vedrørende punktafgifterne  

 betyder, at virksomhederne skal udføre det samme arbejde på  

 kortere tid, samtidig med, at det medfører et rentetab på grund  

 af den forkortede kredittid.
Rigspolitichefen, Fællessekretariatet  

 for Hovedstadsregionens Naturgas og Naturgas Midt-Nord, Foreningen af  

 DagligvareGrossister, Amtsrådsforeningen, Kommunernes Landsforening,  

 Danmarks Private Vandværker, Tobaksindustrien, House of Prince A/S,  

 Miljø- og Energiministeriet, Erhvervsministeriet samt Dansk  

 Planteværn har meddelt, at de ikke har bemærkninger til  

 forslaget.
Bryggeriforeningen har meddelt, at de tilslutter sig Dansk  

 Industris bemærkninger.
Derudover har forslaget været sendt til  

 høring hos en række virksomheder og organisationer, der ikke har  

 reageret.
Den samlede høringsliste er optrykt som bilag A til  

 lovforslaget.
Som nævnt tidligere har regeringen taget  

 konsekvensen af, at så mange fandt, at det ville give problemer med  

 afregningen af punktafgifter, såfremt de skulle afregne den 8. hverdag  

 i måneden.
Regeringen foreslår derfor de hidtidige angivelses- og  

 afregningsfrister bibeholdt.
Advokatrådets, Erhvervenes Skattesekretariats og  

 Finansrådets bemærkninger vedrørende § 13 er  

 inddraget ved ændringen af § 13. Lovbemærkningerne til  

 enkelte bestemmelser er udvidet.
Derudover har høringssvarene ikke  

 givet anledning til ændringer i lovforslagene.
 Sammenfatning af økonomiske og administrative  

 konsekvenser.
Vurdering af konsekvenser af lovforslag Positive konsekvenser Negative konsekvenser Økonomiske konsekvenser for stat, kommuner og   

 amtskommuner Højere afgift på foreløbige  

 fastsættelser.
 Lovforslaget skønnes samlet at medføre et  

 provenutab for staten på ca. 90 mill. kr. i 2001og ca. 170 mill. kr. i  

 2002.
Administrative konsekvenser for stat, kommuner og  

 amtskommuner Engangsudgifter på ca. 10 mio. kr. 5  

 årsværk hos Told Skat Økonomiske konsekvenser for  

 erhvervslivet Nedsættelse af morarenten giver en besparelse for  

 erhvervslivet på 90 mill. kr. i 2001 og 170 mill. kr. i  

 2002.
Administrative konsekvenser for  

 erhvervslivet Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Overholder EU-retlige forpligtelser Bemærkninger til lovforslagets  

 enkelte bestemmelser Til § 1 Efter § 1 er lovens anvendelsesområde skatter  

 og afgifter m.v., for hvilke en virksomhed, et selskab, en fond eller en  

 forening m.v. er registreret hos eller anmeldt til told- og  

 skattemyndighederne.
Dette gælder både registrering som  

 indeholdelsespligtig, registrering som moms- og punktafgiftspligtig samt  

 anmeldelse som punktafgiftspligtig.
Loven finder således bl.a.  

 anvendelse på opkrævningen af kildeskat, arbejdsmarkedsbidrag,  

 moms, lønsumsafgift og punktafgifter.
Lovens bestemmelser finder dog  

 ikke anvendelse i det omfang, der i de enkelte skatte- og afgiftslove er  

 fastsat afvigende bestemmelser.
F.eks. er der i momsloven fastsat  

 særlige afregningsperioder, som afviger fra hovedreglen i § 2,  

 stk. 1, 2. pkt.
De virksomheder, der er omfattet af disse regler skal  

 derfor fortsat følge dem, mens lovens øvrige regler,  

 eksempelvis om sikkerhedsstillelse, finder anvendelse også på  

 disse virksomheder.
Loven finder heller ikke anvendelse, hvis der er fastsat  

 regler i EF-forordninger.
Ifølge definitionen i stk. 1 ville loven finde  

 anvendelse på told.
Der ville dog være behov for så mange  

 særregler for opkrævning af told, at der ikke længere ville  

 være tale om en forenkling.
Det er derfor bestemt, at loven ikke finder  

 anvendelse på opkrævning af told.
Loven finder ikke anvendelse på egne  

 indkomstskatter, dvs. selskabsskat eller personskat for indehaveren af en  

 personligt ejet virksomhed, med mindre dette er særligt fastsat.
Det er  

 i § 34 i det samtidig hermed fremsatte forsalg til ændring af  

 forskellige skatte- og afgiftslove fastsat, at opkrævningsloven,  

 bortset fra kapitel 2 og 3, finder anvendelse på opkrævning af  

 selskabsskatter.
Derudover finder loven anvendelse, hvor der i andre love  

 er henvist til denne lov.
Reglerne - eller nogle af reglerne - vil  

 således kunne finde anvendelse på eksempelvis opkrævning af  

 vægtafgift, der administreres af Rigspolitiet.
Der er med  

 følgelovforslaget indsat flere henvisninger i vægtafgiftsloven  

 til bestemmelser i opkrævningsloven.
Til § 2 Bestemmelsen fastsætter afregningsperioden til  

 kalendermåneden.
Angivelser vedr.
A-skat og AM-bidrag skal indgives  

 senest den 10. den første måned efter udløbet af  

 afregningsperioden, i januar dog senest den 17. For punktafgifter fastholdes  

 afregnings- og angivelsesfristen til den 15.
Afgiftsperioden for CFC-afgift er i dag kvartalet.
Den  

 laves med opkrævningsloven om til måneden.
For moms er fristen en  

 måned og 10 dage eller to måneder, afhængig af  

 virksomhedens momspligtige omsætning, der også afgør  

 længden af afregningsperioden.
Disse regler bibeholdes.
For  

 lønsumsafgiften er afgiftsperioden kvartalet, og afgiften skal  

 indbetales senest 15 dage efter periodens afslutning.
Disse regler bibeholdes  

 også, dog således, at afregningsfristen nu fremgår af  

 opkrævningsloven.
 Minimumsbeløbet i stk. 5 gælder for hver  

 enkelt skat/afgift, bortset fra A-skat og arbejdsmarkedsbidrag, hvor  

 minimumsbeløbet gælder for det samlede beløb.
I stk. 6, 1. pkt., bemyndiges ministeren til at  

 fastsætte nærmere regler om angivelse og indbetaling.
Denne  

 bemyndigelse skal bruges til at fastsætte nærmere regler for  

 praktiske spørgsmål, eksempelvis blanketudformning.
I stk. 6, 2.  

 pkt., bemyndiges ministeren til at fastsætte regler om angivelse og  

 indbetaling ved ophør af virksomhed.
Der er idag vedr.
A-skat og  

 AM-bidrag fastsat særlige regler, hvorefter der ved ophør af  

 virksomhed skal ske indberetning og indbetaling for tiden siden seneste  

 afregning senest 10 dage efter ophørsdagen.
Disse regler tænkes  

 videreført for A-skat og AM-bidrag.
Til § 3 Det foreslås fastsat, at angivelserne skal  

 underskrives af virksomhedens ansvarlige ledelse.
En tilsvarende bestemmelse  

 findes i punktafgiftslovene og lønsumsafgiftsloven og har tidligere  

 været i momsloven.
Kravet har størst betydning ved negative  

 angivelser, hvor det er af betydning at kunne bevise, hvem der har anmodet  

 om, at et beløb udbetales til virksomheden.
Bestemmelsens stk. 2 åbner mulighed for, at  

 angivelser kan foretages ved elektronisk dataoverførsel.
For at sikre,  

 at betingelserne for elektronisk dataoverførsel kan følge  

 udviklingen, overlades det til skatteministeren at fastsætte  

 nærmere regler vedr. angivelser foretaget ved elektronisk  

 dataoverførsel, eksempelvis regler for formater eller elektronisk  

 signatur.
Til § 4 Ved reglen i stk.1 foreslås det fastsat, at de  

 statslige told- og skattemyndigheder kan foretage en foreløbig  

 fastsættelse af virksomhedens tilsvar, såfremt en eller flere  

 angivelser ikke afleveres rettidigt.
Der er tale om en videreførelse  

 af en bestemmelse, der findes i momsloven, kildeskatteloven (for indeholdt  

 A-skat), arbejdsmarkedsfondsloven og lønsumsafgiftsloven.
For  

 punktafgifterne vil der være tale om en nyskabelse.
Afgiften for en  

 foreløbig fastsættelse fastsættes til 800 kr. mod i dag  

 150 kr., under hensyntagen til bortfaldet af tilsvarsforhøjelse ved  

 for sen angivelse.
Reglen om, at der kun betales én afgift for  

 foreløbig fastsættelse af A-skat og AM-bidrag,  

 videreføres.
Stk. 3 giver de statslige told- og skattemyndigheder  

 mulighed for tvangsmæssigt at framelde en virksomhed, som gentagne  

 gange ikke indleverer angivelse.
Tilsvarende regler findes i dag i en  

 række punktafgiftslove.
Derimod kan en virksomhed, som reglerne er nu,  

 få foretaget en foreløbig fastsættelse af virksomhedens  

 momstilsvar for hver eneste afregningsperiode i en i teorien uendelig  

 periode.
Told Skat har ingen sanktionsmuligheder, der kan tvinge virksomheden  

 til at aflevere angivelser.
 Såfremt virksomheden efterfølgende indgiver  

 de manglende angivelser, kan den registreres påny efter de almindelige  

 regler.
 Tvangsafmelding fra f.eks. momsregistrering vil betyde, at  

 virksomheden heller ikke kan drive den punktafgiftspligtige virksomhed  

 videre, da denne også er momspligtig.
Til § 5 Stk. 1 angår skyldige skatte- og  

 afgiftsbeløb som følge af urigtige angivelser.
Der  

 foreslås regler, som i dag gælder efter momsloven,  

 lønsumsafgiftsloven og de fleste punktafgiftslove.
Reglerne går  

 ud på, at et beløb, der efterreguleres som følge af  

 urigtige angivelser, skal betales inden 14 dage.
Betales beløbet inden  

 denne frist, sker der ingen forrentning.
Betales beløbet efter de 14  

 dage, forrentes beløbet fra den dag, efterbetalingskravet er fremsat.  

 Dette vil betyde en ændring for arbejdsmarkedsbidrag og indeholdt  

 A-skat, der i dag forrentes fra det tidspunkt, hvor beløbet skulle  

 have været indbetalt.
For et sådant princip taler - ved disse  

 typer af tilsvar - at det er på dette tidspunkt, beløbet er  

 (eller burde have været) indeholdt.
Imod taler dog, at det ved en  

 efterangivelse kan være vanskeligt at opdele efteropkrævningen i  

 enkelte perioder - med måneden som afgiftsperiode vil der være 12  

 perioder pr. år, som efteropkrævningen skal fordeles på,  

 med separat renteberegning for hver periode.
Dette virker unødig  

 omstændeligt.
Samtidig gives der i dag ingen rentegodtgørelse  

 for A-skat og AM-bidrag, der tilbagebetales på et senere tidspunkt.
Det  

 kan betyde, at en virksomhed, der efterregulerer nogle år tilbage, og  

 skal have penge tilbage totalt set, kan risikere at skulle betale mere i  

 renter, end det beløb, de har betalt for meget.
 På denne baggrund foreslås det, at der  

 først påløber renter fra den 1. i den måned, hvor  

 der er sidste rettidige indbetalingsdag, jf. § 7.
 Bestemmelsen i stk. 2 viderefører hjemlen til  

 at foretage en skønsmæssig ansættelse, når tilsvaret  

 ikke kan opgøres som følge af mangler ved virksomhedens  

 regnskaber.
Til § 6 Bestemmelsen hjemler et rykkergebyr på 65 kr.
En  

 sådan bestemmelse findes i dag i alle skatte- og afgiftslove, der  

 indeholder regler om opkrævning.
Til § 7 Renten vil med den foreslåede udregningsmetode og  

 det nuværende renteniveau blive sat ned fra 1,3 pct. til 1,0 pct. pr.  

 påbegyndt måned.
Samtidig foreslås det nuværende  

 mindstebeløb på 50 kr. (25 kr. for A-skat og AM-bidrag)  

 ophævet.
Som nævnt er renten på nuværende  

 tidspunkt 1,3 pct. pr. påbegyndt måned.
De pågældende  

 rentebeløb er ikke fradragsberettiget.
Når der tages hensyn  

 hertil, er den nuværende rente væsentlig højere end  

 renteniveauet i samfundet i øvrigt på nuværende tidspunkt.  

 Den foreslåede rente vil stadig medføre en højere  

 rentesats end den almindelige udlånsrente.
En månedlig efter-skat-rente på 1,3 pct.  

 svarer til en årlig før-skat-rente på ca. 26 pct.
En  

 månedlig efter-skat-rente på 1,0 pct. svarer til en årlig  

 før-skat-rente på ca. 20 pct.
Renten for indeholdelses- og afgiftspligtige har  

 traditionelt været højere end for skattepligtige.
Indeholdelses-  

 og afgiftspligtige indeholder eller opkræver skatter og afgifter  

 på statens vegne, og ligger således inde med A-skatter og/eller  

 afgifter, opkrævet fra lønmodtagere eller borgere, der skal  

 afregnes med staten.
Der kan være tale om betydelige beløb, som  

 den højere rente skal give en ekstra tilskyndelse til at betale  

 rettidigt.
Såfremt renten sættes for langt ned, tilskynder det  

 til at bruge Told Skat som kreditgiver frem for virksomhedens kassekredit.  

 Ligeledes er der ikke rimeligt over for de virksomheder, der betaler til  

 tiden, at andre har mulighed for at tiltage sig en billig kredit.
 Det bemærkes, at der ikke tilskrives renter, hvor  

 der er ydet henstand efter § 15, stk. 5.
Det foreslås desuden, at renten gøres  

 variabel.
Med den foreslåede formulering vil rentens udsving  

 følge markedsrentens bevægelser, mens rentesatsen dog vil ligge  

 noget højere, jf. ovenfor.
 Rentesatsen vil blive offentliggjort i Statstidende og  

 Tidsskrift for Skatter og Afgifter.
Til § 8 I § 8 foreslås indsat en hjemmel til fritagelse  

 for betaling af renter efter § 7, rykkergebyr efter § 6, samt  

 afgift for foreløbig fastsættelse af tilsvar efter § 4,  

 stk. 2. Bestemmelsen, der skal administreres restriktivt, anvendes til  

 at fritage virksomheder, der hidtil har betalt rettidigt, for betaling af  

 renter og afgifter ved for sent betaling, når det på grund af  

 særlige omstændigheder findes rimeligt.
Fritagelse kan ske i de  

 situationer, hvor der er tale om pludseligt opståede hændelser,  

 som virksomheden ikke har haft indflydelse på og ikke har kunnet  

 forudse, eksempelvis pludseligt opstået sygdom.
Herudover er det en  

 betingelse, at fristoverskridelsen er kortvarig.
I § 8, stk. 2,  

 bemyndiges ministeren til at fastsætte de nærmere betingelser for  

 fritagelse efter § 8, stk. 1.
Til § 9 Afregningsreglerne for personer, institutioner m.v., der  

 modtager punktafgiftspligtige varer fra andre EU-lande, og som ikke er  

 registreret eller anmeldt efter de pågældende afgiftslove, findes  

 i dag ligesom for registrerede virksomheder m.v. i hver enkelt afgiftslov.  

 Det foreslås, at reglerne samles i lovens § 9.
 Ifølge forslaget skal varemodtagerne ligesom efter  

 de gældende regler angive den mængde varer, der skal betales  

 afgift af, ved modtagelsen af varerne og indbetale afgiften senest samtidig  

 med, at angivelsen indsendes til Told Skat.
Det foreslås samtidig, at opkrævningslovens  

 § 3, stk. 2, og §§ 5, 6, 7 og § 8, nr. 2 og 3, finder  

 anvendelse.
Dette indebærer, at bestemmelserne om variabel rente og  

 muligheden for, at der kan opnås fritagelse for betaling af renter og  

 gebyr, også kommer til at gælde for disse varemodtagere.
Ved privates indførsel fra tredjelande afregnes  

 punktafgifterne efter toldlovens regler.
Henvisningerne til toldloven, der  

 findes i de enkelte punktafgiftslove, foreslås ikke overført til  

 opkrævningsloven.
Endelig bemyndiges skatteministeren til at fastsætte  

 bestemmelser om angivelser og afgiftens indbetaling.
Denne bemyndigelse  

 tænkes nærmere udmøntet i regler for angivelses- og  

 betalingsformen, indbetalingsstedet m.v.
Til § 10 Bestemmelsen fastlægger, at den, der for egen  

 regning driver en virksomhed, hæfter for virksomhedens betaling af  

 skatter og afgifter m.v.
 Den nye formulering udgør ikke en materiel  

 ændring i retstilstanden, men er mere præcis end den tidligere  

 formulering.
Til § 11 Bestemmelsen fastlægger de situationer, hvor  

 myndighederne kan kræve, at en virksomhed skal stille sikkerhed for  

 betaling af skatter og afgifter m.v.
Bestemmelserne om sikkerhedsstillelse er udvidet en del i  

 forhold til de i dag gældende regler i momsloven.
Dette er bl.a. sket  

 under hensyntagen til, at reglerne om forkortet afregningsperiode og  

 forkortet kredittid for A-skat og AM-bidrag samt for moms for virksomheder,  

 der afregner moms månedsvis, ikke foreslås videreført i  

 denne lov.
Dette er sket for at forenkle systemet.
I stk. 1 fastsættes, at en igangværende  

 virksomhed kan pålægges at stille sikkerhed, når  

 virksomheden flere gange ikke har betalt skatter og afgifter rettidigt og  

 samtidig enten er i restance med et større beløb eller ikke  

 rettidigt har indsendt selvangivelse (efter skattekontrollovens § 1),  

 eller når virksomhedens kapitalgrundlag er trukket ud af virksomheden.  

 De gældende regler for sikkerhedsstillelse for igangværende  

 virksomheder svarer stort set til nr. 1 a. Ændringen består i, at  

 der i restancebeløbet (25.000 kr.) inddrages virksomhedens eventuelle  

 restancer vedr. selskabsskat.
Baggrunden for at indføre to yderligere  

 kriterier, der kan begrunde krav om sikkerhedsstillelse, er, at netop  

 manglende selvangivelse eller at kapitalgrundlaget er trukket ud af  

 virksomheden har vist sig at være nogle af de første urotegn i  

 forbindelse med eksempelvis rullende kapital og momskarruselsvindel.
En virksomhed, der anmeldes til registrering, kan efter  

 stk. 2-4 pålægges at stille sikkerhed, hvis virksomhedens  

 ejer eller lignende tidligere har været involveret i en virksomhed, som  

 told- og skattemyndighederne har lidt tab på.
Der er her sket en mindre  

 udvidelse i forhold til gældende ret, idet tabet på 50.000 kr.  

 tidligere har skullet udgøres af A-skat, AM-bidrag og moms, mens der  

 med denne lov også inddrages tab vedr. punktafgifter.
Efter stk. 5 skal sikkerhed stilles med et  

 beløb, der svarer til virksomhedens forventede tilsvar af skatter og  

 afgifter m.v. i en 3-måneders periode.
I stk. 6 fastsættes,  

 at sikkerhed som udgangspunkt skal stilles senest 8 dage efter meddelelse om,  

 at de statslige told- og skattemyndigheder kræver sikkerhedsstillelse.  

 For igangværende virksomheder kan undladelse af sikkerhedsstillelse  

 medføre fratagelse af bevilling eller autorisation (eksempelvis  

 hyrevognsbevilling), såfremt der er hjemmel i særlovgivningen  

 dertil.
For nye virksomheder kan registrering ikke ske, med mindre der  

 stilles sikkerhed.
Igangsættelse eller fortsættelse af en  

 virksomhed, der er nægtet registrering, er strafbart efter § 17,  

 stk. 3. I det samtidig hermed fremsatte forslag til  

 konsekvensændringer indsættes der i hovedparten af  

 punktafgiftslovene en hjemmel til, at virksomhedens registrering kan  

 inddrages, hvis den krævede sikkerhed ikke stilles rettidigt.
Stk. 7 fastlægger de formelle krav til et  

 pålæg om sikkerhedsstillelse til en virksomhed, der anmeldes til  

 registrering.
Reglerne svarer stort set til de gældende regler i  

 momsloven.
 Det foreslås i stk. 8, at kravet om  

 sikkerhedsstillelse ophører, når virksomheden ikke længere  

 er i restance og i de seneste 12 måneder har betalt skatter og afgifter  

 rettidigt.
 Fyldestgørelse i sikkerhedsstillelsen sker efter de  

 almindelige regler herom.
Til § 12 Reglerne i § 12 omhandler udbetaling af negativt  

 tilsvar af skatter og afgifter m.v.
Et negativt tilsvar kan f.eks.  

 opstå, hvis virksomheden har betalt mere i moms af indkøb til  

 brug for virksomheden, end den har opkrævet, hvis virksomheden ved en  

 fejl har indbetalt for stort et beløb for en afregningsperiode eller  

 hvis der i et tilsvar skal fratrækkes en godtgørelse, som  

 overstiger tilsvaret.
 I stk. 3 og 4 bestemmes det, i hvilke tilfælde  

 udbetaling af negativt tilsvar kan tilbageholdes.
 Stk. 3 svarer til momsloves § 63, stk. 2,  

 2. og 3. pkt.
Reglerne i stk. 4 betyder, at der kan ske modregning  

 i udbetalinger efter stk. 1 for krav, der vedrører afsluttede  

 afregningsperioder, også krav, der endnu ikke er forfaldne.
Dette  

 sidste har kun relevans, hvor der i anden lovgivning er fastsat en  

 længere periode fra afregningsperiodens afslutning til  

 forfaldstidspunktet end afregningsperiodens længde, eksempelvis for  

 månedsafregnende momsvirksomheder.
 Derudover kan negativt tilsvar tilbageholdes,  

 såfremt virksomheden ikke rettidigt har indsendt sin selvangivelse.  

 Baggrunden herfor er - som også nævnt under § 11 -, at  

 manglende indsendelse af selvangivelse er et af de første tegn  

 på uregelmæssigheder i virksomheden.
 Såfremt tilbageholdelse er sket uberettiget,  

 tilskrives renter ved udbetaling efter de almindelige regler i  

 rentecirkulæret, Skatteministeriets cirkulære nr. 157 af 14.  

 oktober 1987.
Til § 13 De statslige told- og skattemyndigheder har i mange  

 år haft en praksis, hvorefter overdragelser (transporter) af negativ  

 moms blev noteret, men således at told- og skattemyndighedernes krav  

 gik forud for den noterede transport, uanset om kravet var opstået  

 efter noteringen af transporten.
En ophævelse af momslovens § 63,  

 stk. 2, fjernede utilsigtet hjemlen til denne praksis.
Dette betyder, at det på nuværende tidspunkt  

 er muligt at overdrage sine krav på udbetaling af negativ moms for al  

 fremtid.
Dette afskærer effektivt og for altid myndighederne fra at  

 modregne restancer, der opstår efter noteringen af transporten, i en  

 eventuel udbetaling af negativ moms.
En overdragelse for al fremtid, der afskærer Told  

 Skat fra nogensinde at modregne, vil ikke være rimelig, set i  

 sammenhæng med, at Told Skat for så vidt angår moms og  

 andre skatter/afgifter er tvangskreditor og -debitor og dermed ikke har  

 muligheden for - som en privat virksomhed - at regulere, hvorvidt  

 virksomheden har restancer eller penge til gode.
Dette afhænger af  

 forhold, som er helt uden for Told Skat s kontrol.
Skønt en virksomhed  

 kan have en legitim og handelsmæssig interesse i at kunne overdrage sin  

 negative moms til en kreditor, vil en overdragelse ud i al fremtid være  

 af så usikker en karakter, at den sjældent er udtryk for et  

 handelsmæssigt mellemværende (i modsætning til, hvor  

 virksomheden mod vederlag overdrager en konkret fordring på et konkret  

 beløb).
Bestemmelsen i § 13 betyder, at det gøres  

 umuligt at transportere krav, før den periode, som kravet  

 vedrører, er afsluttet.
En transport, der er foretaget før  

 periodens afslutning, vil efter bestemmelsen være ugyldig.
 En sådan overdragelse kan altså i fremtiden  

 tidligst foretages eksempelvis den 1. februar for moms for januar måned  

 for virksomheder, der afregner moms månedsvis, og 1. april for januar  

 kvartal for virksomheder, der afregner moms kvartårligt.
Til § 14 Bestemmelsen giver hjemmel til, at ubetalte skatter og  

 afgifter kan inddrives ved lønindeholdelse efter de almindelige regler  

 i kildeskattelovens § 73. Dette har hidtil ikke været muligt for  

 punktafgifter.
 Bemyndigelsen i 2. pkt. skal anvendes til nærmere at  

 fastsætte den praktiske fremgangsmåde ved lønindeholdelse,  

 under overholdelse af de i kildeskattelovens § 73 fastsatte regler.
Til § 15 Reglen er en videreførelse af gældende ret,  

 idet en tilsvarende bestemmelse findes i alle skatte- og afgiftslove, der  

 indeholder regler om opkrævning.
Momslovens bestemmelse er indsat ved  

 lovforslag nr.
L 5 af 4. oktober 1989.
Bestemmelsens stk. 8 hjemler eftergivelse, når  

 forholdene i ganske særlig grad taler derfor.
Bestemmelsen betyder, at  

 der trods stk. 4 om, at eftergivelse kun kan gives til fysiske personer,  

 kan ske eftergivelse til selskaber m.v.
Derudover er der tillige hjemmel i  

 stk. 8 til eftergivelse til personer, når forholdene i ganske  

 særlig grad taler derfor.
En tilføjelse om personer er indsat i  

 momslovens eftergivelsesbestemmelser ved lovforslag nr.
L 60 af 23. november  

 1994, hvoraf det fremgår, at bestemmelsen tænkes anvendt  

 restriktivt og fortrinsvis i tilfælde, hvor der er tale om  

 myndighedsfejl, force majeure eller force majeure lignende situationer.
Til § 16 Bestemmelsen giver skatteministeren hjemmel til at  

 fastsætte nærmere regler for hvem, der træffer  

 afgørelser efter loven, samt hvordan og hvorvidt disse  

 afgørelser kan påklages.
For skønsmæssige  

 ansættelser fastsættes det dog, at disse kan påklages til  

 Landsskatteretten, hvilket svarer til retstilstanden på de  

 områder, hvor der i dag findes skønsmæssige  

 ansættelser.
Til § 17 Ifølge bestemmelsen straffes den, der  

 forsætligt eller groft uagtsomt undlader at indsende angivelse, afgiver  

 urigtige eller vildledende oplysninger eller fortier oplysninger til brug for  

 angivelse, eller undlader at indbetale indeholdt A-skat og AM-bidrag  

 rettidigt.
Overtrædelser straffes med bøde.
Såfremt overtrædelsen begås med  

 forsæt til at unddrage statskassen skatter og afgifter, er straffen dog  

 bøde, hæfte eller fængsel indtil 2 år.
Det samme  

 gælder, hvis der foreligger skærpende omstændigheder ved  

 for sen indbetaling af A-skat og AM-bidrag.
Skærpende  

 omstændigheder vil bl.a. foreligge ved gentagelsestilfælde.
Ligeledes straffes den, der, efter registrering er  

 nægtet, driver registreringspligtig virksomhed, med bøde,  

 hæfte eller fængsel indtil 2 år.
Der er tale om  

 videreførsel af gældende ret.
Til § 18 Bestemmelsen betyder, at straffesager kan afgøres  

 med en administrativt fastsat bøde, såfremt det skønnes,  

 at sagen ikke vil medføre højere straf end bøde, og  

 virksomheden accepterer bøden.
Dette er en videreførsel af  

 gældende ret.
 Bestemmelsen hjemler også, at inddrivelse af  

 administrative bøder kan ske ved lønindeholdelse og  

 udpantning.
 Der er i gældende ret hjemmel til udpantning og  

 lønindeholdelse for administrative bøder vedr. kildeskatteloven  

 og arbejdsmarkedsfondsloven, moms og lønsumsafgift mens der er tale om  

 en ændring for punktafgifter.
Til § 19 Der er tale om videreførsel af gældende  

 ret.
Til § 20 Det foreslås, at opkrævningslovens regler har  

 virkning fra 1. januar 2001. Dette vil medføre, at afregningen for den  

 sidste afregningsperiode i 2000 skal ske efter de nye regler.
Det foreslås dog, at rentesatsen beregnet efter  

 § 7, stk. 2, først gælder for renter, der tilskrives efter  

 1. januar 2002. Indtil dette tidspunkt gælder den hidtidige rentesats,  

 1,3 pct. pr. påbegyndt måned, jf. stk. 2, 1. pkt.
Det  

 foreslås imidlertid, at der gives skatteministeren bemyndigelse til at  

 fastsætte, at renten beregnet efter § 7, stk. 2, kan anvendes fra  

 et tidligere tidspunkt end 1. januar 2002, jf. stk. 2, 3. pkt.
Der er til  

 brug herfor indsat en hjemmel til, at der kan beregnes en rentesats for 2001  

 på grundlag af oplysninger fra 2000, jf. stk. 2, 2. pkt.
Det vil ikke teknisk være muligt at ændre Told  

 Skat s edb-systemer, så den variable rente har virkning fra lovens  

 generelle virkningstidspunkt.
Der er ikke blot tale om at nedsætte  

 rentesatsen.
Nedsættelsen medfører, at systemerne skal  

 tilpasses, så de kan operere med to forskellige rentesatser.
Eftersom  

 det er tilpasningen til mere end én rentesats, der tager tid, vil  

 tidsplanen ikke kunne fremmes ved at undlade at gøre rentesatsen  

 variabel.
Det vil desuden være nødvendigt med en lægere  

 testperiode.
Såfremt de nødvendige edb-tilretninger kan  

 gennemføres tidsnok, er det hensigten, at bemyndigelsen udnyttes til  

 at give renten efter § 7 virkning fra 1. juli 2001.  

 Provenubemærkningerne til lovforslaget er derfor baseret på denne  

 virkningsdato.
 Reglen i § 12 om, at der sker tilbagebetaling af for  

 meget indbetalt tilsvar, har ikke virkning for indeholdt A-skat og  

 arbejdsmarkedsbidrag før 1. januar 2002. Indtil da vil hovedreglen  

 være, at for meget indeholdt A-skat og arbejdsmarkedsbidrag modregnes i  

 den følgende afregningsperiode.
Stk. 5 medfører, at § 13, hvorefter der ikke  

 kan udstedes transporter vedrørende krav, der vedrører  

 perioder, der endnu ikke er afsluttede, har virkning for transporter, som er  

 kommet frem til de statslige told- og skattemyndigheder efter lovens  

 fremsættelse.
Virkningstidspunktet, der er i overensstemmelse med  

 gældsbrevslovens § 31, er fastsat for at undgå, at der  

 mellem lovens fremsættelse og dens ikrafttræden udstedes  

 tidsubegrænsede transporter, der ellers ikke ville være omfattede  

 af lovændringen.
Til § 21 Loven gælder ikke for Færøerne og  

 Grønland.
