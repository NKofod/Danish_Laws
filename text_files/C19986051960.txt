Vejledning om godkendelse af  

 ferskvandsdambrug Indhold 1.
Indledning 2.
Ansøgning om godkendelse 2.1.
Administrative forhold 2.2.
Ansøgningens indhold 2.2.1.
Generelle oplysninger 2.2.2.
Oplysninger om dambrugets indretning og drift 2.2.3.
Oplysninger om dambrugets forurening 2.2.4.
Renere teknologi og miljøbeskyttende foranstaltninger 2.2.5.
Oplysninger om egenkontrol 3.
Godkendelsesmyndighedens behandling af ansøgningen 3.1.
Administrative forhold 3.2.
Lokalisering 3.3.
Dambrugsbekendtgørelsens betydning ved kapitel  

 5-godkendelse 3.4.
Godkendelsesmyndighedens afgørelse 3.5.
Afgørelsens indhold 3.5.1.
Generelt om vilkår 3.5.2.
Vilkår i forhold til dambrugsbekendtgørelsen 3.5.3.
Øvrige vilkår 3.6.
Administrative bestemmelser og klage over afgørelser 3.6.1.
Retsbeskyttelse og revision af vilkår 3.6.2.
Klage 4.
Lovgrundlaget 4.1.
Miljøbeskyttelsesloven med bekendtgørelser 4.2.
Anden lovgivning 5.
Bilag A 6.
Bilag B 1. Indledning Baggrund Miljøbeskyttelseslovens1)  kapitel 5 omhandler en  

 godkendelsesordning for virksomheder, der er optaget på en særlig  

 liste (listevirksomheder). Godkendelsesbekendtgørelsen2)  fastsætter nærmere regler  

 for denne ordning.
Alle dambrug, bortset fra anlæg med fuld  

 recirkulering til opdræt af ål, er omfattet af  

 godkendelsesordningen, jf. bilag 1, pkt.
I 2 i  

 godkendelsesbekendtgørelsen, og skal derfor miljøgodkendes.
Der  

 skal for bestående listevirksomheder, herunder dambrug, der ikke har en  

 samlet godkendelse efter miljøbeskyttelseslovens kapitel 5, indsendes  

 ansøgning herom til godkendelsesmyndigheden, jf.  

 miljøbeskyttelseslovens § 39. Ifølge  

 indkaldelsesbekendtgørelsen3)  skal denne ansøgning for  

 dambrugs vedkommende være indgivet senest den 1. januar 1999.
Formål og indhold Denne vejledning er et supplement til eksisterende  

 bekendtgørelser og vejledninger på miljøområdet,  

 herunder Miljøstyrelsens nr. 3/1993 om godkendelse af  

 listevirksomheder (godkendelsesvejledningen), der således ikke  

 erstattes af denne vejledning.
 Vejledningen omhandler kun godkendelsespligtige  

 ferskvandsdambrug.
Denne vejledning er tænkt anvendt ved udarbejdelse  

 af ansøgning om godkendelse af ferskvandsdambrug til opdræt af  

 fisk i medfør af kapitel 5 i miljøbeskyttelsesloven samt ved  

 myndighedernes behandling af samme.
For saltvandsbrug henvises til relevante  

 bestemmelser herom.
 Det bærende element i vejledningen er at  

 amtsrådet i forbindelse med behandling af ansøgning om  

 miljøgodkendelse af dambrug skal sikre at  

 kvalitetsmålsætningerne for de berørte vandområder,  

 herunder fiskevandsmålsætningerne, varetages.
Arbejdsgruppe vedrørende det tekniske grundlag  

 for miljøgodkendelse af dambrug Der blev i efteråret 1996 nedsat en arbejdsgruppe  

 med repræsentanter fra Landbrugs- og Fiskeriministeriet (nu Ministeriet  

 for Fødevarer, Landbrug og Fiskeri), Miljø- og  

 Energiministeriet samt Dansk Dambrugerforening, der skulle udrede  

 mulighederne for at forbedre det tekniske grundlag for  

 miljøgodkendelse af dambrugene.
Arbejdsgruppens rapport skulle danne  

 grundlag for iværksættelse af forsknings- og  

 udredningsinitiativer med henblik på at forbedre dokumentationen af  

 forskellige renseforanstaltningers effekt.
Rapporten vil kunne indgå i  

 grundlaget for amtsrådets vurdering af ansøgningen (se  

 også afsnit 3.4 nedenfor om godkendelsesmyndighedens afgørelse -  

 det tekniske grundlag).
2. Ansøgning om godkendelse 2.1. Administrative forhold Indsendelse af ansøgning om godkendelse Afgørelse om godkendelse af dambrug træffes  

 af amtsrådet, jf. godkendelsesbekendtgørelsens § 3,  

 stk. 1. Ansøgning om godkendelse skal være skriftlig og  

 skal ledsages af de oplysninger med fornøden dokumentation, der  

 fremgår af godkendelsesbekendtgørelsens § 6, stk. 1,  

 jf. bekendtgørelsens bilag 2 (se afsnit 2.2 nedenfor om  

 ansøgningens indhold).
Ansøgningen stiles til amtsrådet, men sendes  

 til kommunalbestyrelsen i den kommune, hvori dambruget ligger.  

 Kommunalbestyrelsen videresender straks ansøgningen og sagens bilag  

 til amtsrådet sammen med kommunens udtalelser i sagen.
Kopi af  

 fremsendelsesskrivelsen samt af kommunens udtalelser i sagen sendes samtidig  

 til ansøgeren, jf. godkendelsesbekendtgørelsens § 4.
Godkendelsespligt Bestående dambrug, der ikke har en samlet  

 godkendelse af alle anlæg og aktiviteter, skal godkendes, jf.  

 miljøbeskyttelseslovens § 39. Ansøgningen skal omfatte  

 alle dele af det bestående dambrug og dettes anlæg, indretninger  

 og aktiviteter, som ikke er godkendt i medfør af  

 miljøbeskyttelseslovens kapitel 5, jf.  

 indkaldelsesbekendtgørelsens § 4, stk. 1. Er dambruget alene  

 reguleret efter dambrugsbekendtgørelsen4) , vil hele dambruget således skulle  

 godkendes.
Dambrugsdrift skal tillige godkendes, selv om denne virksomhed  

 udøves som biaktivitet på en virksomhed, der ikke er  

 godkendelsespligtig, jf. godkendelsesbekendtgørelsens § 3,  

 stk. 5.
Ændringer udvidelser Bygnings- og driftsmæssige ændringer og  

 udvidelser, som kan indebære øget forurening, skal ligeledes  

 godkendes, jf. miljøbeskyttelseslovens § 33, stk. 1, selv om  

 der som følge af planlagte forureningsbegrænsende  

 foranstaltninger ikke samlet vil ske en forøgelse af dambrugets  

 forureningsbidrag i omgivelserne, jf. godkendelsesbekendtgørelsens  

 § 1, stk. 5. Dambrug må ikke udvides eller ændres  

 bygningsmæssigt eller driftsmæssigt på en måde, som  

 indebærer forøget forurening, før udvidelsen eller  

 ændringen er godkendt, jf. miljøbeskyttelseslovens § 33,  

 stk. 1.
Amtsrådet træffer afgørelse om,  

 hvorvidt en indretning, en ændring eller en udvidelse af et dambrug  

 kræver godkendelse.
I tilfælde af tvivl om godkendelsespligt kan  

 spørgsmålet af amtsrådet forelægges for  

 Miljøstyrelsen, jf. godkendelsesbekendtgørelsens § 2.  

 Disse afgørelser kan ikke påklages til anden administrativ  

 myndighed, jf. miljøbeskyttelseslovens § 37.
Rammegodkendelse Miljøbeskyttelseslovens bestemmelser om  

 rammegodkendelser finder anvendelse.
For nærmere detaljer, se lovens  

 § 36, godkendelsesbekendtgørelsen og vejledning om godkendelse af  

 listevirksomhed.
 Rammegodkendelser bør fortrinsvis meddeles  

 virksomheder, der dokumenterer vilje og evne til miljøansvarlig  

 adfærd, eventuelt i form af et egenkontrolprogram med  

 regelmæssige målinger og journaloptegnelser af drift- og  

 vedligeholdelsesparametre eller et miljøstyringssystem.
Frivillig godkendelse Hidtil har bestående dambrug kunnet søge om  

 frivillig godkendelse efter miljøbeskyttelseslovens § 38,  

 stk. 1, f.eks. hvis dambrugsejeren har ønsket klarhed med hensyn  

 til fortsat virksomhed på stedet.
Denne bestemmelse vil fremover miste  

 sin praktiske betydning, idet bestående dambrug, der ikke har en samlet  

 godkendelse, har pligt til at indgive ansøgning herom inden 1. januar  

 1999.
Indvinding af overfladevand   år 2005 Ved en miljøgodkendelse må man  

 nødvendigvis lægge de lovlige forhold til grund, som eksisterer  

 på godkendelsestidspunktet.
Dette medfører, at bl.a.  

 produktionens størrelse må vurderes på baggrund af den  

 vandmængde, der på ansøgningstidspunktet lovligt er til  

 rådighed for driften.
 For mange dambrug udløber  

 vandindvindingstilladelsen (retten til indvinding af overfladevand) i  

 medfør af vandforsyningsloven den 31. marts 2005. En  

 miljøgodkendelse giver ikke ret til - uanset 8 års  

 retsbeskyttelse - at få en tilladelse på uændrede  

 vilkår efter vandforsyningsloven.
 Ændringer i dambrugsdriften som følge af en  

 ændret vandindvindingstilladelse kan medføre, at der forinden  

 skal søges om godkendelse af ændringerne efter  

 miljøbeskyttelseslovens § 33.
2.2. Ansøgningens indhold Nødvendige oplysninger De nærmere regler vedrørende  

 ansøgningens udformning og indhold fremgår af  

 godkendelsesbekendtgørelsen.
Endvidere henvises til  

 godkendelsesvejledningen.
 Af godkendelsesbekendtgørelsens § 6  

 fremgår det, at ansøgningen skal være skriftlig og  

 ledsages af de oplysninger, der fremgår af bekendtgørelsens  

 bilag 2 (gengivet i denne vejlednings bilag A) med fornøden  

 dokumentation, herunder for dambrugets miljømæssige  

 påvirkning af de ydre omgivelser.
 Kravene til ansøgningens indhold kan  

 indskrænkes eller udvides efter den enkelte sags karakter, dog skal en  

 ansøgning som udgangspunkt indeholde nedennævnte oplysninger,  

 hvor det er relevant for det enkelte dambrug (se afsnit 2.2.1-2.2.5 nedenfor  

 samt bilag A og B).
2.2.1. Generelle oplysninger Det skal af ansøgningen fremgå, hvem der  

 ansøger, hvad der ansøges om samt hvilke lokale forhold, der  

 har betydning for amtets behandling af ansøgningen:
 Dambrugets navn, adresse og matrikelnummer.
 Ejerforhold (selskabsform m.v.).
 Den driftsansvarliges navn og adresse.
 Eksisterende tilladelser og godkendelser.
Hvilken type godkendelse ansøges der om? Godkendelse af et dambrug, der ikke har en samlet  

 miljøgodkendelse (godkendelse efter miljøbeskyttelseslovens  

 § 39).
 Godkendelse af en udvidelse eller en ændring af et dambrug  

 (godkendelse efter miljøbeskyttelseslovens § 33).
 Rammegodkendelse (miljøbeskyttelseslovens  

 § 36).
 Dambrugets beliggenhed i forhold til naboer  

 m.v.
 Oversigtsplan i passende målestok (f.eks. 1:4.000), med  

 angivelse af ejendommens matrikelnummer, dambrugets placering i forhold til  

 omgivelserne, herunder placering i forhold til tilstødende eller  

 omliggende grunde samt angivelse af transportveje til og fra dambruget.  

 Endvidere vises hele dambrugets placering på ejendommen før og  

 efter eventuel udvidelse eller ændring.
Planlagte ændringer De forventede tidspunkter for eventuelle bygge- og  

 anlægsarbejders påbegyndelse og afslutning samt for begyndelse af  

 dambrugets drift efter udvidelse eller ændring.
Planlægning Oplysninger om den fysiske planlægning, herunder  

 målsætning for recipienten og det område, hvor ejendommen  

 er beliggende, samt for tilgrænsende områder.
Beskyttelse Oplysninger om fredninger eller andre tinglyste forhold eller  

 beskyttelsesbestemmelser på ejendommen.
Andre aktiviteter Oplysning om bivirksomhed - f.eks. fårehold, pelsdyrfarm, andre  

 dyrehold, slagteri, biogasanlæg, komposteringsanlæg,  

 vindmøller og halmfyr m.v.
2.2.2. Oplysninger om dambrugets indretning og drift Der skal gives en række oplysninger om dambrugets  

 indretning og drift, herunder en angivelse af, hvor på dambruget, der  

 foregår særligt forurenende aktiviteter, og en nøje  

 beskrivelse af dambrugets produktionsprocesser.
Disse oplysninger bør  

 omfatte:
Indretning Målfast plan i passende målestok (f.eks. 1:1.000) over  

 dambrugets udformning med angivelse af vandstrømmens retning og  

 placering af nummererede tekniske installationer (renseforanstaltninger,  

 slamdepot, okkerfældning, beluftning, iltning, ind- og udløb,  

 nødomløb, anordninger til maling af vandføringen,  

 indvindingsboringer, rørføringer, returpumpningsanlæg  

 m.v.).
 Oplysninger om dambrugets samlede vanddækkede produktionsareal  

 (damme, kanaler m.v.).
 Beskrivelse af anlæg til opbevaring af slam (type,  

 størrelse og kapacitet).
 Beskrivelse af damtyper i de forskellige produktionsafsnit  

 (jorddamme, betonkummer m.v.).
 Oplysninger om opbevaring og/eller forarbejdning af foder.
 Beskrivelse af beluftnings- og iltningsanlæg, inkl.  

 iltningskapacitet.
 Beskrivelse af øvrige maskiner og redskaber, der  

 benyttes.
Produktion og foderforbrug Oplysninger om den årlige produktion og det årlige  

 foderforbrug.
Beskrivelse af de forventede produktionsforløb over  

 året, placering, art og størrelse (fiskeart, moderfisk, yngel,  

 sættefisk, øjenæg m.v.) med forbehold for naturgivne  

 ændringer og forhold uden for dambrugerens kontrol, f.eks. sygdom i  

 besætningen.
Produktionsforløbet skal beskrives for hver  

 besætningsart, f.eks. ved kurver.
 Beskrivelse af, hvorledes produktion og fodring tilpasses til den  

 indtagne vandmængde, vandets temperatur og iltmængde.
 Oplysninger om fodertyper, foderforbrug og foderkvotienter for de  

 respektive produktioner.
 Oplysninger om besætningens størrelse over året  

 (med forbehold for variationer på grund af vejrlig).
 Beskrivelse af arbejdsgange i øvrigt.
Vandforbrug Oplysninger om dambrugets vandindvindingstilladelser.
 Oplysninger om forbrug af overfladevand og grundvand og om  

 variationer i forbruget over året (formål, kapacitet og  

 mængde).
 Oplysninger om returpumpning (formål, kapacitet, mængder,  

 perioder, recirkuleringsgrad og frivandsafgivelse) og beskrivelse af  

 udformningen heraf.
Oplysninger om vandforbrug til faunapassage (omløb,  

 fisketrappe, ungfiskesluse m.v.) med angivelse af periode.
Faunapassage  

 påtegnes den målfaste plan over dambruget.
Energiforbrug Oplysninger om dambrugets forbrug af energi til varme, pumpning,  

 beluftning m.v.
Forbrug af hjælpestoffer Skøn over forventet forbrug af medicin, desinfektionsmidler,  

 hydratkalk og andre hjælpestoffer (mængde, art og formål)  

 fordelt over året.
 Beskrivelse af behandlingsmetoder (direkte tilsætning i damme,  

 lukkede beholdere m.v.) og procedurer.
 Oplysning om intern oplagring af medicin, desinfektionsmidler,  

 hydratkalk og andre hjælpestoffer.
2.2.3. Oplysninger om dambrugets forurening Ansøgningen skal indeholde oplysninger om  

 mængde og sammensætning af dambrugets spildevand, herunder  

 oplysninger om:
Spildevand Spildevandets indhold af organisk stof, suspenderet stof,  

 totalfosfor, ammoniumkvælstof og totalkvælstof samt medicin og  

 hjælpestoffer eller restprodukter heraf, fordelt over året (se  

 også afsnit 3.4 nedenfor om godkendelsesmyndighedens afgørelse -  

 spildevandets kvalitet).
Affald Oplysninger om mængder af affald, herunder slam, døde  

 fisk, rester af medicin og hjælpestoffer samt kemikalieaffald.
 Oplysninger om metoder og steder for opbevaring og håndtering  

 af slam, døde fisk og andet affald (herunder type, størrelse,  

 kapacitet og tømningshyppighed for anlæg og eventuelt  

 omladnings- og afhentningsstedets placering i forhold til vandløb,  

 vilde dyr, nabobeboelser o.l.).
Støj Angivelse af støjkilder, der kan give væsentlige  

 støjgener for omgivelserne (ventilationsanlæg, kompressorer,  

 maskiner til at bortskræmme fugle med, m.v.) - fordelt på daglige  

 og årlige driftsperioder.
Lugt Oplysninger om håndteringen af døde fisk og andre  

 luftforureningskilder (f.eks. formalin).
2.2.4. Renere teknologi og miljøbeskyttende foranstaltninger Renere teknologi I henhold til miljøbeskyttelseslovens hensigter og  

 bestemmelser skal den, der påbegynder eller udøver virksomhed,  

 som kan give anledning til forurening, træffe foranstaltninger til at  

 forebygge eller begrænse forureningen ved kilden (renere teknologi).  

 Virksomheden skal indrettes og drives således, at ressourceanvendelsen  

 (herunder energiforbruget) og affaldsfrembringelsen begrænses mest  

 muligt.
Hvis indgreb ved kilden ikke i sig selv er  

 tilstrækkelige, skal forureningen begrænses ved hjælp af  

 renseforanstaltninger.
De emissioner, der forekommer efter anvendelse af  

 renere teknologi og rensning, skal spredes i omgivelserne på en  

 måde, som sikrer, at der ikke opstår skade på mennesker og  

 miljø.
Teknologien, der afspejler denne strategi til forebyggelse  

 og bekæmpelse af forurening, betegnes »mindst forurenende teknologi«.  

 Dette begreb dækker over den nyeste udvikling i aktiviteter, processer  

 og driftsmetoder, herunder konstruktion, bygning, drift, vedligeholdelse og  

 fjernelse af procesanlæg.
Det forudsættes, at teknologien er  

 afprøvet - herhjemme eller i udlandet - i en skala, som gør den  

 tilgængelig i den relevante sammenhæng.
Hermed menes  

 gennemførlig for den pågældende eller lignende  

 virksomhedstype (ikke nødvendigvis for den enkelte virksomhed).  

 Foruden at være teknisk gennemførlig skal teknologien tillige  

 være økonomisk opnåelig for virksomhedstypen.
Ansøgningen skal indeholde en redegørelse  

 med fornøden dokumentation for, i hvilket omfang produktionen bygger  

 på anvendelsen af den mindst forurenende teknologi, samt oplysninger om  

 de bedst mulige miljøbeskyttende foranstaltninger, jf.  

 godkendelsesbekendtgørelsens § 6, stk. 1 og 2, jf.  

 bekendtgørelsens bilag 2, nr. 11 (gengivet i denne vejlednings bilag  

 A). Det påhviler således ansøgeren at redegøre for  

 effekten af de foreslåede renseforanstaltninger.
Der henvises dog til  

 rapporten fra arbejdsgruppen vedrørende det tekniske grundlag for  

 miljøgodkendelse af dambrug (se kapitel 1 ovenfor og afsnit 3.4  

 nedenfor om godkendelsesmyndighedens afgørelse).
Der skal ligeledes redegøres for, hvorledes  

 ressourceforbruget og miljøbelastningen kan nedbringes, for forbruget  

 af vand og energi og for det skønsmæssigt forventede forbrug af  

 medicin, kemikalier og andre hjælpestoffer.
Redegørelsen  

 koncentreres om de forhold, hvor det vurderes, at de største  

 forbedringer kan opnås, men bør specielt omhandle  

 følgende emner:
 Muligheder for nedbringelse af udledning af kvælstof, fosfor og  

 organisk stof.
 Muligheder for anvendelse af bedre og mindre forurenende fodertyper.  

 Muligheder for nedbringelse af vandforbruget.
 Muligheder for nedbringelse af energiforbruget.
Oplysninger om tilpasning af produktion og fodring i forhold til den  

 indtagne vandmængde (herunder vandets iltindhold og temperatur), valg  

 af foder, rensning, iltstyring og iltningsmetoder.
Dette skal sættes i  

 relation til forbrug af ressourcer (energi m.v.), ligesom årets  

 driftsrytme skal tages i betragtning.
 Muligheder for at flytte dambrugets udløb nærmere  

 stemmeværket.
 Oplysninger om tiltag med henblik på forebyggelse og minimering  

 af miljøbelastningen i forbindelse med håndtering af slam og  

 anvendelse af medicin og hjælpestoffer.
 Oplysninger om de bedst mulige miljøbeskyttende  

 foranstaltninger, herunder miljøstyringsaktiviteter.
Beskrivelse af driften af renseforanstaltninger  

 (tømningshyppighed, service, slamtransport m.v.), antal og placering,  

 angivelse af de stoffer, der tilføres, samt rensningsgraden for de  

 enkelte stoffer.
Materialet skal omfatte tekniske data for den enkelte  

 renseforanstaltning (maskevidde, kapacitet, hydraulisk belastning m.v.) samt  

 oplysninger om, hvilket erfarings-/dokumentationsmateriale, den  

 anførte rensegrad bygger på (se endvidere kapitel 1 om rapporten  

 fra arbejdsgruppen vedrørende det tekniske grundlag for  

 miljøgodkendelse af dambrug og afsnit 3.4 nedenfor om  

 godkendelsesmyndighedens afgørelse).
 Beskrivelse af eventuelle støj- og vibrationsdæmpende  

 foranstaltninger.
 Oplysning om mulige driftsforstyrrelser og uheld, som vil kunne  

 medføre væsentlig forurening (foderspild, slamflugt m.v.), samt  

 beskrivelse af foranstaltninger til imødegåelse heraf.
 Oplysninger om, hvilken begrænsende indflydelse eventuel  

 kalkning har på de aktuelle udledninger af  

 næringssalte.
2.2.5. Oplysninger om egenkontrol Egenkontrol Ansøgningen skal indeholde forslag til vilkår  

 og kontrol med overholdelse af fastsatte vilkår for dambrugets  

 etablering og drift (se også afsnit 3.5 nedenfor om afgørelsens  

 indhold), herunder forslag til:
 Målinger, prøveudtagninger, analyser og indberetning,  

 herunder hvor ofte og inden for hvilke perioder disse skal foretages.
 Procedurer for vedligeholdelse og eftersyn af dambruget, inkl. dets  

 renseforanstaltninger.
 Tilrettelæggelse af egenkontrollen, herunder hvem, der skal  

 forestå de enkelte dele af kontrollen.
3. Godkendelsesmyndighedens behandling af  

 ansøgningen 3.1. Administrative forhold Indsendelse af ansøgning Ansøgning om godkendelse skal indsendes senest 1.  

 januar 1999, jf. bekendtgørelse nr. 830 af 6. november 1997 om  

 ændring af indkaldelsesbekendtgørelsen.
Ansøgningen  

 stiles til amtsrådet, men sendes til kommunalbestyrelsen i den kommune,  

 hvori dambruget ligger.
Kommunalbestyrelsen videresender straks  

 ansøgningen og sagens bilag til amtsrådet sammen med kommunens  

 udtalelser i sagen.
Kopi af fremsendelsesskrivelsen samt af kommunens  

 udtalelser i sagen sendes samtidig til ansøgeren, jf.  

 godkendelsesbekendtgørelsens § 4.
Manglende ansøgning Hvis kommunalbestyrelsen ikke inden den nævnte frist  

 har modtaget en ansøgning, kan amtsrådet træffe  

 afgørelse om, at dambruget skal ophøre med driften af de  

 ikke-godkendte dele af virksomheden, jf. indkaldelsesbekendtgørelsens  

 § 6, stk. 2.
Afgørelse om godkendelse, påbud eller  

 forbud På baggrund af ansøgningen og de i  

 øvrigt foreliggende oplysninger i sagen foretager amtsrådet en  

 samlet vurdering af dambrugets drifts- og forureningsforhold.
Den hidtidige  

 lovlige drift og indretning af dambruget og dets påvirkning af  

 omgivelserne bør indgå i amtsrådets vurdering.
På baggrund af denne vurdering træffer amtsrådet  

 afgørelse om, hvorvidt der 1)	kan meddeles dambruget godkendelse, 2)	skal meddeles påbud om at foretage foranstaltninger til at  

 nedbringe dambrugets forurening, eller 3)	skal nedlægges forbud mod driften eller mod foretagelse af  

 bestemte aktiviteter, jf. miljøbeskyttelseslovens § 39,  

 stk. 2.
 Finder amtsrådet, at dambruget kan drives på  

 stedet uden væsentlige miljøgener i de ydre omgivelser, meddeles  

 godkendelse med vilkår for dambruget, inkl. vilkår for  

 egenkontrol, jf. godkendelsesbekendtgørelsens § 8, stk. 1  

 (se afsnit 3.5 nedenfor om afgørelsens indhold).
Det kan ikke udelukkes, at nogle dambrug ikke umiddelbart  

 vil kunne godkendes.
For de dele af dambruget, der ikke kan godkendes,  

 træffer amtsrådet afgørelse om, hvorvidt der skal meddeles  

 dambruget påbud eller forbud, jf. miljøbeskyttelseslovens  

 § 39, stk. 2. Dette sker i overensstemmelse med de generelle regler  

 i miljøbeskyttelseslovens § 41, stk. 1-3 (se også  

 afsnit 3.4 nedenfor om godkendelsesmyndighedens afgørelse).
 Der vil kunne indgives fornyet ansøgning efter  

 ændring af anlægs- og driftsforhold i overensstemmelse med  

 eventuelt meddelte påbud/forbud.
Mangelfuld ansøgning Ved vurderingen af, hvilke krav der kan stilles til  

 redegørelse og dokumentation i den enkelte sag, bør der henses  

 til omfanget af det forelagte projekt, specielt i de tilfælde, hvor der  

 ikke blot ansøges om godkendelse af dambrugets eksisterende indretning  

 og drift, men tillige af produktionsændringer og/eller udvidelser.
Finder amtsrådet, at ansøgningen ikke  

 indeholder de nødvendige oplysninger, skal dette skriftligt meddeles  

 ansøgeren med nærmere angivelse af de mangler i  

 oplysningsmaterialet, som dambruget må afhjælpe, før der  

 kan træffes en afgørelse i sagen.
Der fastsættes i  

 meddelelsen til ansøgeren en tidsfrist for, hvornår de manglende  

 oplysninger skal være fremkommet.
Denne afgørelse kan ikke  

 påklages til anden administrativ myndighed.
Ved ansøgning om  

 etablering, udvidelse eller ændring af dambrug skal det tilkendegives,  

 om ansøgningen anses for bortfaldet, såfremt oplysningerne ikke  

 er modtaget inden for fristen, jf. godkendelsesbekendtgørelsens  

 § 6, stk. 3. Amtsrådets meddelelse om bortfald af  

 ansøgningen kan ikke indbringes for højere administrativ  

 myndighed, jf. godkendelsesbekendtgørelsens § 18,  

 stk. 3.
 Amtsrådet kan kun afvise at behandle en  

 ansøgning, såfremt der er tale om sådanne mangler i  

 ansøgningsmaterialet, at amtsrådet ikke vil være i stand  

 til at træffe en afgørelse, som opfylder de krav, der stilles i  

 miljøbeskyttelseslovgivningen.
 Hvis kommunalbestyrelsen ikke inden den fastsatte frist  

 har modtaget de krævede oplysninger, kan amtsrådet træffe  

 afgørelse om, at dambruget skal ophøre med driften af de  

 ikke-godkendte dele af dambruget, jf. indkaldelsesbekendtgørelsens  

 § 6, stk. 2.
Tilladelser m.v. i medfør af anden lovgivning Inden der meddeles godkendelse efter  

 miljøbeskyttelseslovens kapitel 5, bør amtsrådet sikre,  

 at bestemmelser i anden lovgivning er overholdt, herunder at de  

 nødvendige godkendelser, tilladelser og dispensationer efter anden  

 lovgivning er indhentet.
Er dette ikke tilfældet, skal der ved  

 meddelelse af miljøgodkendelse gøres opmærksom på,  

 at godkendelsen ikke kan udnyttes, før andre relevante godkendelser  

 m.v. foreligger.
Påbegyndelse af arbejder/produktion inden  

 godkendelse Regler, som kan have betydning i forbindelse med  

 etablering, ændring eller udvidelse af et dambrug omfattet af denne  

 vejledning, kan f.eks. findes i miljøbeskyttelsesloven (bl.a. om  

 vandkvaliteten) med tilhørende bekendtgørelser, f.eks.  

 slambekendtgørelsen, naturbeskyttelsesloven (bl.a. om dambrugenes  

 ændringer af vandløbenes fysiske forhold og beskyttelse af andre  

 naturtyper og den danske fauna), vandforsyningsloven (om vandindvinding),  

 vandløbsloven (om dambrugenes ændringer af vandløbenes  

 fysiske forhold), ferskvandsfiskeriloven (om beskyttelse af den danske  

 fauna), planloven, arbejdsmiljøloven, byggelovgivningen,  

 kemikalieloven, landbrugsloven, sundhedslovgivningen (f.eks. om anvendelse af  

 medicin), vejlovgivningen og veterinærlovgivningen (se i øvrigt  

 kapitel 4 nedenfor om lovgrundlaget).
 Under behandling af en ansøgning om godkendelse kan  

 amtsrådet efter særskilt ansøgning herom meddele  

 tilladelse til påbegyndelse af bygge- og anlægsarbejder, hvis  

 disse udføres i overensstemmelse med en godkendt lokalplan.  

 Iværksættelse af arbejder sker på bygherrens ansvar, jf.  

 miljøbeskyttelseslovens § 33, stk. 2. Afslag på  

 ansøgning om en sådan tilladelse kan ikke indbringes for anden  

 administrativ myndighed, jf. godkendelsesbekendtgørelsens § 18,  

 stk. 2.
3.2. Lokalisering Planlov Administrationen af den lovgivning, der har betydning for  

 vandmiljøet og dermed for dambrugserhvervet, støtter sig i vidt  

 omfang på de regionale politiske målsætninger for  

 vandløb, søer og marine områder, der fastsættes af  

 amtsrådene i medfør af planloven.
Muligheden for godkendelse af et dambrug med den  

 eksisterende indretning eller efter udvidelse eller ændringer vil bl.a.  

 være afhængig af lokalitetens særlige forhold.
Den  

 vigtigste faktor for et dambrugs placering er regionplanens  

 målsætning for recipienten.
Af betydning er tillige øvrige  

 bestemmelser, der er fastsat i medfør af planlovgivningen.
Det er her  

 vigtigt at undgå, at der opstår arealanvendelseskonflikter.
Visse dambrug er placeret ved højt målsatte  

 recipienter.
For behandlingen af ansøgninger om godkendelse i disse  

 tilfælde, henvises til de generelle bemærkninger i afsnit 3.1  

 ovenfor om administrative forhold - afgørelse om godkendelse,  

 påbud eller forbud - og afsnit 3.4 nedenfor om godkendelsesmyndighedens  

 afgørelse.
 I byzoner, sommerhusområder og områder i  

 landzone, der ved lokalplan er udlagt til boligformål, kan der som  

 udgangspunkt ikke meddeles godkendelse efter kapitel 5 i  

 miljøbeskyttelsesloven.
 Godkendelsesmyndigheden kan dog meddele godkendelse til  

 visse ændringer af bestående anlæg og indretninger i  

 ovennævnte områder (renovering/forbedringer), såfremt disse  

 ikke medfører udvidelse af produktionen, og såfremt  

 ændringerne sker i overensstemmelse med en godkendt lokalplan.
Trafikforhold I behandlingen af ansøgningen indgår en  

 vurdering af, om kørsel til og fra dambruget vil kunne ske uden  

 væsentlige gener for de omkringboende, jf.  

 godkendelsesbekendtgørelsens § 8, stk. 3.
 De trafikale gener, herunder lugt-, støv- og  

 støjgener, kan eksempelvis opstå som følge af  

 tilkørsel af foder og frakørsel af fisk samt ved kørsel  

 på offentligt tilgængelig vej i forbindelse med opbevaring og  

 udbringning af slam.
Afgørelse med henvisning til lokalisering Amtsrådets afslag på ansøgning om  

 godkendelse begrundet i, at dambrugets lokalisering er i strid med  

 planlægningen, er endeligt og kan ikke påklages til anden  

 administrativ myndighed, jf. miljøbeskyttelseslovens § 34,  

 stk. 3.
 Derimod antages det, at afgørelser om, at en  

 virksomheds etablering er i strid med planlægningen, kan påklages  

 til Naturklagenævnet, jf. planlovens § 58, stk. 1.
3.3. Dambrugsbekendtgørelsens betydning ved kapitel  

 5-godkendelse Der blev med dambrugsbekendtgørelsen i 1989 skabt  

 grundlag for en generel regulering og ensartet administration af  

 dambrugserhvervet.
De af bekendtgørelsen omfattede dambrug er  

 derudover listevirksomheder, dvs. at dambrugene også efter  

 bekendtgørelsens ikrafttræden har haft mulighed for - og i visse  

 tilfælde pligt til - at ansøge om godkendelse efter  

 miljøbeskyttelseslovens kapitel 5.  

 Miljøgodkendelsesordningen har således for dambrugene  

 været et supplement til reguleringen i henhold til  

 dambrugsbekendtgørelsen.
 Alle dambrug, der endnu ikke har fået en samlet  

 godkendelse, herunder dambrug, der stadig helt eller delvist er reguleret  

 efter dambrugsbekendtgørelsen, skal indsende ansøgning om  

 godkendelse senest 1. januar 1999.
 I forbindelse med godkendelsesprocessen anvendes de  

 regler, der fremgår af miljøbeskyttelseslovens kapitel 5,  

 godkendelsesbekendtgørelsen og indkaldelsesbekendtgørelsen.  

 Dette medfører, at ansøgningerne skal indeholde de i  

 godkendelsesbekendtgørelsens § 6 krævede oplysninger med  

 fornøden dokumentation, og at godkendelsesmyndigheden foretager en  

 samlet vurdering af dambrugets drifts- og forureningsforhold, jf.  

 indkaldelsesbekendtgørelsens § 7, stk. 1. Desuden skal  

 afgørelsen indholde en redegørelse for og en vurdering af de  

 oplysninger, der foreligger i sagen, jf. godkendelsesbekendtgørelsens  

 § 8.
Amtsrådet skal således foretage en samlet  

 vurdering af den konkrete sag inden for de rammer, der er fastlagt i den  

 relevante lovgivning.
Det ligger ikke inden for Miljøstyrelsens  

 beføjelser derudover at opstille en række faste ufravigelige  

 kriterier for, hvornår et amtsråd kan/skal meddele et dambrug en  

 godkendelse.
 Dambrugsbekendtgørelsen vil fortsat skulle anvendes  

 - også i forbindelse med godkendelse af dambrug i medfør af  

 miljøbeskyttelseslovens kapitel 5.
Det fremgår af bemærkningerne til  

 miljøbeskyttelseslovens § 7 om branchebekendtgørelser, at  

 forureningsforhold, for hvilke der er fastsat generelle grænser, dvs.  

 herunder i dambrugsbekendtgørelsen, ikke behøver at blive  

 reguleret nærmere ved fastsættelse af vilkår i en  

 godkendelse, da de generelle grænser uden videre kan lægges til  

 grund.
Det fremgår yderligere af lovbemærkningerne, at der dog  

 ved ganske særlige lokale forhold kan være behov for at kunne  

 stille supplerende vilkår for afhjælpning af ulemper over for  

 virksomhedens naboer eller til beskyttelse af en særlig sårbar  

 recipient.
Dette betyder, at amtsrådene i forbindelse med  

 godkendelse af dambrug ikke nødvendigvis skal tage stilling til  

 dambrugsbekendtgørelsens generelle regler.
I de tilfælde, hvor  

 dambrugsbekendtgørelsens regler fraviges i forbindelse med  

 godkendelse, fastsætter amtsrådet vilkår herfor i den  

 enkelte godkendelse i overensstemmelse med miljøbeskyttelseslovens  

 § 34. Der bør i den enkelte godkendelse henvises til de generelle  

 regler i dambrugsbekendtgørelsen, der eventuelt kan vedlægges  

 godkendelsen.
 For at afklare eventuel tvivl om forholdet mellem  

 dambrugsbekendtgørelsen og de generelle regler om godkendelse i  

 miljøbeskyttelseslovens kapitel 5, er der ved den seneste revision af  

 dambrugsbekendtgørelsen 5)  taget stilling til, på hvilke  

 punkter og i hvilket omfang dambrugsbekendtgørelsen kan fraviges i  

 forbindelse med godkendelse, jf. bekendtgørelsens § 1,  

 stk. 3. For de enkelte punkter henvises til vejledningens afsnit 3.5.1  

 om vilkår i forhold til dambrugsbekendtgørelsen.
 Endvidere er det i dambrugsbekendtgørelsen  

 præciseret, jf. bekendtgørelsens § 1, stk. 1, at  

 amtsrådet ved meddelelse af godkendelse af dambrug, skal sikre at  

 hensynet til de berørte vandområder varetages, herunder  

 kvalitetsmålsætninger for vandløb og søer  

 opfyldes.
3.4. Godkendelsesmyndighedens afgørelse Samlet vurdering Amtsrådet foretager en samlet vurdering af  

 dambrugets drifts- og forureningsforhold på baggrund af  

 ansøgningen og de oplysninger, der i øvrigt foreligger i sagen,  

 dvs. der foretages en konkret og individuel vurdering af dambrugets  

 indretning og drift i forhold til de enkelte nær- og  

 fjernrecipienter.
Hensyn Udgangspunktet for behandlingen af en ansøgning fra  

 et bestående dambrug er, at der skal lægges vægt på  

 de samme hensyn som ved godkendelse af eventuelle nye dambrug.
Det betyder,  

 at der skal lægges vægt på, hvad der er opnåeligt ved  

 anvendelsen af den mindst forurenende teknologi, herunder mindre forurenende  

 råvarer, processer og anlæg, samt de bedst mulige  

 forureningsbegrænsende foranstaltninger, således at forureningen,  

 ressourceanvendelsen og affaldsfrembringelsen begrænses mest muligt.  

 Der skal i vurderingen af, hvad der er den bedst mulige løsning, tages  

 hensyn til, at det for et eksisterende dambrug ofte vil være forbundet  

 med væsentlig større omkostninger at nå et givet  

 beskyttelsesniveau end for et dambrug, der står over for etablering.
Se  

 også afsnit 2.2.4 ovenfor om renere teknologi og  

 miljøbeskyttende foranstaltninger.
Regionplaner Generelt udgør de retningslinier for kvaliteten og  

 anvendelsen af vandløb, søer og kystvande, der er fastsat i  

 medfør af planlovgivningen og indeholdt i amternes regionplaner, et  

 væsentligt grundlag for behandlingen af ansøgninger om  

 miljøgodkendelse (se også afsnit 3.2 ovenfor om lokalisering og  

 afsnit 3.4 nedenfor om godkendelsesmyndighedens afgørelse).
Det tekniske grundlag Ved vurderingen af hvilke krav, der kan stilles til  

 dokumentation i den enkelte sag, bør der henses til omfanget af det  

 forelagte projekt, specielt i de tilfælde, hvor der ikke blot  

 ansøges om godkendelse af dambrugets eksisterende indretning og drift,  

 men tillige om produktionsændringer og/eller -udvidelser.
Der  

 bør tages stilling til den dokumentation, der foreligger på  

 tidspunktet for behandlingen af ansøgningen.
 Når arbejdsgruppen vedrørende det tekniske  

 grundlag for miljøgodkendelse af dambrug har afsluttet sit arbejde,  

 vil resultatet kunne indgå i grundlaget for amtsrådets vurdering  

 af ansøgningen (se også kapitel 1 ovenfor).
Spildevandets kvalitet Såfremt amtsrådet i den enkelte sag vurderer,  

 at der ikke vil kunne fremlægges tilstrækkelige oplysninger om  

 spildevandets kvalitet, f.eks. i form af opgivne mængder af forskellige  

 stoffer og næringssalte i spildevandet, vil amtsrådet kunne  

 inddrage oplysninger om den hidtidige og foreslåede fremtidige drift af  

 dambruget, herunder tidligere anvendte mængder af foder, medicin og  

 hjælpestoffer og driftsrutiner i forbindelse med anvendelsen heraf samt  

 dambrugets redegørelse for egenkontrol.
Godkendelse Såfremt amtsrådet på baggrund af denne  

 vurdering finder, at der kan meddeles godkendelse af det ansøgte eller  

 dele heraf, meddeler amtsrådet godkendelse i overensstemmelse med  

 reglerne i godkendelsesbekendtgørelsen.
Godkendelse meddeles med  

 vilkår for dambrugets etablering og drift, herunder dambrugets  

 egenkontrol, jf. godkendelsesbekendtgørelsens § 8,  

 stk. 1.
Amtsrådet sikrer, at de hensyn, der er nævnt i  

 dambrugsbekendtgørelsens § 1, stk. 1, 1. pkt. om opfyldelse  

 af kvalitetsmålsætningen for vandløb og søer og  

 begrænsning af udledningen af næringssalte til havet, varetages  

 ved meddelelse af godkendelse.
Se også nedenfor om drift uden  

 væsentlige miljøgener.
Afslag Såfremt amtsrådet efter endt behandling af  

 ansøgningen vurderer, at betingelserne for at imødekomme denne  

 ikke er opfyldt, herunder at der mangler dokumentation for effekten af  

 foreslåede renseforanstaltninger, meddeles afslag for de dele af  

 dambruget, der ikke kan godkendes.
Der bør således ikke som  

 alternativ meddeles godkendelse af projektet på skærpede  

 vilkår.
 For de dele af et dambrug, der ikke kan godkendes,  

 træffer amtsrådet afgørelse om, hvorvidt der skal meddeles  

 dambruget påbud eller forbud i medfør af  

 miljøbeskyttelseslovens § 41, stk. 1-3.
 Såfremt afslaget alene er begrundet i manglende  

 dokumentation i forbindelse med ansøgning om udvidelse af  

 foderforbruget, har dambruget mulighed for at indgive fornyet  

 ansøgning på grundlag af det hidtidige foderforbrug.
Påbud Såfremt afslaget helt eller delvist er begrundet i,  

 at der ikke er skabt sikkerhed for, at forureningen fra dambruget med det  

 ansøgte projekt kan nedbringes til et acceptabelt niveau, bør  

 amtsrådet meddele dambruget påbud efter  

 miljøbeskyttelseslovens § 41, stk. 1, om reduktion af  

 forureningen inden en nærmere fastsat frist.
Når  

 gennemførte foranstaltninger har ført til, at dambruget kan  

 overholde gældende krav til nye dambrug, herunder at amtsrådet  

 finder, at dambruget ikke vil medføre væsentlig  

 forureningspåvirkning af recipienten, kan amtsrådet erstatte  

 påbudet med en godkendelse.
I modsat fald bør amtsrådet overveje at  

 kræve dambruget lukket.
Meningen er altså, at alle  

 godkendelsespligtige dambrug på længere sigt skal kunne  

 opnå en godkendelse.
Forbud Efter bemærkningerne til  

 miljøbeskyttelsesloven bør godkendelsesbehandlingen kun i  

 ekstreme tilfælde resultere i, at der nedlægges forbud mod den  

 videre drift af en virksomhed eller dele heraf, og kun hvis det  

 skønnes umuligt at nedbringe forureningen fra virksomheden til et  

 acceptabelt niveau.
Overvejelser om forbud bør derfor i praksis  

 først komme på tale, når mulighederne for at nedbringe  

 forureningen er grundigt undersøgt og ikke har ført til et  

 acceptabelt resultat.
Forbudet meddeles i givet fald med hjemmel i  

 miljøbeskyttelseslovens § 41.
 Kun i de tilfælde, hvor dambruget hverken har vist  

 vilje eller evne til at søge forureningen nedbragt, bør et  

 forbud meddeles som et umiddelbart resultat af godkendelsesbehandlingen.  

 Samtidig meddeles en frist for dambrugets afvikling og endelige ophør.  

 Fristen bør fastsættes til højst 3 år, dog senest  

 til 31. december 2002.
3.5. Afgørelsens indhold 3.5.1. Generelt om vilkår Redegørelse og vurdering Amtets afgørelse skal indeholde en  

 redegørelse for og en vurdering af de oplysninger, der foreligger i  

 sagen.
Se godkendelsesbekendtgørelsens § 8 for nærmere  

 detaljer.
Godkendelse med vilkår Finder amtsrådet, at dambruget kan drives på  

 stedet uden væsentlige miljøgener i de ydre omgivelser, meddeles  

 godkendelse med vilkår for dambruget, jf.  

 godkendelsesbekendtgørelsens § 8, stk. 1. Vilkår  

 bør fastsættes for alle relevante forhold ved dambrugets  

 indretning og drift på en sådan made, at de kan efterkommes og  

 kontrolleres.
Andre vilkår end ifølge  

 dambrugsbekendtgørelsen Amtsrådet kan ved meddelelse af godkendelse  

 fastsætte vilkår om andre forhold end dem, der er reguleret ved  

 dambrugsbekendtgørelsen (se også afsnit 3.5.2-3.5.3 nedenfor om  

 vilkår i forhold til dambrugsbekendtgørelsen og øvrige  

 vilkår).
3.5.2. Vilkår i forhold til dambrugsbekendtgørelsen Det fremgår af dambrugsbekendtgørelsens  

 § 1, stk. 3, at bekendtgørelsens bestemmelser kan fraviges  

 ved meddelelse af godkendelse i det omfang, det fremgår af de enkelte  

 bestemmelser, eller såfremt amtsrådet finder det  

 nødvendigt for opfyldelse af kvalitetsmålsætningen for  

 vandløb og søer jf. § 1, stk. 1.
Foderforbrug De enkelte dambrug har tidligere i medfør af  

 dambrugsbekendtgørelsen fået fastsat et maksimalt årligt  

 foderforbrug.
Ved godkendelse af dambrug skal amtsrådet ligeledes  

 fastsætte vilkår om det maksimale foderforbrug, jf.  

 dambrugsbekendtgørelsens § 2, stk. 4. Amtsrådet kan i  

 denne forbindelse fravige størrelsen af det foderforbrug, som  

 amtsrådet har fastsat for de enkelte dambrug i medfør af  

 bekendtgørelsens § 2, stk. 1.
Bekendtgørelsens § 1, stk. 1, 1. pkt., om  

 de hensyn, som amtsrådet skal sikre varetaget ved meddelelse af  

 godkendelse, finder tillige anvendelse.
Se også nedenfor om drift uden  

 væsentlige miljøgener.
Godkendelse af uændret foderforbrug Ved miljøgodkendelse af bestående dambrug,  

 der ikke påtænker en udvidelse i forhold til det efter  

 dambrugsbekendtgørelsen fastsatte højst tilladelige  

 foderforbrug, vil det i almindelighed være tilstrækkeligt, at det  

 med ansøgningen og den medfølgende fornødne  

 dokumentation efter amtsrådets vurdering findes godtgjort, at 1)	det forelagte projekt opfylder miljøbeskyttelseslovens  

 bestemmelser om anvendelse af renere teknologi og bedst mulige  

 miljøbeskyttende foranstaltninger i et omfang, der kan anses for  

 rimeligt for et dambrug af den pågældende anlægstype og  

 størrelse, 2)	dambruget kan drives uden væsentlig  

 forureningspåvirkning af omgivelserne og på en sådan  

 måde, at driften ikke hindrer opfyldelse af målsætningen  

 for nedstrøms liggende vandløb og søer, og Godkendelse af udvidet foderforbrug Såfremt der er ansøgt derom, har  

 amtsrådet mulighed for at godkende en udvidelse af det maksimale  

 foderforbrug, jf. dambrugsbekendtgørelsens § 2, stk. 4.  

 Imødekommelse af en sådan ansøgning bør  

 forudsætte, at der med ansøgningen er fremlagt sikker  

 dokumentation for effekten af de foreslåede renseforanstaltninger, og  

 at der foreligger en høj grad af sikkerhed med hensyn til dambrugets  

 miljømæssige påvirkning af omgivelserne, jf.  

 ovenstående.
 Den omstændighed, at den aktuelle udledning fra et  

 dambrug ikke påvirker vandløbets målsatte  

 forureningstilstand i negativ retning, og at dambrugets indretning og drift i  

 almindelighed kan beskrives som miljømæssigt acceptabel, er ikke  

 i sig selv tilstrækkeligt grundlag for at meddele godkendelse til en  

 væsentlig forhøjelse af det maksimale foderforbrug.
 Se tillige nedenfor om drift uden væsentlige  

 miljøgener.
Foderkvalitet Eftersom regler om, hvilke fodertyper, der vil kunne  

 godkendes, fortsat vil blive fastsat fra centralt hold, vil det som  

 udgangspunkt ikke være nødvendigt at fastsætte  

 vilkår herfor i den enkelte godkendelse.
 I de tilfælde, hvor amtsrådet finder, at der  

 er behov for at godkende en fodertype med et lavere fosforindhold og/eller  

 højere bruttoenergiindhold end de grænseværdier, der  

 fremgår af dambrugsbekendtgørelsen, jf.  

 dambrugsbekendtgørelsens § 4, stk. 1, fastsættes  

 vilkår herfor i den pågældende godkendelse.
Udleder-grænseværdier Dambrug skal fortsat indrettes og drives således, at  

 udledningen fra dambruget opfylder de udledergrænseværdier, der  

 er fastsat i dambrugsbekendtgørelsens bilag 3, jf.  

 bekendtgørelsens § 5, stk. 1.
 Ved udarbejdelse af vilkår for  

 spildevandsudledningen skal det samtidig sikres, at den kvalitet, der er  

 fastsat af amtsrådet for recipienten, kan overholdes efter meddelelsen  

 af udledningstilladelsen.
Recirkulering Ved godkendelse af dambrug kan amtsrådet fravige  

 dambrugsbekendtgørelsens udledergrænseværdier for dambrug,  

 hvor produktionsvandet recirkuleres og under forudsætning af, at  

 dambrugets samlede udledning af de nævnte forurenende stoffer ikke  

 forøges, jf. bekendtgørelsens § 5, stk. 2. Dette  

 må nødvendigvis medføre et reduceret  

 vandforbrug/-indtag.
 Godkendelse hertil forudsætter ligeledes, at et  

 dambrug ansøger herom, og at amtsrådet vurderer det  

 miljømæssigt forsvarligt under hensyn til den aktuelle  

 målsætning for nær- og fjernrecipienterne, herunder til  

 miljøpåvirkningen fra dambruget i forhold til  

 årstidsvarierende vandføring i recipienten.
 Amtsrådet må med vilkår om dambrugets  

 indretning og drift sikre, at mængden af spildevand ikke overstiger,  

 hvad der har været lagt til grund ved fastsættelse af  

 sådanne udlederkrav, der fraviger dambrugsbekendtgørelsens  

 værdier.
Vilkår om dambrugets samlede udledninger Amtsrådet kan tillige ved godkendelse af dambrug  

 fastsætte vilkår for dambrugets samlede udledninger, jf.  

 § 5, stk. 1. Såfremt amtsrådet efter ansøgning  

 herom vurderer, at dambrugets miljømæssige påvirkning af  

 omgivelserne - under hensyn til den aktuelle målsætning for  

 nær- og fjernrecipienterne - på forsvarlig måde kan  

 reguleres ved fastsættelse af vilkår for virksomhedens samlede  

 udledning af forurenende stoffer, kan amtsrådet fastsætte  

 vilkår herom i en godkendelse.
Dambrugsbekendtgørelsens  

 udledergrænseværdier skal fortsat overholdes, jf.  

 bekendtgørelsens § 5, og der skal samtidig fastsættes  

 vilkår om dambrugets højst tilladelige årlige  

 foderforbrug, jf. § 2, stk. 4.
 Med vilkår for dambrugets samlede udledning må  

 egenkontrolprogrammet fastlægges således, at det med  

 tilstrækkelig sikkerhed kan dokumentere udledningens størrelse  

 (se også nedenfor om egenkontrol).
Renseforanstaltninger Dambrug skal som udgangspunkt fortsat være indrettet  

 og drives med enten bundfældningsanlæg i de enkelte damme  

 og/eller centralt bundfældningsanlæg med slamsump som mindste  

 krav til renseforanstaltninger, jf. dambrugsbekendtgørelsens § 6,  

 stk. 1.
 Amtsrådet kan dog godkende andre  

 renseanlægstyper end nævnt i bilag 4, dvs.  

 bundfældningsanlæg, såfremt et dambrug  

 fyldestgørende dokumenterer, at renseanlægstyperne kan drives  

 med mindst samme renseeffekt og driftssikkerhed som anlæggene  

 nævnt i bilag 4, jf. dambrugsbekendtgørelsens § 6,  

 stk. 2. Amtsrådet kan hermed meddele godkendelse til drift af  

 dambrug med flere typer af renseforanstaltninger, f.eks. mikrosigter og  

 biofiltre, eller hvad der senere måtte blive relevant, herunder til  

 renseforanstaltninger, der ikke inkluderer  

 bundfældningsanlæg.
 Godkendelse af andre renseanlægstyper  

 forudsætter, at dambrugeren indsender en ansøgning herom, og at  

 amtsrådet vurderer, at den forelagte dokumentation for renseeffekt og  

 driftssikkerhed er tilstrækkelig til at sikre miljømæssigt  

 forsvarlig drift under hensyn til den aktuelle målsætning for  

 recipienten.
 Miljøstyrelsen skal gøre opmærksom  

 på, at der er foretaget en undersøgelse af renseeffekter af  

 mikrosigter og biofiltre ved dambrugsdrift med recirkulering af  

 produktionsvand. 6)  Ved  

 vurdering af eventuelle ansøgninger om godkendelse af disse  

 renseanlægstyper i forbindelse med recirkuleret drift kan  

 amtsrådet tage udgangspunkt i rapporten over projektet, idet der  

 fortsat skal foretages en vurdering af indretningen og driften af det enkelte  

 dambrug i forhold til de konkrete nær- og fjernrecipenter.
 Amtsrådet kan desuden påbyde foranstaltninger  

 til rensning af dambrugets afløbsvand udover de i stk. 1 samt de  

 i stk. 2 fastsatte foranstaltninger, jf. bekendtgørelsens  

 § 6, stk. 3.
Drift uden væsentlige miljøgener Ifølge godkendelsesbekendtgørelsens  

 § 8, stk. 1, 2. pkt., meddeles godkendelse med vilkår for en  

 virksomheds etablering og drift, herunder den kontrol, som virksomheden selv  

 skal foretage, hvis virksomheden findes at kunne drives på stedet uden  

 væsentlige miljøgener i de ydre omgivelser.
Ifølge dambrugsbekendtgørelsens § 1,  

 stk. 1, 2. pkt., sikrer amtsrådet ved meddelelse af godkendelse i  

 medfør af miljøbeskyttelseslovens kapitel 5, at de i 1. pkt.  

 nævnte hensyn varetages.
Disse hensyn er at sikre opfyldelsen af  

 kvalitetsmålsætningen for vandløb og søer, der  

 påvirkes af dambrugsdrift, samt at begrænse udledningen af  

 næringssalte til havet ved fastsættelse af krav til indretning og  

 drift af dambrug.
Samlet vurdering af dambrugets forhold På baggrund af ansøgningen og de oplysninger,  

 der i øvrigt foreligger i sagen, foretager amtsrådet en samlet  

 vurdering af dambrugets drifts- og forureningsforhold, jf.  

 indkaldelsesbekendtgørelsens § 7, stk. 1.
Amtsrådets vurdering bør således bero  

 på en konkret og individuel vurdering på grundlag af de aktuelle  

 miljømæssige forudsætninger.
Herunder bør det  

 vurderes, om der er grundlag for at acceptere en større  

 miljøbelastning end den, der har været resultatet efter  

 regulering efter dambrugsbekendtgørelsen, eller om denne  

 miljøbelastning bør reduceres yderligere, for at  

 målsætningen for de berørte vandområder kan  

 opfyldes.
Såfremt de aktuelle miljømæssige  

 forudsætninger afviger fra de forudsætninger, der blev lagt til  

 grund ved fastsættelsen af målsætningen for de  

 berørte vandområders kvalitet, bør dette inddrages og  

 fremgå i forbindelse med sagens afgørelse.
Visse specifikke situationer I den forbindelse bør der i nogle situationer tages  

 særlige forhold i betragtning.
Heriblandt de tilfælde, hvor der  

 søges om produktionsudvidelse på dambrug, der som følge  

 af specifikke omstændigheder har haft en væsentligt nedsat  

 produktion i den periode, der har dannet grundlag for fastsættelsen af  

 det højst tilladelige foderforbrug efter  

 dambrugsbekendtgørelsen, dvs. 1984-1988. I disse tilfælde  

 bør udgangspunktet for den acceptable miljøbelastning vurderes  

 særskilt.
 Såfremt amtsrådet efter ansøgning herom  

 i en godkendelse fastsætter vilkår for dambrugets indretning og  

 drift, der indebærer en forøget forurening fra dambruget i  

 forhold til den forurening, der har været resultatet af reguleringen i  

 medfør af dambrugsbekendtgørelsen, bør amtets  

 afgørelse i overensstemmelse med godkendelsesbekendtgørelsens  

 § 8, stk. 1, indeholde en redegørelse og en begrundelse for,  

 at en sådan forøget forurening er miljømæssigt  

 forsvarlig henset til den aktuelle miljøtilstand i nær- og  

 fjernrecipienten og henset til målsætningen for  

 vandområderne.
3.5.3. Øvrige vilkår Spildevand er omfattet af kapitel 5 i  

 miljøbeskyttelsesloven Spørgsmål om tilladelse til udledning af  

 spildevand direkte til vandløb, søer eller havet fra et dambrug  

 skal behandles samtidig med afgørelsen om godkendelse efter  

 miljøbeskyttelseslovens kapitel 5 og indgår i godkendelsen.  

 Vilkår for udledningen af spildevand behandles efter reglerne i dette  

 kapitel, jf. miljøbeskyttelseslovens § 34, stk. 3.
 Se også Miljøministeriets  

 bekendtgørelse nr. 310 af 25. april 1994 om spildevandstilladelser  

 m.v. efter miljøbeskyttelseslovens kapitel 3 og 4 (se kapitel 4  

 nedenfor om lovgrundlaget).
Medicin og hjælpestoffer Amtsrådet bør ved meddelelse af tilladelse  

 til udledning af spildevand sikre, at anvendelsen af medicin og  

 hjælpestoffer ikke giver fare for påvirkning af omgivelserne.
Der  

 kan f.eks. henvises til notat fra Danmarks Miljøundersøgelser  

 om hjælpestoffer og medicin.7) Andre stoffer i spildevandet Der skal i et tilstrækkeligt omfang fastsættes  

 vilkår for udledning af stoffer, der er opført i Miljø-  

 og Energiministeriets bekendtgørelse nr. 921 af 8. oktober 1996 om  

 kvalitetskrav for vandområder og krav til udledning af visse farlige  

 stoffer til vandløb, søer eller havet.
Renere teknologi Der bør fra amtsrådets side stilles krav til  

 dambrug om begrænsning af forureningen på basis af principperne  

 om renere teknologi og miljøbeskyttende foranstaltninger (se afsnit  

 2.2.4 ovenfor herom).
 Der bør ikke fastsættes krav om anvendelse af  

 en bestemt teknologi, men derimod krav til indretning og drift svarende til  

 det forureningsniveau, der er opnåeligt ved anvendelse af den renest  

 mulige teknologi.
 Vilkår fastsættes ud fra mulighederne på  

 tidspunktet for behandling af ansøgningen og ikke ud fra en  

 forventning om fremtidige muligheder.
 Når arbejdsgruppen vedrørende det tekniske  

 grundlag for miljøgodkendelse af dambrug har afsluttet sit arbejde,  

 vil resultatet kunne indgå i grundlaget for amtsrådets vurdering  

 af ansøgningen (se kapitel 1 ovenfor).
Slam Slam, der skal anvendes til jordbrugsformål, skal  

 overholde bestemmelserne i Miljø- og Energiministeriets  

 bekendtgørelse nr. 823 af 16. september 1996 om anvendelse af  

 affaldsprodukter til jordbrugsformål (se kapitel 4 nedenfor om  

 lovgrundlaget). Opfylder slammet ikke betingelserne i  

 slambekendtgørelsen for anvendelse til jordbrugsformål, vil  

 kommunalbestyrelsen skulle anvise håndtering, dvs. indsamling og  

 transport af slammet samt nyttiggørelse, f.eks. forbrænding, og  

 bortskaffelse, f.eks. deponering på eller i jorden, af slammet, jf.  

 § 35, stk. 1 i Miljø- og Energiministeriets  

 bekendtgørelse nr. 299 af 30. april 1997  

 (affaldsbekendtgørelsen) (se kapitel 4 nedenfor om lovgrundlaget).
Affald Der kan i en godkendelse stilles vilkår om, hvilke  

 mængder og typer af affald, der må frembringes.
Desuden kan der  

 stilles vilkår om håndtering og opbevaring af affald på  

 dambrugets grund inden bortfjernelse i det omfang, det er nødvendigt  

 af hensyn til belastningen af dambrugets omgivelser, herunder vilkår om  

 sortering eller opbevaring af visse affaldstyper (f.eks. døde fisk) i  

 bestemte containere.
Der henvises ligeledes til  

 affaldsbekendtgørelsen.
Kemiske stoffer og produkter Giftige stoffer og produkter skal opbevares forsvarligt,  

 under lås, utilgængeligt for børn og ikke sammen med eller  

 i nærheden af bl.a. foderstoffer, jf. § 38 i Miljø- og  

 Energiministeriets bekendtgørelse nr. 829 af 15. oktober 1993 om  

 kemiske stoffer og produkter.
Giftige bekæmpelsesmidler skal opbevares  

 på tilsvarende miljø- og sundhedsmæssigt forsvarlig vis,  

 jf. § 30 i Miljø- og Energiministeriets bekendtgørelse nr.  

 953 af 31. oktober 1996 om bekæmpelsesmidler.
Støj Støj fra dambrug stammer hovedsageligt fra  

 støjmaskiner til at bortskræmme fugle med, beluftningsmaskiner  

 samt øvrige maskiner og køretøjer.
Det vil ikke altid være relevant at måle  

 støjniveauet i skel.
I stedet kan støjniveauet måles ved  

 nærmeste nabobeboelse - f.eks. hvis der er tale om en enkelt beboelse i  

 det åbne land.
Ligger dambruget i nærheden af byzone,  

 sommerhusområde eller andre interesseområder, eller område  

 i landzone, der ved lokalplan er udlagt til boligformål, bør der  

 stilles skærpede støjvilkår, jf.
Miljøstyrelsens  

 vejledning nr. 5/1984 om ekstern støj fra virksomheder.
Der kan i godkendelsen f.eks. fastsættes  

 vilkår om anvendelse af bestemte adgangsveje ved til- og  

 frakørsel, herunder for dambrugets egne køretøjer.
Der  

 kan endvidere stilles vilkår om, at til- og frakørsel af foder,  

 slam m.v. kun må finde sted på bestemte tidspunkter.
Egenkontrol Godkendelsen skal indeholde vilkår for dambrugets  

 egenkontrol, jf. godkendelsesbekendtgørelsens § 8,  

 stk. 1.
 Dambrugeren skal i medfør af  

 dambrugsbekendtgørelsens § 14, stk. 1 og 2, lade udtage 2  

 henholdsvis 6 egenkontrolprøver i perioden april til oktober.
 Ved godkendelse af dambrug kan amtsrådet  

 fastsætte den nødvendige egenkontrol jf.  

 miljøbeskyttelseslovens § 34, jf. dambrugsbekendtgørelsens  

 § 14, stk. 5. Amtsrådet tager således i det enkelte  

 tilfælde stilling til, i hvilket omfang prøveudtagninger og  

 analyser skal indgå i vilkårene for egenkontrol som led i  

 tilsynet med den enkelte virksomhed, herunder omfanget af samt tidspunkter og  

 sted for prøvetagningen.
 Det er Miljøstyrelsens vurdering, at der som  

 udgangspunkt i de situationer, hvor et dambrug alene ansøger om  

 godkendelse af et uændret foderforbrug, hvor renseforanstaltningerne  

 opfylder dambrugsbekendtgørelsens krav, og hvor der ikke er  

 konstateret forureningspåvirkning af recipienten, ikke vil være  

 behov for flere prøver end de 2 henholdsvis 6 prøver, som  

 dambrugeren i medfør af bekendtgørelsens § 14, stk. 1  

 og 2, skal lade udtage.
Dambrugsbekendtgørelsens krav om henholdsvis 2  

 eller 6 egenkontrolprøver vurderes at være utilstrækkeligt  

 til at dokumentere overholdelse af fastsatte  

 udledergrænseværdier.
I de tilfælde, hvor amtsrådet  

 efter ansøgning herom skønner, at det enkelte dambrug på  

 miljømæssigt forsvarlig vis kan reguleres på dets samlede  

 udledninger i en godkendelse, vurderes det ud fra den viden, der eksisterer  

 ved denne vejlednings udsendelse, at egenkontrolprogrammet for at være  

 tilstrækkeligt statistisk sikkert som minimum bør omfatte 52  

 puljede ugeprøver pr. år for kvælstof og fosfor og 52  

 puljede døgnprøver pr. år for organisk stof  

 (BI5), kombineret med samtidige målinger af  

 vandføringen i dambrugets afløb.
Hvis ansøgningen ikke indeholder de  

 nødvendige oplysninger, meddeler amtsrådet skriftligt  

 ansøgeren dette med nærmere angivelse af de mangler i  

 oplysningsmaterialet, som dambruget må afhjælpe, før der  

 kan træffes en afgørelse i sagen, jf.  

 godkendelsesbekendtgørelsens § 6, stk. 3, 1. pkt.  

 Såfremt amtsrådet til brug for fastsættelse af vilkår  

 for dambrugets samlede udledninger har behov for dokumentation for  

 størrelsen af dambrugets samlede årlige udledninger, kan  

 amtsrådet anmode dambruget herom.
Denne dokumentation kan f.eks.  

 bestå i egenkontrol med tilstrækkelig statistisk sikkerhed (se  

 ovenfor), der foretages af et års produktion på de hidtidige  

 vilkår.
Når dambruget har fremlagt denne dokumentation, vil  

 vilkåret kunne fastsættes.
Såfremt amtsrådet efter endt behandling af  

 ansøgningen vurderer, at betingelserne for at imødekomme denne  

 ikke er opfyldt, herunder at der mangler dokumentation for effekten af  

 foreslåede renseforanstaltninger, meddeles afslag for de dele af  

 dambruget, der ikke kan godkendes.
Der bør således ikke som  

 alternativ meddeles godkendelse af projektet på skærpede  

 vilkår, herunder om et betydeligt antal egenkontrolprøver.
Der kan i godkendelsen fastsættes vilkår om  

 udarbejdelse og udformning af driftsinstruktioner m.v. for tilsyn og kontrol  

 med virksomhedens forureningsbegrænsende foranstaltninger, herunder  

 hvor på dambruget eventuelle prøver skal udtages, samt for,  

 hvorledes resultaterne af den egenkontrol, som virksomheden skal foretage,  

 skal gøres tilgængelig for tilsynsmyndigheden, og hvornår  

 kontrollen skal udføres første gang.
Godkendelsen bør  

 desuden indeholde angivelse af, hvilke måle- og analysemetoder, der  

 skal anvendes, samt angivelse af, om prøvetagning og -analyse kan/skal  

 foretages af virksomheden eller af et akkrediteret laboratorium.
Tidsbegrænsning Godkendelser kan i særlige tilfælde  

 tidsbegrænses, såfremt der er en væsentlig grund hertil,  

 jf. godkendelsesbekendtgørelsens § 11. Tidsbegrænsningen  

 skal angive tidspunktet for godkendelsens udløb.
Hvis en godkendelse  

 tidsbegrænses, skal godkendelsen indeholde den nærmere  

 begrundelse herfor.
Begrænsningen kan gælde såvel hele  

 godkendelsen som enkelte dele af den.
Ved behandling af den konkrete ansøgning tager  

 amtsrådet stilling til det materiale, inklusive dokumentation for  

 effekten af renseforanstaltninger, der foreligger på tidspunktet for  

 sagens behandling.
Den samlede godkendelse eller vilkår om renere  

 teknologi og/eller renseforanstaltninger bør ikke tidsbegrænses  

 i forventning om en bedre løsning på et senere tidspunkt.
Retsbeskyttelse I godkendelsen anføres tidspunktet for,  

 hvornår retsbeskyttelsen udløber, jf.  

 godkendelsesbekendtgørelsens § 12 (se også afsnit 3.6.1  

 nedenfor om retsbeskyttelse og revision af vilkår). Perioden regnes fra  

 meddelelse af godkendelsen.
I tilfælde af, at en afgørelse  

 påklages, regnes fristen for udløb af retsbeskyttelsen fra  

 meddelelse af den endelige afgørelse i godkendelsessagen.
3.6. Administrative bestemmelser og klage over afgørelser Afgørelser i sager om miljøgodkendelse af  

 dambrug udarbejdes i overensstemmelse med reglerne i  

 godkendelsesbekendtgørelsen herom.
Der henvises til de administrative  

 bestemmelser, der er fastsat i miljøbeskyttelseslovens kapitel 10 og  

 forvaltningslovens almindelige regler, herunder om partshøring og  

 begrundelse af skriftlige afgørelser, der ikke fuldt ud giver  

 adressaten medhold, samt det forvaltningsretlige  

 proportionalitetsprincip.
Afgørelser i sager om godkendelse skal meddeles  

 skriftligt til ansøgeren.
Afgørelser, der kan påklages,  

 skal også meddeles andre klageberettigede og involverede myndigheder  

 (se også afsnit 3.6.2 nedenfor om klage).
3.6.1. Retsbeskyttelse og revision af vilkår I en periode på 8 år fra meddelelsen af en  

 godkendelse kan der kun under visse nærmere fastlagte betingelser  

 meddeles påbud eller forbud, f.eks. når forureningen fra  

 dambruget går ud over det, som blev lagt til grund ved meddelelse af  

 godkendelsen, jf. miljøbeskyttelseslovens § 41, stk. 4.
 Der er mulighed for revision af utidssvarende vilkår  

 i godkendelsen efter udløbet af retsbeskyttelsesperioden, f.eks.  

 når det er miljømæssigt begrundet, eller hvis der er  

 udviklet renere teknologi, herunder bedre rensningsformer eller mindre  

 forurenende produktionsmetoder, jf. miljøbeskyttelseslovens § 41,  

 stk. 5.
Tilsynsmyndigheden kan dog inden for  

 retsbeskyttelsesperioden i form af påbud revidere vilkårene for  

 en godkendelse, herunder analyser, journalføring m.v., for at forbedre  

 dambrugets egenkontrol eller for at opnå et mere hensigtsmæssigt  

 tilsyn, jf. miljøbeskyttelseslovens § 72, stk. 2. Et  

 sådan påbud kan påklages.
Derimod kan der ikke i  

 medfør af § 72, stk. 2, ske ændringer af vilkår  

 om produktions- og driftsforhold eller vilkårsændringer, som kan  

 sidestilles med en skærpelse af emissionsvilkår.
Sådanne  

 ændringer af vilkår kan kun ske inden for rammerne af  

 miljøbeskyttelseslovens § 41, stk. 4, jf. ovenfor.
 Opmærksomheden henledes på, at tilladelser til  

 indvinding af overfladevand er tidsbegrænsede og ikke omfattet af den  

 8-årige retsbeskyttelse i henhold til miljøbeskyttelsesloven.  

 Eventuelle ændringer i dambrugets indretning og drift som følge  

 af ændret tilladelse om vandindvinding i medfør af  

 vandforsyningsloven vil kunne kræve godkendelse efter  

 miljøbeskyttelseslovens § 33, og ansøgning herom vil i  

 disse tilfælde skulle indsendes.
3.6.2. Klage Klagevejledning Ved meddelelse af afgørelser, der kan  

 påklages (herunder godkendelse efter miljøbeskyttelseslovens  

 kapitel 5, påbud om reduktion af forureningen og forbud mod fortsat  

 drift, jf. miljøbeskyttelseslovens § 41), skal der gives  

 klagevejledning.
Det skal fremgå, at amtsrådets afgørelse  

 kan påklages til Miljøstyrelsen som klagemyndighed, at klagen  

 skal fremsendes til amtsrådet, samt at klagen skal være modtaget  

 senest ved kontortids ophør den dag, klagefristen udløber.  

 Datoen for fristens udløb skal ligeledes oplyses.
 Såfremt en afgørelse ikke kan påklages,  

 meddeles dette i afgørelsen, jf. godkendelsesbekendtgørelsens  

 § 17, stk. 2.
Klagefrist Frist for klage er 4 uger fra den dag, hvor  

 afgørelsen er meddelt.
Miljøgodkendelser bekendtgøres  

 tillige offentligt, og klagefristen regnes her fra  

 bekendtgørelsestidspunktet.
Sker offentliggørelse efter  

 meddelelse af afgørelsen til adressaten, regnes klagefristen fra  

 bekendtgørelsestidspunktet.
Hvis klagefristen udløber på  

 en lørdag eller en søn- eller helligdag, forlænges  

 klagefristen automatisk til den følgende hverdag.
Ingen opsættende virkning af klage En klage over en godkendelse har ikke opsættende  

 virkning for så vidt angår retten til at udnytte godkendelsen,  

 medmindre ministeren bestemmer andet, jf. miljøbeskyttelseslovens  

 § 96. Ministeren har delegeret denne beføjelse til  

 Miljøstyrelsen.
Udnyttelse af godkendelsen kan dog kun ske under  

 opfyldelse af de af amtsrådet fastsatte vilkår for godkendelsen,  

 jf. godkendelsesbekendtgørelsens § 18, stk. 4.
Klage over en afgørelse om godkendelse, tilladelse  

 eller dispensation efter miljøbeskyttelsesloven har ikke  

 opsættende virkning, dvs. bygge- og anlægsarbejder eller  

 produktion kan påbegyndes på eget ansvar inden klagemyndighedens  

 afgørelse foreligger, medmindre klagemyndigheden bestemmer andet.
Det  

 skal præciseres, at påbegyndelse af bygge- og  

 anlægsarbejder eller drift inden godkendelse eller klagemyndighedens  

 afgørelse foreligger, ikke indebærer begrænsninger i  

 myndighedernes afgørelse eller adgang til at ændre eller  

 ophæve en påklaget godkendelse, dvs. at udnyttelse af  

 godkendelsen sker på egen risiko, jf. miljøbeskyttelseslovens  

 § 96.
 En klage har opsættende virkning for et påbud  

 eller forbud, medmindre klagemyndigheden bestemmer andet, jf.  

 miljøbeskyttelseslovens § 95. Dette gælder tillige  

 afgørelser om godkendelse af dambrug, såfremt vilkårene i  

 godkendelsen indebærer, at der skal foretages  

 forureningsbegrænsende foranstaltninger m.v. på et eksisterende  

 dambrug, jf. godkendelsesbekendtgørelsens § 18, stk. 5.
Miljøklagenævnet Miljøstyrelsens afgørelser om  

 miljøgodkendelse kan påklages til Miljøklagenævnet,  

 såfremt disse er større eller principielle.  

 Miljøklagenævnet afgør selv, hvilke sager det kan  

 behandle, jf. miljøbeskyttelseslovens § 103.
4. Lovgrundlaget 4.1. Miljøbeskyttelsesloven med bekendtgørelser Miljøbeskyttelsesloven Lovgrundlaget er Miljø- og Energiministeriets  

 bekendtgørelse nr. 625 af 15. juli 1997 af lov om  

 miljøbeskyttelse (miljøbeskyttelsesloven med senere  

 ændringer). Denne lov skal efter formålsbestemmelsen i § 1  

 medvirke til at værne om landets natur og miljø, så  

 samfundsudviklingen kan ske på et bæredygtigt grundlag i respekt  

 for menneskets livsvilkår og for bevarelsen af dyre- og planteliv.
Ved lovens administration skal der lægges vægt  

 på, hvad der er opnåeligt ved anvendelse af den mindst  

 forurenende teknologi, herunder mindre forurenende råvarer, processer  

 og anlæg samt de bedst mulige forureningsbekæmpende  

 foranstaltninger.
Ved vurderingen skal der særligt lægges  

 vægt på en forebyggende indsats gennem anvendelse af renere  

 teknologi, jf. § 3, stk. 1.
Lovens kapitel 3 omhandler beskyttelse af jord og  

 grundvand.
Efter § 19 må stoffer, produkter og materialer, der kan  

 forurene grundvand, jord og undergrund, ikke uden tilladelse nedgraves i  

 jorden, udledes eller oplægges på jorden, eller afledes til  

 undergrunden.
 Lovens kapitel 4 omhandler beskyttelse af overfladevand.  

 Stoffer, der kan forurene vandet, må ikke tilføres  

 vandløb, søer eller havet, ligesom sådanne stoffer ikke  

 må oplægges således, at der er fare for at vandet  

 forurenes, jf. § 27. De nærmere regler om meddelelse af  

 spildevandstilladelser findes i Miljøministeriets  

 bekendtgørelse nr. 310 af 25. april 1994 om spildevandstilladelser  

 m.v. efter miljøbeskyttelseslovens kapitel 3 og 4.
Lovens kapitel 5 omhandler godkendelse af  

 listevirksomheder.
Listevirksomheder, herunder dambrug, må ikke uden  

 godkendelse udvides eller ændres anlægsmæssigt eller  

 driftsmæssigt på en måde, som indebærer  

 forøget forurening.Tilladelse til udledning af spildevand fra selve  

 dambruget til vandløb, søer eller havet meddeles som en del af  

 kapitel 5- godkendelsen, jf. miljøbeskyttelseslovens § 34,  

 stk. 2.
Godkendelses- og  

 indkaldelsesbekendtgørelserne De nærmere bestemmelser vedrørende  

 godkendelse fremgår af Miljøministeriets bekendtgørelse  

 nr. 794 af 9. december 1991 om godkendelse af listevirksomhed  

 (godkendelsesbekendtgørelsen) og Miljøministeriets  

 bekendtgørelse nr. 532 af 20. juni 1992 om indkaldelse af  

 ansøgninger om godkendelse fra bestående listevirksomheder  

 (indkaldelsesbekendtgørelsen) som ændret ved Miljø- og  

 Energiministeriets bekendtgørelse nr. 830 af 6. november 1997.  

 Ferskvandsdambrug, bortset fra anlæg med fuld recirkulering til  

 opdræt af ål, skal inden 1. januar 1999 have indgivet  

 ansøgning om godkendelse.
Dambrugsbekendtgørelsen Indtil der er meddelt et dambrug godkendelse efter  

 miljøbeskyttelseslovens kapitel 5, er en række forhold  

 vedrørende drift og indretning af dambruget reguleret i Miljø-  

 og Energiministeriets bekendtgørelse nr. 204 af 31. marts 1998.
 Reglerne i dambrugsbekendtgørelsen tager sigte  

 på at sikre opfyldelsen af kvalitetsmålsætningen for  

 vandløb og søer, der påvirkes af dambrugsdrift, samt  

 på at begrænse udledningerne af næringssalte til havet ved  

 fastsættelse af krav til indretning og drift af dambrug, jf.  

 § 1.
Slambekendtgørelsen For at sikre, at jord og grundvand ikke forurenes, er der  

 i Miljø- og Energiministeriets bekendtgørelse nr. 823 af 16.  

 september 1996 om anvendelse af affaldsprodukter til jordbrugsformål  

 bl.a. opstillet regler for, i hvilket omfang slam fra bl.a. ferskvandsdambrug  

 kan anvendes til jordbrugsformål.
Slam fra ferskvandsdambrug kan anvendes til  

 jordbrugsformål uden forudgående tilladelse, under  

 forudsætning af overholdelse af bekendtgørelsens  

 grænseværdier for indhold af visse stoffer i slammet.  

 Grænseværdien for cadmium, der har vist sig at være et  

 særligt problem i dambrugsslam, er frem til den 30. juni år 2000  

 fastsat til 0,8 mg/kg tørstof eller 200 mg/kg totalfosfor.
Fra den 1.  

 juli år 2000 ændres grænseværdierne til 0,4 mg/kg  

 tørstof eller 100 mg/kg totalfosfor.
Slam, der ikke må anvendes  

 til jordbrugsformål, skal overholde bestemmelserne i  

 affaldsbekendtgørelsen, dvs. kommunalbestyrelsen skal anvise  

 håndtering af slammet.
Før anvendelse af slam i skove skal  

 amtsrådet meddele tilladelse.
Der skal indgås en skriftlig aftale mellem  

 slamproducent og bruger.
Kopi af den skriftlige aftale mellem slamproducent  

 og bruger skal ved aftalens indgåelse tilsendes kommunalbestyrelsen i  

 brugers kommune.
Producenten af slammet har pligt til at få foretaget  

 analyser på akkrediteret laboratorium, grænseværdierne skal  

 overholdes, og en deklaration skal følge slammet på dets vej til  

 bruger.
Kopi af deklarationen skal tilsendes amtsrådet i producentens  

 amt.
 Hvis den årlige levering til en bruger udgør  

 mere end 10 tons tørstof, skal kommunen tillige senest 8 dage  

 før leveringen have tilsendt en skriftlig meddelelse om den leverede  

 mængde og brugers navn og adresse.
Hvert år inden 1. marts skal dambrugeren skriftligt  

 indberette til amtsrådet, hvor store mængder dambrugsslam, der er  

 afhændet til jordbrugsformål i det foregående  

 kalenderår, fordelt på anvendelse i landbrug, skovbrug, gartneri,  

 parkdrift og privat havebrug.
Indberetningen skal ske med henvisning til  

 deklarationen for hvert affaldsprodukt.
Affaldsbekendtgørelsen Håndtering af affald, herunder affald der ikke kan  

 anvendes til jordbrugsformål, er reguleret efter  

 miljøbeskyttelseslovens kapitel 6 med tilhørende  

 bekendtgørelser, herunder Miljø- og Energiministeriets  

 bekendtgørelse nr. 299 af 30. april 1997 om affald til, og de  

 affaldsregulativer, som kommunalbestyrelserne har vedtaget i medfør  

 heraf.
4.2. Anden lovgivning Planloven Amterne skal i regionplanernes retningslinier  

 fastsætte målsætninger for kvaliteten og anvendelsen af  

 vandløb, søer og kystvande, jf. § 6, stk. 3, nr. 12,  

 i lov om planlægning (lovbekendtgørelse nr. 746 af 16. august  

 1994).
 Målsætningerne anvendes ved administrationen  

 af vandløbsloven, miljøbeskyttelsesloven og  

 vandforsyningsloven.
 Godkendelsesmyndigheden skal være opmærksom  

 på, om der skal indhentes landzonetilladelse, inden der kan  

 træffes afgørelse om godkendelse, jf. planlovens kapitel 7.
Vandløbsloven Bekendtgørelse nr. 404 af 19. maj 1992 af lov om  

 vandløb (vandløbsloven) med senere ændringer indeholder  

 det retlige grundlag for at regulere og administrere vandløbenes  

 fysiske forhold.
Vandløbsloven indeholder endvidere regler om  

 vedligeholdelse af vandløb.
Reglerne om fysiske indgreb findes  

 ligeledes i vandløbsloven.
Således må  

 opstemningsanlæg ikke etableres eller ændres uden godkendelse fra  

 vandløbsmyndigheden, jf. lovens § 48, ligesom  

 vandløbsmyndigheden kan meddele påbud om, at anlæg skal  

 ændres eller nedlægges, såfremt anlægget er til  

 væsentlig skade for vandløbskvaliteten, jf. lovens  

 § 50.
 I vandløb, hvor opstemningsanlæg er til  

 væsentlig skade for vandløbskvaliteten, kan amtsrådet,  

 hvis det ikke strider imod væsentlige kulturhistoriske interesser,  

 gennemføre de nødvendige foranstaltninger, herunder regulere  

 vandløbet, for at genskabe en tilfredsstillende natur- og  

 miljøkvalitet, jf. vandløbslovens § 37 a.
Ferskvandsfiskeriloven Ferskvandsfiskeriloven (lov nr. 330 af 14. maj 1992)  

 regulerer retten til fiskeri i vandløb.
Loven indeholder endvidere  

 regler om udsætning af fisk og krebs, om sikring af vildfiskens passage  

 ved opstemninger og om, at der ved dambrug og vandindvindingsanlæg kan  

 kræves anbragt gitre eller lignende for at forhindre fisk og  

 fiskeyngels adgang til anlægget.
Ferskvandsfiskerilovens regler om vildfiskens passage,  

 bl.a. ved opstemninger, er i lovens § 19 koblet til  

 vandløbslovens regler, da vandløbsmyndigheden bemyndiges til at  

 pålægge stemmeværksejere at etablere og vedligeholde  

 fiskepassage.
Sager om foranstaltninger, der kan have betydning for  

 fiskepassage, fiskeri og fiskefauna i øvrigt, skal forelægges  

 landbrugs- og fiskeriministeren til udtalelse forud for afgørelse, jf.  

 ferskvandsfiskerilovens § 33.
Ferskvandsfiskeriloven indeholder endvidere krav om, at  

 der skal etableres ålepas ved bl.a. opstemninger.
Særlige regler  

 herom er fastsat i Fiskeriministeriets bekendtgørelse nr. 657 af 7.  

 juli 1994 om ålepas, ungfiskesluser samt afgitringer i ferske vande,  

 herunder ved turbiner og dambrug.
Vandforsyningsloven Godkendelsesmyndigheden skal endvidere være  

 opmærksom på, at grundvand og overfladevand ikke må  

 indvindes uden tilladelse, og at alle vandindvindingstilladelser er  

 tidsbegrænsede, jf. vandforsyningslovens § 18, stk. 1  

 (bekendtgørelse nr. 337 af 4. juli 1985 af lov om vandforsyning m.v.  

 med senere ændringer).
Naturbeskyttelsesloven Efter naturbeskyttelseslovens § 3 må der ikke  

 foretages ændringer af beskyttede naturtyper m.v. uden en  

 forudgående dispensation fra amtsrådet.
 Naturlige søer, vandhuller og damme større  

 end 100 m2 er omfattet af naturbeskyttelseslovens § 3. Dette  

 gælder også grus-, ler- eller lignende grave eller damme helt  

 eller delvist opstået ved eller påvirket af menneskelig indsats,  

 hvor der siden har udviklet sig et karakteristisk plante- og dyreliv.  

 Ændringer i tilstanden af gamle opstemnings- og damanlæg, samt  

 inddragelse af gamle damme i en ny produktion kan således kræve  

 en forudgående meddelt dispensation fra naturbeskyttelseslovens  

 bestemmelser.
 Der må i henhold til naturbeskyttelseslovens  

 § 16 ikke placeres bebyggelse, campingvogne og lignende eller foretages  

 beplantninger eller ændringer i terrænet inden for en afstand af  

 150 meter fra søer med en vandflade på mindst 3 ha og  

 vandløb registreret med en beskyttelseslinie i henhold til den  

 tidligere lovgivning (naturfredningsloven).
De fleste dambrug, herunder overdækkede  

 dambrugsbassiner, vil både kræve landzonetilladelse efter  

 planloven og tilladelse efter naturbeskyttelseslovens § 16 ved  

 ovennævnte vandløb.
Det samme gælder boliger, der  

 ønskes opført i tilknytning til dambrug.
For så vidt  

 angår spørgsmålet om landzonetilladelse, kan der henvises  

 til Miljø- og Energiministeriets vejledning nr. 187 af 14. november  

 1996 om planloven (afsnit VII.F.3).
 Landarealer eller ferske vande - f.eks. ådale - kan  

 være fredet i henhold til naturbeskyttelseslovens kapitel 6.  

 Afhængig af formålet med fredningen kan fredningsbestemmelserne  

 indeholde forbud mod bl.a. beplantning, gravning og bebyggelse af bestemte  

 arealer samt regler for anvendelsen af et areal og retningslinier for  

 udførelsen af et anlæg og dets pleje.
 Dyr, der ikke findes naturligt vildtlevende i Danmark,  

 må ikke udsættes i naturen uden Miljø- og  

 Energiministerens tilladelse, jf. naturbeskyttelseslovens § 31,  

 stk. 1. En liste over nutidigt forekommende arter af ferskvandsfisk og  

 krebs i Danmark, der i udsætningsmæssig sammenhæng  

 betragtes som naturligt hjemmehørende, findes i Miljø- og  

 Energiministeriets bekendtgørelse nr. 1065 af 5. december 1996 om  

 ændring af bekendtgørelse om beskyttede naturtyper og sten- og  

 jorddiger m.v. (udsætning af fisk).
Museumsloven Findes der under jordarbejder grave, ruiner eller andre  

 jordfaste fortidsminder skal arbejdet standses i det omfang, det  

 berører fortidsmindet, og fundet anmeldes straks til rigsantikvaren,  

 jf. § 26 i museumsloven (lovbekendtgørelse nr. 584 af 31. august  

 1989).
 Ramsar- og EF-fuglebeskyttelsesområder m.v.
Ansøgninger om tilladelser til dambrugsdrift, der  

 kan påvirke vandløb eller søer udpeget som  

 EF-fuglebeskyttelses- eller habitatområde eller som Ramsarområde,  

 skal i en godkendelsessituation underkastes en vurdering i forhold til den  

 påvirkning, som dambruget kan medføre for det udpegede  

 område.
Der henvises i øvrigt til Miljøministeriets  

 bekendtgørelse nr. 408 af 25. maj 1994 om afgrænsning og  

 administration af EF-fugle-beskyttelsesområder og  

 Ramsarområder.
Kemikalielovgivning Giftige stoffer og produkter skal opbevares forsvarligt,  

 under lås, utilgængeligt for børn og ikke sammen med eller  

 i nærheden af bl.a. foderstoffer, jf. § 38 i  

 Miljøministeriets bekendtgørelse nr. 829 af 15. oktober 1993.  

 Giftige bekæmpelsesmidler skal opbevares på tilsvarende  

 miljø- og sundhedsmæssigt forsvarlig vis, jf. § 30 i  

 Miljø- og Energiministeriets bekendtgørelse nr. 953 af 31.  

 oktober 1996 om bekæmpelsesmidler.
Medicin og hjælpestoffer Anvendelsen af medicin til akvakulturdyr er omfattet af de  

 samme bestemmelser som anvendelsen af medicin til andre husdyr, dvs.  

 Sundhedsministeriets bekendtgørelse nr. 656 af 28. juli 1995 af lov om  

 lægemidler, og Landbrugs- og Fiskeriministeriets bekendtgørelse  

 nr. 303 af 11. maj 1995 om lægemidler til veterinær brug.  

 Endvidere finder Sundhedsministeriets bekendtgørelse nr. 574 af 5.  

 juli 1995 om fremstilling og forhandling m.v. af foderlægemidler for  

 fisk anvendelse.
5. Bilag A Oplysninger ved ansøgninger om godkendelse af listevirksomhed jf.  

 § 6.
A.
Planer over beliggenhed.
 1)	Oversigtsplan i passende målestok (f.eks. 1:4.000), der  

 angiver matr.nr., beliggenhed ifølge lejekontrakt eller anden  

 lokalisering på stedet samt viser virksomhedens placering i forhold til  

 omgivelserne, herunder placering i forhold til tilstødende eller  

 omliggende grunde.
 2)	Plan i passende målestok (f.eks. 1:500), der viser den samlede  

 virksomheds placering på ejendommen.
 3)	Oplysning om den stedfundne fysiske planlægning for det  

 område, hvor ejendommen er beliggende, og tilgrænsende  

 områder.
B.
Oplysninger om etablering.
 4)	De forventede tidspunkter for bygge- og anlægsarbejders  

 påbegyndelse og afslutning samt for begyndelse af virksomhedens  

 drift.
C.
Oplysninger om indretning og drift.
5)	Plan og snit i passende målestok, der viser produktions- og  

 lagerlokalers placering, og eventuelt angiver ubebyggede arealers  

 anvendelsesformål.
Højdeforhold for virksomheden,  

 befæstede arealer og intern kloakering.
Forureningskilder, så som  

 støjkilder, vibrationskilder, skorstene, spildevandsafløb og  

 andre steder for udsendelse af stoffer eller mikroorganismer fra filtre,  

 rensnings-, ventilations- og udsugningsanlæg m.v., skal angives og  

 nummereres på planen.
 6)	Oplysning om art og forbrug af råvarer, mikroorganismer og  

 hjælpe stoffer samt oplysninger om intern transport og oplagringer, som  

 kan give anledning til forurening.
7)	Beskrivelse af processer.
Skematisk fremstilling af virksomhedens  

 procesforløb med angivelse af samtlige emitterende anlæg jf. nr.  

 12. De emitterende anlæg skal nummereres i overensstemmelse med den  

 under nr. 5 nævnte plan.
 8)	Oplysning om mulige driftsforstyrrelser eller uheld, som vil kunne  

 medføre væsentlig forøget forurening.
 9)	Tidspunkterne for den daglige driftstid, såvel for enkelte  

 særligt forurenende anlæg og maskiner, herunder  

 støjkilder, som for virksomheden som helhed, samt oplysning om  

 eventuel drift på lørdage og søn- og helligdage.
 10)	Såfremt virksomhedens drift er af midlertidig karakter,  

 oplyses det forventede tidspunkt for virksomhedens ophør.
D.
Renere teknologi.
11)	Redegørelse og dokumentation for, i hvilket omfang det  

 valgte projekt bygger på anvendelse af den mindst forurenende  

 teknologi, herunder for så vidt angår råvarer, energi, vand  

 og andre hjælpestoffer, produktionsanlæg, processer og  

 affaldsfrembringelse.
Oplysninger om de bedst mulige miljøbeskyttende  

 foranstaltninger.
E.
Oplysninger om forurening.
 12)	Sammensætning og mængde (massestrøm) af hver  

 enkelt stofemission eller stofklasse og af emissionen af mikroorganismer til  

 luften fra anlæggene, herunder også oplysninger om emissioner ved  

 de under nr. 8 nævnte driftsforstyrrelser eller uheld samt fra diffuse  

 kilder.
Parametrene angives med de definitioner, som anvendes i  

 Miljøstyrelsens aktuelle vejledninger om begrænsning af lugt- og  

 luftforurening fra virksomheder.
For eksempel skal massestrømmen  

 opgives før eventuelle filtre og midlet over et skift (7 timer). Der  

 skal foretages vurderinger dvs. bestemmelse af spredningsfaktoren med henblik  

 på fastlæggelse af afkast-(skorstens-) højder for hvert  

 enkelt afkast ved de beregningsmetoder, der er angivet i luftvejledningen.  

 Koncentrationen af de aktuelle mikroorganismer i emissionen angives.
 For mikroorganismer oplyses det systematiske navn, generel biologi,  

 økologi, herunder eventuel patogenicitet, samt muligheder for  

 overlevelse/påvirkning af det ydre miljø.
13)	Angivelse af immissionsberegninger (beregninger af koncentrationer  

 af visse af de under punkt 12 omtalte stoffer i omgivelserne) 14)	Oplysninger om sammensætning og mængde af det  

 spildevand, som virksomheden producerer, med oplysninger om emissioner.  

 Oplysninger om beregning af opnåelige  

 emissionsgrænseværdier for hvert enkelt stofs vedkommende.  

 Oplysninger om koncentrationen af de enkelte mikroorganismer i  

 spildevandet.
 15)	Særlige støj- eller vibrationskilder, der kan  

 indebære væsentlige ulemper for omgivelserne jf. punkt 7.
16)	Angivelse af det beregnede støjniveau, som virksomheden vil  

 påføre omgivelserne.
Herunder beregningsmetode  

 (kildemålinger med tilhørende beregninger eller målinger  

 af virksomhedens bidrag til støjniveauet i tilstødende  

 områder).
 17)	Oplysninger om til- og frakørselsforhold vedrørende  

 arbejdskørsel og belastningen af omgivelserne hermed.
F.
Oplysninger om affald m.v.
 18)	Sammensætning og mængde af virksomhedens affald,  

 herunder oplysninger om årlige mængder af olie- og  

 kemikalieaffald.
 19)	Metode og sted for bortskaffelse af affald, herunder oplysning om  

 affald og restprodukter, som oplagres på virksomheden.
G.
Oplysninger om forureningsbegrænsende  

 foranstaltninger.
 20)	Beskrivelse af renseforanstaltninger med angivelse af de stoffer  

 m.v., der tilføres, og rensningsgraden for de enkelte stoffer m.v.,  

 jf. nr. 7, 12 og 14. For mikroorganismer oplyses foranstaltninger til  

 begrænsning af organismens spredning.
 21)	Beskrivelse af støj- og vibrationsdæmpende  

 foranstaltninger, såvel for enkelte særligt støj- eller  

 vibrationsfremkaldende anlæg og maskiner som for virksomheden som  

 helhed.
 22)	Beskrivelse af foranstaltninger til imødegåelse af  

 driftsforstyrrelser og uheld, jf. nr. 8.
H.
Særlige oplysninger om dyrebrug.
 23)	Dyreart, antal af dyreenheder med beregningsgrundlaget herfor og  

 antal af dyr/pladser ved etablering eller før og efter en  

 udvidelse.
 24)	Det areal, der er til rådighed til udbringning af  

 husdyrgødning, herunder både egne arealer og arealer, der kan  

 disponeres over i medfør af gødningsleveringsaftaler og aftaler  

 om forpagtning.
 25)	Produktion af husdyrgødning (mængde/typer). Angivelse  

 af overskudsgødning samt kontrakter om afsætning heraf.
 26)	Gødningsopbevaringsanlæg (type, størrelse og  

 kapacitet).
I.
Oplysninger om egenkontrol.
27)	Virksomhedens forslag til vilkår og kontrol med overholdelse  

 af fastsatte vilkår for virksomhedens etablering og drift, herunder  

 vedrørende risikoforholdene.
Ved anvendelse af mikroorganismer skal  

 virksomheden beskrive metoder til identifikation og overvågning af de  

 aktuelle mikroorganismer i produktionen og i omgivelserne.
J.
Særlige oplysninger til brug for sikkerhedsvurdering i  

 forbindelse med risikoen for større uheld i forbindelse med en  

 række industrielle aktiviteter.
 28)	Oplysninger om de foranstaltninger, som virksomheden træffer  

 med henblik på at forebygge større uheld og begrænse  

 virkningerne for mennesker og miljø af sådanne uheld.
 29)	Specielt for virksomheder, som er omfattet af den til enhver tid  

 gældende anmeldelsespligt, skal oplysninger gives med det indhold, som  

 løbende foreskrives i forbindelse med disse anmeldelser.
6. Bilag B Checkliste Generelle oplysninger Dambrugets navn, adresse og matrikelnummer.
 Dambrugets ejerforhold.
 Navn og adresse på dambrugets driftsansvarlige.
 Eksisterende tilladelser og godkendelser.
Ansøges der om samlet godkendelse efter § 39? Ansøges der om udvidelse eller ændring efter 33? Ansøges der om rammegodkendelse efter § 36? Oversigtsplan i passende målestok (f.eks. 1:4.000), der  

 viser dambrugets placering i forhold til omgivelserne, dambrugets placering på ejendommen før og efter eventuel  

 udvidelse eller ændring, og transportveje til og fra dambruget.
 De forventede tidspunkter for bygge- og anlægsarbejders  

 påbegyndelse og afslutning samt for påbegyndelse af drift efter  

 ændring.
 Amtets og kommunens planlægningsrammer for området.
 Målsætningen for recipienten.
 Fredninger eller tinglyste forhold på ejendommen.
 Vandløbets vandføring.
 Oplysning om bivirksomhed.
Indretning og drift Målfast plan i passende målestok (f.eks. 1:1.000) over  

 dambrugets udformning, der viser:
vandstrømmens retning, placering og nummerering af damme og kanaler, placering og nummerering af klækkehus, placering og nummerering af renseforanstaltninger, placering og nummerering af slamdepoter, placering og nummerering af okkerfældningsanlæg, placering og nummerering af beluftningsmaskiner, placering og nummerering af iltningsanlæg, placering og nummerering af indløb, placering og nummerering af udløb, placering og nummerering af nødomløb, placering og nummerering af returpumpningsanlæg, placering og nummerering af vandføringmåleanordning, placering og nummerering af oplag for medicin, desinfektionsmidler og  

 andre hjælpestoffer, placering og nummerering af indvindingsboringer, og placering og nummerering af andet teknisk udstyr.
 Oplysninger om dambrugets samlede vanddækkede produktionsareal  

 (af damme, kanaler m.v.).
 Beskrivelse af slamopbevaringsanlæg (type, størrelse og  

 kapacitet).
 Beskrivelse af damtyper i de forskellige produktionsafsnit.
 Beskrivelse af klækkehus, antal bakker, kummer,  

 størrelse m.v.
 Oplysninger om opbevaring og/eller forarbejdning af foder.
 Beskrivelse af beluftnings- og iltningsanlæg.
 Beskrivelse af ventilationsanlæg.
 Beskrivelse af øvrige maskiner og redskaber.
Produktion og foderforbrug Oplysninger om den årlige produktion og det årlige  

 foderforbrug.
 Beskrivelse af de forventede produktionsforløb over året  

 for hver besætningsart f.eks. ved kurver.
 Beskrivelse af, hvorledes produktion og fodring tilpasses til den  

 indtagne vandmængde, vandets temperatur og iltmængde.
 Oplysninger om fodertyper, foderforbrug og foderkvotienter for de  

 respektive produktioner.
 Oplysninger om besætningens størrelse over året  

 (med forbehold for variationer på grund af vejrlig).
 Beskrivelse af arbejdsgange i øvrigt.
Vandforbrug Oplysninger om dambrugets vandindvindingstilladelser  

 (m3/år, l/sek.).
 Oplysninger om forbrug af overfladevand (m3/år,  

 l/sek.) og om variationer i forbruget over året.
 Oplysninger om forbrug af grundvand fra væld, boring med pumpe  

 eller frit overløb (m3/år, l/sek.) og om variationer  

 i forbruget over året.
 Oplysninger om returpumpning (herunder formål, kapacitet,  

 mængder, perioder, recirkuleringsgrad og frivandsafgivelse).
 Oplysninger om vandforbrug til faunapassage (omløb,  

 fisketrappe, ungfiskesluse m.v.) med angivelse af periode.
 Påtegning af faunapassage på den målfaste plan over  

 dambruget.
Energiforbrug Oplysninger om dambrugets forbrug af energi til varme, pumpning,  

 beluftning m.v.
Forbrug af hjælpestoffer Skøn over forventet forbrug af medicin, desinfektionsmidler,  

 hjælpestoffer hydratkalk og andre hjælpestoffer (mængder,  

 arter og formål) fordelt over året.
 Beskrivelse af behandlingsmetoder (direkte tilsætning i damme,  

 lukkede beholdere m.v.) og procedurer.
 Oplysning om intern oplagring af medicin, desinfektionsmidler,  

 hydratkalk og andre hjælpestoffer.
Dambrugets forurening Oplysning om spildevandets indhold af organisk stof, suspenderet  

 stof, totalfosfor, ammoniumkvælstof og totalkvælstof samt medicin  

 og hjælpestoffer eller restprodukter heraf, fordelt over  

 året.
Affald Oplysninger om mængder af affald, herunder slam, døde  

 fisk, rester af medicin og hjælpestoffer samt kemikalieaffald.
 Oplysninger om metoder og steder for håndtering, opbevaring og  

 bortfjernelse af slam, døde fisk og andet affald.
Støj Angivelse af støjkilder, der kan give væsentlige  

 støjgener for omgivelserne (ventilationsanlæg, kompressorer,  

 maskiner til at bortskræmme fugle med m.v.) - fordelt på daglige  

 og årlige driftsperioder.
Lugt Oplysninger om håndteringen af døde fisk og andre  

 luftforureningskilder (f.eks. formalin).
Til- og frakørsel Oplysninger om til- og frakørselsforhold.
Renere teknologi og miljøbeskyttelsesforanstaltninger Redegørelse og dokumentation for, i hvilket omfang  

 det valgte projekt bygger på anvendelse af den mindst forurenende  

 teknologi samt oplysninger om de bedst mulige miljøbeskyttende  

 foranstaltninger, herunder redegørelse for og vurdering af:
muligheder for nedbringelse af udledning af kvælstof, fosfor og  

 organisk stof; muligheder for anvendelse af bedre og mindre forurenende  

 fodertyper; muligheder for nedbringelse af vandforbruget; muligheder for nedbringelse af energiforbruget; oplysninger om tilpasning af produktion og fodring i forhold til den  

 indtagne vandmængde (herunder vandets iltindhold og temperatur), valg  

 af foder, rensning, iltstyring og iltningsmetoder; dette skal sættes i  

 relation til forbrug af ressourcer (energi m.v.), ligesom årets  

 driftsrytme skal tages i betragtning; muligheder for at flytte dambrugets udløb nærmere  

 stemmeværket; oplysning om tiltag med henblik på forebyggelse og minimering  

 af miljøbelastningen i forbindelse med håndtering af slam og  

 anvendelse af medicin og hjælpestoffer; oplysninger om de bedst mulige miljøbeskyttende  

 foranstaltninger, herunder miljøstyringsaktiviteter; beskrivelse af driften af renseforanstaltninger  

 (tømningshyppighed, service, slamtransport m.v.), antal og placering,  

 angivelse af de stoffer, der tilføres, samt rensningsgraden for de  

 enkelte stoffer; materialet skal omfatte tekniske data for den enkelte  

 renseforanstaltning; beskrivelse af eventuelle støj- og vibrationsdæmpende  

 foranstaltninger; oplysning om mulige driftsforstyrrelser og uheld, som vil kunne  

 medføre væsentlig forøget forurening (foderspild,  

 slamflugt m.v.) samt beskrivelse af foranstaltninger til  

 imødegåelse heraf; og oplysninger om hvilken begrænsende  

 indflydelse eventuel kalkning har på de aktuelle udledninger af  

 næringssalte.
Egenkontrol Målinger, prøveudtagninger, analyser og indberetning,  

 herunder hvor, hvor ofte og inden for hvilke perioder, disse skal  

 foretages.
 Procedurer for vedligeholdelse og eftersyn af dambruget, inkl. dets  

 renseforanstaltninger.
 Tilrettelæggelse af egenkontrollen, herunder hvem, der skal  

 forestå de enkelte dele af kontrollen.
Andet Er der anden lovgivning, der skal tages hensyn til ved godkendelse af  

 dambruget? Tilladelser efter anden lovgivning.
 Oplysninger om øvrige særlige forhold af betydning for  

 godkendelsen.
 1)   Miljø- og  

 Energiministeriets bekendtgørelse nr. 625 af 15. juli 1997 af lov om  

 miljøbeskyttelse.
 2)   

  Miljøministeriets bekendtgørelse nr. 794 af 9. december 1991  

 om godkendelse af listevirksomhed.
 3)   Miljø- og  

 Energiministeriets bekendtgørelse nr. 830 af 6. november 1997 om  

 ændring af bekendtgørelse om indkaldelse af ansøgninger  

 om godkendelse fra bestående listevirksomheder.
 4)   Miljø- og  

 Energiministeriets bekendtgørelse nr. 204 af 31. marts 1998 om  

 ferskvandsdambrug.
 5)   Miljø- og  

 Energiministeriets bekendtgørelse nr. 204 af 31. marts 1998 om  

 ferskvandsdambrug.
6)   Renseforanstaltninger  

 på dambrug.
Renseeffekter af mikrosigter og biofiltre ved dambrugsdrift  

 med recirkulering af produktionsvand.
Miljø- og Energiministeriet.  

 Arbejdsrapport fra Miljøstyrelsen.
Nr. 71. 1997.
7)   Ole Sortkjær,  

 1997: »Vurderinger af mulige effekter i vandløb som følge af  

 dambrugenes forbrug af hjælpestoffer og medicin særligt med  

 henblik på formalin, kloramin-T og blåsten«.
Notat udarbejdet af  

 Danmarks Miljøundersøgelser til Miljøstyrelsen, 40  

 s.
