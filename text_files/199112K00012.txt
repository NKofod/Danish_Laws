Nr LSF 12 Forslag til Lov om gensidig administrativ bistand i sager om direkte og  

 indirekte skatter mellem stater, der er medlem af Europarådet eller OECD Fremsat af skatteministeren (Fogh Rasmussen) den 3. oktober 1991 Vedtaget ved tredjebehandling den 18. februar 1992 Lov nr. 132 af 26/02/1992 § 1. Efter reglerne i Europarådets og OECD's konvention om administrativ bistand i skattesager skal danske myndigheder under forbehold om gensidighed yde administrativ bistand til myndighederne i en anden stat, der har ratificeret konventionen, ligesom danske myndigheder kan modtage administrativ bistand fra myndighederne i en sådan stat.
Konventionen er optaget som bilag til denne lov.
 § 2. Skatteministeren udpeger den eller de myndigheder, der kan  

 fremsætte eller modtage anmodninger om bistand efter konventionen (kompetente  

 myndigheder). Sager om bistand med udenlandske direkte og indirekte skatter  

 og afgifter behandles i øvrigt af de danske myndigheder, som behandler  

 tilsvarende eller lignende sager om danske skatter og afgifter.
§ 3. De kompetente myndigheder er berettiget til at yde eller  

 modtage bistand med udveksling af oplysninger, der kan være af betydning for  

 påligning, opkrævning, inddrivelse, retsforfølgning eller klagebehandling  

 vedrørende direkte og indirekte skatter og afgifter, jf. reglerne i  

 konventionens kapitel III, afsnit I.
Til brug for de kompetente myndigheder i  

 en anden stat kan de kompetente myndigheder indhente oplysninger hos personer  

 og selskaber m.fl. her i landet.
Indhentningen af oplysninger sker efter  

 reglerne i skattekontrolloven.
De kompetente myndigheder kan deltage i  

 samtidigt gennemførte undersøgelser, hvor kompetente myndigheder i flere  

 stater hver på sit territorium undersøger skatteforhold m.v. for personer og  

 selskaber m.fl.
Repræsentanter for de kompetente myndigheder kan deltage i  

 undersøgelser af skatteforhold m.v., som udføres på en anden stats  

 territorium, ligesom de kompetente myndigheder kan tillade repræsentanter for  

 kompetente myndigheder i en anden stat at deltage i undersøgelser af  

 skatteforhold m.v., som udføres her i landet.
§ 4. De kompetente myndigheder er berettiget til at yde og modtage  

 bistand med opkrævning og inddrivelse af direkte og indirekte skatter og  

 afgifter, jf. reglerne i konventionens kapitel III, afsnit II.
De kompetente  

 myndigheder kan inddrive udenlandske direkte og indirekte skatter og afgifter  

 her i landet på vegne af de kompetente myndigheder i en anden stat.  

 Inddrivelsen sker efter de for inddrivelse af tilsvarende eller lignende  

 danske skatter og afgifter gældende regler.
De kompetente myndigheder kan  

 anmode kompetente myndigheder i en anden stat om at inddrive danske direkte  

 og indirekte skatter og afgifter.
Spørgsmål om tidsfrister, efter udløbet af  

 hvilke et skattekrav ikke kan inddrives, skal afgøres i henhold til  

 lovgivningen i den stat, der anmoder om bistand med inddrivelsen.
 § 5. De kompetente myndigheder er berettiget til at yde og modtage  

 bistand med forkyndelse af dokumenter, jf. reglerne i konventionens kapitel  

 III, afsnit III.
 § 6. De kompetente myndigheder skal ikke yde administrativ bistand  

 til kompetente myndigheder i en anden stat, hvis det medfører  

 foranstaltninger, der strider mod de rettigheder og den beskyttelse, som er  

 sikret personer og selskaber m.fl. i henhold til dansk lovgivning eller  

 praksis, jf. konventionens artikel 21.
 § 7. Skatteministeren kan fastsætte yderligere regler om  

 konventionens gennemførelse.
 § 8. Loven træder i kraft dagen efter bekendtgørelsen i  

 Lovtidende.
 § 9. Loven gælder ikke for Færøerne og Grønland.
Bilag (Oversættelse) Konvention om gensidig administrativ bistand i skattesager Præambel Medlemsstaterne af Europarådet og medlemslandene af OECD, som har  

 undertegnet denne Konvention, som tager i betragtning, at udviklingen af den internationale  

 bevægelse af personer, kapital, varer og tjenesteydelser, omend i sig selv  

 yderst gavnlig, har forøget mulighederne for skatteundgåelse og  

 skatteunddragelse og derfor kræver øget samarbejde mellem  

 skattemyndighederne; og som hilser de forskellige bestræbelser, som i de senere år er gjort  

 for at bekæmpe skatteundgåelse og skatteunddragelse, velkommen, hvad  

 enten bestræbelserne udfoldes på gensidigt eller multilateralt grundlag; og som tager i betragtning, at en samordnet bestræbelse mellem  

 staterne er nødvendig for at iværksætte alle former for administrativ bistand  

 i spørgsmål om skatter af enhver art, mens man på samme tid sikrer  

 tilstrækkelig beskyttelse af skatteydernes rettigheder; og som anerkender, at internationalt samarbejde kan spille en vigtig  

 rolle med hensyn til at lette den korrekte fastsættelse af skattetilsvar og  

 med hensyn til at hjælpe skatteyderen med at sikre hans rettigheder; og som tager i betragtning, at fundamentale principper, som berettiger  

 enhver person til at få sine rettigheder og forpligtelser fastsat i  

 overensstemmelse med en korrekt juridisk fremgangsmåde, skal anerkendes at  

 finde anvendelse i skattespørgsmål i alle stater, og at stater bør bestræbe  

 sig for at beskytte skatteydernes legitime interesser, herunder at yde en  

 passende beskyttelse mod diskrimination og dobbeltbeskatning; og som følgelig er overbevist om, at stater ikke bør træffe  

 foranstaltninger eller meddele oplysninger, undtagen når det sker i  

 overensstemmelse med deres interne lovgivning og praksis og med hensyntagen  

 til nødvendigheden af at iagttage tavshedspligt vedrørende oplysninger og med  

 hensyntagen til internationale aftaler til beskyttelse af privatlivet og  

 strømmen af personlige data; og som ønsker at indgå en konvention om gensidig administrativ bistand  

 i skattesager; er blevet enige om følgende:
Kapitel I Konventionens anvendelsesområde Artikel 1 Konventionens formål og de af konventionen omfattede personer 1. De kontraherende stater skal, under iagttagelse af  

 bestemmelserne i kapitel IV, yde hinanden administrativ bistand i  

 skattesager.
Sådan bistand kan, om fornødent, omfatte foranstaltninger  

 truffet af domsmyndigheder.
 2. En sådan administrativ bistand skal omfatte:
(a) udveksling af oplysninger, herunder samtidigt gennemførte  

 skatteundersøgelser og deltagelse i skatteundersøgelser i udlandet; (b) bistand til inddrivelse, herunder sikringsakter; og (c) forkyndelse af dokumenter.
 3. En kontraherende stat skal yde administrativ bistand, hvad  

 enten den berørte person er hjemmehørende eller statsborger i en  

 kontraherende stat eller i nogen anden stat.
Artikel 2 De af konventionen omfattede skatter 1. Denne Konvention skal finde anvendelse:
 (a) på følgende skatter:
i. skatter af indkomst eller fortjeneste; ii. skatter af kapitalgevinster, som pålignes uafhængigt af skatten af  

 indkomst eller fortjeneste; iii. skatter af formue; som pålignes på en kontraherende stats vegne; og (b) på følgende skatter:
i. skatter af indkomst, fortjeneste, kapitalgevinster eller formue, som  

 pålignes på en kontraherende stats politiske underafdelingers eller lokale  

 myndigheders vegne; ii. tvungne bidrag til sociale sikringsordninger, som skal betales til  

 staten eller til sociale sikringsinstitutioner, som er oprettet i medfør af  

 den offentligretlige lovgivning; iii. skatter af andre kategorier, undtagen toldafgifter, som pålignes på  

 en kontraherende stats vegne, nemlig:
A. bo, arve- eller gaveafgift; B. ejendomsskatter; C. almindelige forbrugsskatter, såsom merværdiafgift eller  

 omsætningsafgifter; D. særlige skatter på varer og tjenesteydelser såsom forbrugsafgifter; E. skatter på brugen af eller ejendomsretten til motorkøretøjer; F. skatter på brugen af eller ejendomsretten til løsøre bortset fra  

 motorkøretøjer; G. alle andre skatter; iv. skatter af de i punkt iii ovenfor omhandlede kategorier, som pålignes  

 på den pågældende kontraherende stats politiske underafdelingers eller lokale  

 myndigheders vegne.
 2. De gældende skatter, på hvilke konventionen skal finde  

 anvendelse, er optaget i Bilag A i de kategorier, som er omhandlet i stykke  

 1.
 3. De kontraherende stater skal underrette Europarådets  

 generalsekretær eller OECDs generalsekretær (herefter omtalt som  

 »depositarerne«) om enhver ændring, som skal foretages i Bilag A  

 som følge af forandring i den liste, som er omtalt i stykke 2. En sådan  

 ændring skal have virkning fra og med den første dag i den måned, som følger  

 efter udløbet af en periode på tre måneder efter datoen for den pågældende  

 depositars modtagelse af sådan meddelelse.
 4. Konventionen skal også finde anvendelse, fra vedtagelsen at  

 regne, på alle skatter af samme eller væsentlig samme art, som efter denne  

 konventions ikrafttrædelse pålignes i en kontraherende stat som tillæg til  

 eller i stedet for de gældende skatter optaget i Bilag A, og i så fald skal  

 den pågældende kontraherende stat underrette en af depositarerne om  

 indførelsen af den omhandlede skat.
Kapitel II Almindelige definitioner Artikel 3 Definitioner 1. Medmindre andet fremgår af sammenhængen, skal i denne  

 konvention:
a) udtrykket »den stat, som anmoder om bistand,» og »den  

 stat, som anmodes om bistand,» betyde henholdsvis enhver kontraherende  

 stat, der anmoder om administrativ bistand i skattesager, og enhver stat, som  

 anmodes om at yde sådan bistand; b) udtrykket »skat« betyde skat eller ethvert bidrag til en  

 social sikringsordning, på hvilke konventionen finder anvendelse i medfør af  

 Artikel 2; c) udtrykket »skattekrav« betyde et hvilket som helst  

 skattebeløb, såvel som rente heraf, administrative bøder i forbindelse dermed  

 og de omkostninger, der er forbundet med inddrivelsen, når de omhandlede  

 beløb skyldes og endnu ikke er betalt; d) udtrykket »kompetent myndighed« betyde de personer og  

 myndigheder, som er optaget i Bilag B; e) udtrykket »statsborgere« i forbindelse med en kontraherende  

 stat betyde:
i. alle fysiske personer, der har indfødsret i denne stat, og ii. alle juridiske personer, interessentskaber, foreninger og andre  

 sammenslutninger, der består i kraft af den gældende lovgivning i denne stat.
 For hver stat, som har afgivet en erklæring herom, skal de ovenfor anførte  

 udtryk forstås som defineret i Bilag C.
 2. Ved anvendelse af denne konvention i en kontraherende stat  

 skal, medmindre andet følger af sammenhængen, ethvert udtryk, som ikke er  

 defineret heri, tillægges den betydning, som det har i denne stats lovgivning  

 om de skatter, som er omfattet af konventionen.
3. De kontraherende stater skal underrette en af depositarerne om  

 enhver ændring, som skal foretages i Bilag B og C.
En sådan ændring skal have  

 virkning fra og med den første dag i den måned, som følger efter udløbet af  

 en periode på tre måneder efter datoen for den pågældende depositars  

 modtagelse af en sådan meddelelse.
Kapitel III Former for bistand Afsnit I Udveksling af oplysninger Artikel 4 Almindelige bestemmelser 1. De kontraherende stater skal udveksle enhver oplysning, især  

 som omhandlet i dette afsnit, der kan forudses at være af betydning for:
a) påligningen og opkrævningen af skat, og inddrivelsen og  

 tvangsinddrivelsen af skattekrav, og b) retsforfølgelsen ved en administrativ myndighed eller indledningen af  

 retsforfølgelsen ved en domstol.
 Oplysninger, der sandsynligvis vil være uden betydning i dette øjemed,  

 skal ikke udveksles i medfør af denne konvention.
2. En kontraherende stat må kun benytte oplysninger, som den har  

 modtaget i medfør af denne konvention, som bevismateriale ved en kriminalret,  

 såfremt der er givet forudgående tilladelse dertil af den stat, som har  

 meddelt oplysningerne.
To eller flere stater kan dog indbyrdes træffe aftale  

 om at frafalde betingelsen om forudgående tilladelse.
 3. Enhver kontraherende stat kan ved erklæring afgivet over for en  

 af depositarerne tilkendegive, at ifølge den pågældende stats interne  

 lovgivning kan dens myndigheder underrette en person, som er hjemmehørende i  

 eller statsborger i den pågældende stat, før den videregiver oplysninger om  

 ham i overensstemmelse med artikel 5 og 7.
Artikel 5 Udveksling efter anmodning 1. Efter anmodning af den stat, der anmoder om bistand, skal den  

 stat, som anmodes om bistand, stille alle oplysninger, der er omhandlet i  

 artikel 4, og som vedrører bestemte personer eller transaktioner, til  

 rådighed for den stat, der anmoder om bistand.
 2. Hvis de oplysninger, som står til rådighed i de skatteregistre,  

 der findes i den stat, som anmodes om bistand, ikke er tilstrækkelige til at  

 sætte denne i stand til at efterkomme anmodningen om oplysninger, skal denne  

 stat træffe alle passende foranstaltninger med henblik på at stille de  

 oplysninger, om hvilke der er fremsat anmodning, til rådighed for den stat,  

 der anmoder om bistand.
Artikel 6 Automatisk udveksling Med hensyn til kategorier af sager og i overensstemmelse med procedurer,  

 som de skal fastsætte ved gensidig aftale, skal to eller flere kontraherende  

 stater automatisk udveksle oplysninger som omhandlet i artikel 4.
Artikel 7 Spontan udveksling 1. En kontraherende stat skal, uden forudgående anmodning,  

 videregive til en anden kontraherende stat oplysninger, hvorom den har  

 kendskab, under følgende omstændigheder:
a) den førstnævnte kontraherende stat har grund til at antage, at der kan  

 ske tab af skatteprovenu i den anden kontraherende stat; b) en person, som er skattepligtig, opnår en nedsættelse af eller en  

 fritagelse for skat i den førstnævnte kontraherende stat, som kan medføre en  

 forøget skat eller en skattepligt i den anden kontraherende stat; c) forretningstransaktioner mellem en person, som er skattepligtig i en  

 kontraherende stat, og en person, som er skattepligtig i en anden  

 kontraherende stat, ledes gennem en eller flere lande på en sådan måde, at en  

 besparelse i skat kan blive følgen i den ene eller den anden af de  

 kontraherende stater eller i dem begge; d) en kontraherende stat har grund til at antage, at en besparelse i skat  

 kan blive følgen af kunstige overførsler af fortjeneste inden for grupper af  

 foretagender; e) oplysninger, som er fremsendt til den førstnævnte kontraherende stat af  

 den anden kontraherende stat, har gjort det muligt at fremskaffe oplysninger,  

 som kan være af betydning ved skatteligningen i den sidstnævnte stat.
 2. Hver kontraherende stat skal træffe sådanne foranstaltninger og  

 gennemføre sådanne procedurer, som vil være nødvendige for at sikre, at  

 oplysninger omhandlet i stykke 1 vil stå til rådighed for videregivelse til  

 en anden kontraherende stat.
Artikel 8 Samtidigt gennemførte skatteundersøgelser 1. Efter anmodning fra en af dem skal to eller flere kontraherende  

 stater forhandle med henblik på at udvælge sager og fastsætte procedurer til  

 samtidigt gennemførte skatteundersøgelser.
Hver af de involverede stater skal  

 træffe afgørelse om, hvor vidt den ønsker at deltage i en bestemt samtidigt  

 gennemført skatteundersøgelse eller ikke.
 2. I denne overenskomst betyder en samtidigt gennemført  

 skatteundersøgelse en aftale mellem to eller flere kontraherende stater om at  

 undersøge samtidigt, hver stat i sit eget område, skatteforholdene hos en  

 eller flere personer, i hvilke staterne har en fælles eller beslægtet  

 interesse, med henblik på at udveksle enhver oplysning af betydning, som de  

 på den måde kommer i besiddelse af.
Artikel 9 Skatteundersøgelser i udlandet 1. Efter anmodning af den kompetente myndighed i den stat, der  

 anmoder om bistand, kan den kompetente myndighed i den stat, som anmodes om  

 bistand, tillade repræsentanter for den kompetente myndighed i den stat, der  

 anmoder om bistand, at være til stede ved den relevante del af en  

 skatteundersøgelse i den stat, som anmodes om bistand.
 2. Hvis anmodningen imødekommes, skal den kompetente myndighed i  

 den stat, som anmodes om bistand, så snart som muligt underrette den  

 kompetente myndighed i den stat, der anmoder om bistand, om tid og sted for  

 undersøgelsen, om den myndighed eller embedsmand, som er udpeget til at  

 udføre undersøgelsen, samt om de procedurer og vilkår, som kræves fulgt eller  

 opfyldt i den stat, som anmodes om bistand, for udførelsen af undersøgelsen.  

 Alle afgørelser vedrørende udførelsen af skatteundersøgelsen skal træffes af  

 den stat, som anmodes om bistand.
 3. En kontraherende stat kan underrette en af depositarerne om, at  

 den har til hensigt ikke i almindelighed at imødekomme sådanne anmodninger,  

 som er omhandlet i stykke 1; en sådan erklæring kan afgives eller  

 tilbagekaldes til enhver tid.
Artikel 10 Indbyrdes modstridende oplysninger Hvis en kontraherende stat fra en anden kontraherende stat modtager  

 oplysninger om en persons skatteforhold, der forekommer den at være i  

 modstrid med oplysninger, som den er i besiddelse af, skal den give  

 underretning herom til den anden stat, som har meddelt oplysningerne.
Afsnit II Bistand med hensyn til inddrivelse Artikel 11 Inddrivelse af skattekrav 1. Efter anmodning af den stat, der anmoder om bistand, skal den  

 stat, som anmodes om bistand, under iagttagelse af bestemmelserne i artikel  

 14 og 15 træffe de fornødne foranstaltninger til at inddrive den førstnævnte  

 stats skattekrav, som om de var dens egne skattekrav.
 2. Bestemmelserne i stykke 1 skal kun finde anvendelse for så vidt  

 angår skattekrav, for hvilke der er udstedt et instrument, der hjelmer  

 tvangsinddrivelse af kravene i den stat, der fremsætter anmodningen, og,  

 medmindre andet er aftalt mellem de kontraherende stater, som ikke bestrides.
 Hvor kravet er rettet mod en person, som ikke er hjemmehørende i den stat,  

 der anmoder om bistand, skal stykke 1 imidlertid kun finde anvendelse i  

 tilfælde, hvor kravet ikke længere kan bestrides, medmindre andet er aftalt  

 mellem de kontraherende stater.
 3. Forpligtelsen til at yde bistand med hensyn til inddrivelse af  

 skattekrav vedrørende en afdød person eller dennes bo er begrænset til  

 værdien af boet eller af de aktiver, som er erhvervet af hver af de  

 berettigede i boet, alt efter hvor vidt kravet skal inddrives i boet eller  

 hos de i boet berettigede.
Artikel 12 Sikringsakter Efter anmodning fra den stat, der anmoder om bistand, skal den stat, som  

 anmodes om bistand, foretage sikringsakter med henblik på inddrivelse af et  

 skattebeløb, selv om kravet bestrides, eller der endnu ikke for kravet er  

 udstedt noget instrument, som hjemler tvangsinddrivelse.
Artikel 13 Dokumenter som skal ledsage anmodningen 1. Anmodningen om administrativ bistand i medfør af dette afsnit  

 skal ledsages af:
a) en erklæring om, at skattekravet vedrører en skat, som er omfattet af  

 konventionen, og i tilfælde af inddrivelse om, at skattekravet, jfr. artikel  

 11, stykke 2, ikke bestrides eller ikke kan bestrides; b) en officiel kopi af det instrument, som hjemler tvangsinddrivelse i den  

 stat, der anmoder om bistand; og c) ethvert andet dokument, som er påkrævet til inddrivelse eller  

 foretagelse af sikringsakter.
2. Det instrument, som hjemler tvangsinddrivelse i den stat, der  

 anmoder om bistand, skal i påkommende tilfælde og i overensstemmelse med de  

 gældende bestemmelser i den stat, som anmodes om bistand, accepteres,  

 anerkendes, suppleres eller erstattes af et instrument, som hjemler  

 tvangsinddrivelse i den sidstnævnte stat.
Dette skal ske så snart som muligt  

 efter datoen for modtagelsen af anmodningen om bistand.
Artikel 14 Tidsfrister 1. Spørgsmål om tidsfrister, efter udløbet af hvilke et skattekrav  

 ikke kan tvangsinddrives, skal afgøres i henhold til lovgivningen i den stat,  

 der anmoder om bistand.
Anmodningen om bistand skal give nærmere oplysninger  

 om en sådan tidsfrist.
2. Inddrivelsesforanstaltninger - truffet af den stat, som anmodes  

 om bistand, i medfør af en anmodning om bistand - der i henhold til  

 lovgivningen i denne stat ville have den virkning at suspendere eller afbryde  

 den i stykke 1 omhandlede frist, skal også have denne virkning ifølge  

 lovgivningen i den stat, der anmoder om bistand.
Den stat, som anmodes om  

 bistand, skal give den stat, der anmoder om bistand, meddelelse om sådanne  

 foranstaltninger.
 3. Den stat, som anmodes om bistand, er under ingen omstændigheder  

 forpligtet til at efterkomme en anmodning om bistand, som fremsættes, efter  

 at 15 år er forløbet fra datoen for det oprindelige dokument, som hjemler  

 tvangsinddrivelse.
Artikel 15 Prioritet Det skattekrav, med hensyn til hvilket der ydes bistand med inddrivelsen,  

 skal ikke i den stat, som anmodes om bistand, nyde nogen fortrinsret, som  

 specielt indrømmes skattekrav i denne stat, selv om den  

 inddrivelsesprocedure, som følges, er den samme, som anvendes for så vidt  

 angår statens egne skattekrav.
Artikel 16 Henstand Den stat, som anmodes om bistand, kan indrømme henstand med betaling,  

 eller tillade afdragsvis betaling, såfremt den pågældende stats lovgivning  

 eller forvaltningspraksis hjemler den ret dertil under lignende  

 omstændigheder, men skal først underrette den stat, der anmoder om bistand.
Afsnit III Forkyndelse af dokumenter Artikel 17 Forkyndelse af dokumenter 1. Efter anmodning af den stat, der anmoder om bistand, skal den  

 stat, som anmodes om bistand, for adressaten forkynde dokumenter, herunder  

 dokumenter vedrørende retsafgørelser, som udgår fra den stat, der anmoder om  

 bistand og som vedrører en skat omfattet af denne konvention.
 2. Den stat, som anmodes om bistand, skal foretage forkyndelse af  

 dokumenter:
a) på en måde, som er fastsat i denne stats egen lovgivning vedrørende  

 forkyndelse af dokumenter af væsentlig samme art b) i det omfang det er muligt, på en sådan særlig måde som anmodet af den  

 stat, der anmoder om bistand, eller så tæt på en sådan måde, som der er  

 mulighed for i medfør af lovgivningen i den stat, som anmodes om bistand.
 3. En kontraherende stat kan forkynde dokumenter direkte gennem  

 postvæsenet for en person inden for en anden kontraherende stats område.
 4. Intet i denne konvention skal fortolkes således, at forkyndelse  

 af dokumenter foretaget af en kontraherende stat i overensstemmelse med denne  

 stats lovgivning er ugyldig.
5. Når et dokument forkyndes i overensstemmelse med denne artikel,  

 stilles der ikke krav om, at det ledsages af en oversættelse.
Hvor det  

 imidlertid er godtgjort, at adressaten ikke kan forstå dokumentets sprog,  

 skal den stat, som anmodes om bistand, sørge for at få det oversat til eller  

 få et sammendrag udfærdiget på denne stats sprog eller på et af dens  

 officielle sprog.
Alternativt kan den bede den stat, der anmoder om bistand,  

 om at få dokumentet enten oversat til eller ledsaget af et sammendrag på et  

 af de officielle sprog i den stat, som anmodes om bistand, eller i  

 Europarådet eller i OECD.
Kapitel IV Bestemmelser vedrørende alle former for bistand Artikel 18 Oplysninger som skal tilvejebringes af den stat, der anmoder om bistand 1. En anmodning om bistand skal om fornødent angive:
a) den myndighed eller det organ, som har iværksat den anmodning, som er  

 fremsat af den kompetente myndighed; b) navn og adresse og nærmere enkeltheder, som bidrager til  

 identifikationen af den person, vedrørende hvilken anmodningen er fremsat; c) i tilfælde af en anmodning om oplysninger, den form, hvorunder den  

 stat, der anmoder om bistand, ønsker oplysningerne meddelt, for at dens  

 ønsker kan imødekommes; d) i tilfælde af en anmodning om bistand med inddrivelse eller med  

 foretagelse af sikringsakter, arten af skattekravet, komponenterne af  

 skattekravet samt de aktiver, hvori skattekravet kan søges inddrevet; e) i tilfælde af en anmodning om forkyndelse af dokumenter, arten og  

 indholdet af det dokument, som skal forkyndes; f) om den er i overensstemmelse med lovgivningen og forvaltningspraksis i  

 den stat, der anmoder om bistand, og om den er motiveret, når hensyn tages  

 til betingelserne i artikel 19.
 2. Så snart som enhver anden oplysning af betydning for  

 anmodningen om bistand kommer til kendskab for den stat, der anmoder om  

 bistand, skal denne stat videresende oplysningen til den stat, som anmodes om  

 bistand.
Artikel 19 Mulighed for at afslå en anmodning Den stat, som anmodes om oplysninger, skal ikke være forpligtet til at  

 imødekomme en anmodning, hvis den stat, der anmoder om bistand, ikke har  

 benyttet alle midler, som står til rådighed i dens eget område, medmindre brugen af sådanne midler  

 ville give anledning til uforholdsmæssige vanskeligheder.
Artikel 20 Besvarelse af anmodningen om bistand 1. Hvis anmodningen om bistand imødekommes, skal den stat, som  

 anmodes om bistand, så snart som muligt underrette den stat, der anmoder om  

 bistand, om de skridt, som er taget, og om resultatet af bistanden.
 2. Hvis anmodningen afslås, skal den stat, som anmodes om bistand,  

 så snart som muligt underrette den stat, der anmoder om bistand, om den  

 trufne afgørelse og om begrundelsen for afgørelsen.
 3. Hvis det gælder en anmodning om oplysninger, og den stat, der  

 anmoder om bistand, har specificeret den form, hvorunder den ønsker  

 oplysningerne meddelt, og den stat, som anmodes om bistand, er i stand  

 dertil, skal den stat, som anmodes om bistand, meddele oplysningerne i den  

 ønskede form.
Artikel 21 Beskyttelse af personer og begrænsninger i forpligtelsen til at yde  

 bistand 1. Intet i denne overenskomst berører de rettigheder og den  

 beskyttelse, som er sikret personer i medfør af lovgivningen eller  

 forvaltningspraksis i den stat, som anmodes om bistand.
 2. Undtagen i tilfælde, hvor artikel 14 finder anvendelse, skal  

 bestemmelserne i denne konvention ikke kunne fortolkes således, at der  

 pålægges den stat, som anmodes om bistand, pligt til:
a) at udføre handlinger, som strider mod denne stats egen lovgivning eller  

 forvaltningspraksis eller mod lovgivning eller forvaltningspraksis i den  

 stat, der anmoder om bistand; b) at udføre handlinger, som den anser for at være i strid mod almene  

 interesser (ordre public) eller mod dens væsentlige interesser; c) at meddele oplysninger, som ikke kan opnås ifølge dens egen lovgivning  

 eller forvaltningspraksis eller ifølge lovgivningen eller forvaltningspraksis  

 i den stat, der anmoder om bistand; d) at meddele oplysninger, som ville røbe nogen erhvervsmæssig,  

 forretningsmæssig, industriel, kommerciel eller faglig hemmelighed eller  

 nogen fremstillingsmetode, eller oplysninger, hvis offentliggørelse ville  

 stride mod almene interesser (ordre public) eller mod dens væsentlige  

 interesser; e) at yde administrativ bistand, hvis og i det omfang den anser  

 beskatningen i den stat, der anmoder om bistand, for at stride mod  

 almindeligt accepterede beskatningsprincipper eller mod bestemmelserne i en  

 overenskomst til undgåelse af dobbeltbeskatning eller i en hvilken som helst  

 anden overenskomst, som den stat, som anmodes om bistand, har indgået med den  

 stat, der anmoder om bistand; f) at yde bistand, hvor anvendelsen af denne konvention ville føre til  

 diskrimination mellem en statsborger i den stat, som anmodes om bistand, og  

 statsborgere i den stat, der anmoder om bistand, under samme forhold.
Artikel 22 Tavshedspligt 1. Alle oplysninger, som modtages af en kontraherende stat i  

 medfør af denne konvention, skal behandles som hemmelige på samme måde som  

 oplysninger, som modtages i henhold til denne stats interne lovgivning, eller  

 behandles på de vilkår for tavshedspligt, som er gældende i den stat, der  

 meddeler oplysningerne, såfremt disse vilkår er mere restriktive.
2. Sådanne oplysninger må under alle omstændigheder kun meddeles  

 til personer eller myndigheder (herunder domstole og forvaltningsmyndigheder  

 eller tilsynsførende organer), der er beskæftiget med påligning, opkrævning,  

 inddrivelse, tvangsinddrivelse eller retsforfølgelse eller klagebehandling i  

 forbindelse med denne stats skatter.
Kun de personer eller myndigheder, som  

 er anført ovenfor, må benytte oplysningerne og i så fald kun til nævnte  

 formål.
De kan uanset bestemmelserne i stykke 1 meddele dem under offentlige  

 retshandlinger eller i retsafgørelser vedrørende sådanne skatter på  

 betingelse af forudgående tilladelse fra den kompetente myndighed i den stat,  

 som meddeler oplysningerne.
Imidlertid kan to eller flere stater indbyrdes  

 aftale at give afkald på betingelsen om forudgående tilladelse.
3. Hvis en kontraherende stat har taget et forbehold som omhandlet  

 i artikel 30, stykke 1, litra (a), må ingen anden kontraherende stat, der  

 modtager oplysninger fra denne stat, benytte disse for så vidt angår nogen  

 skat i en kategori, som er omfattet af forbeholdet.
På tilsvarende måde må  

 den stat, der tager et sådant forbehold, ikke benytte oplysninger, som er  

 modtaget i medfør af denne konvention, for så vidt angår nogen skat i en  

 kategori, som er omfattet af forbeholdet.
4. Uanset bestemmelserne i stykke 1, 2 og 3 kan oplysninger, som  

 modtages af en kontraherende stat, benyttes til andre formål, når sådanne  

 oplysninger kan benyttes til sådanne andre formål i medfør af lovgivningen i  

 den stat, der meddeler oplysningerne, og den kompetente myndighed i denne  

 stat tillader en sådan benyttelse.
Oplysninger, som af en kontraherende stat  

 er stillet til en anden kontraherende stats rådighed, kan af sidstnævnte  

 videregives til en tredje kontraherende stat under forudsætning af  

 forudgående godkendelse fra den kompetente myndighed i den førstnævnte stat.
Artikel 23 Klager 1. Klage vedrørende foranstaltninger truffet i medfør af denne  

 konvention af den stat, som anmodes om bistand, kan kun indbringes for den  

 behørige myndighed i denne stat.
2. Klage vedrørende foranstaltninger truffet i medfør af denne  

 konvention af den stat, der anmoder om bistand, især sådanne foranstaltninger  

 som, når der er tale om inddrivelse, vedrører skattekravets beståen eller  

 dets størrelse eller det instrument, som hjemler tvangsinddrivelse af kravet,  

 kan kun indbringes for den behørige myndighed i denne stat.
Hvis der sker  

 indbringelse af en sådan klage, skal den stat, der anmoder om bistand, give  

 underretning til den stat, som anmodes om bistand, og den sidstnævnte stat  

 skal udsætte sagen, indtil den pågældende myndighed har truffet afgørelse.  

 Den stat, som anmodes om bistand, skal imidlertid foretage sikringsakter for  

 at bevare adgangen til inddrivelse, hvis den bliver bedt om det af den stat,  

 der anmoder om bistand.
Den stat, som anmodes om bistand, kan også modtage  

 underretning fra enhver interesseret person om en sådan klage.
Når den stat,  

 som anmodes om bistand, modtager sådanne oplysninger, skal den om fornødent  

 forhandle om sagen med den stat, der anmoder om bistand.
 3. Så snart en endelig afgørelse vedrørende klagen er truffet,  

 skal den stat, som anmodes om bistand, eller den stat, der anmoder om  

 bistand, alt eller sammenhængen, underrette den anden stat om afgørelsen og  

 om den betydning, som den har for anmodningen om bistand.
Kapitel V Særlige bestemmelser Artikel 24 Gennemførelse af overenskomsten 1. De kontraherende stater skal træde i forbindelse med hinanden  

 for at sikre, at denne konvention gennemføres af deres respektive kompetente  

 myndigheder.
De kompetente myndigheder kan træde i direkte forbindelse med  

 hinanden i dette øjemed, og de kan bemyndige underordnede myndigheder til at  

 handle på deres vegne.
De kompetente myndigheder i to eller flere  

 kontraherende stat kan indbyrdes aftale de nærmere regler for anvendelsen af  

 konventionen i forholdet mellem dem.
 2. Mener den stat, som anmodes om bistand, at anvendelsen af denne  

 konvention i en bestemt sag vil kunne få alvorlige og uønskede følger, skal  

 de kompetente myndigheder i den stat, som anmodes om bistand, og i den stat,  

 der anmoder om bistand, rådføre sig med hinanden og søge at løse den  

 foreliggende situation ved gensidig aftale.
3. En koordinerende komite bestående af repræsentanter for de  

 kontraherende staters kompetente myndigheder skal overvåge gennemførelsen og  

 udviklingen af denne konvention under OECDs auspicier.
Med dette formål for  

 øje skal den koordinerende komite anbefale enhver foranstaltning, som vil  

 kunne fremme konventionens almindelige formål.
Komiteen skal navnlig være  

 forum for udforskningen af nye metoder og procedurer, der kan øge det  

 internationale samarbejde i skattesager, og den kan i påkommende tilfælde  

 anbefale revision eller ændring af konventionen.
Stater, som har  

 underskrevet, men endnu ikke ratificeret, accepteret eller godkendt  

 konventionen, har ret til at være repræsenteret ved den koordinerende komites  

 møder som observatører.
 4. En kontraherende stat kan bede den koordinerende komite om at  

 afgive udtalelser om fortolkningen af bestemmelser i denne konvention.
5. I tilfælde, hvor der opstår vanskeligheder eller  

 tvivlsspørgsmål mellem to eller flere kontraherende stater vedrørende  

 gennemførelsen eller fortolkningen af konventionen, skal disse staters  

 kompetente myndigheder søge at løse sagen ved gensidig aftale.
Aftalen skal  

 meddeles til den koordinerende komite.
 6. OECDs generalsekretær skal underrette de kontraherende stater  

 og de stater, som har underskrevet, men endnu ikke ratificeret, accepteret  

 eller godkendt konventionen, om udtalelser, som er afgivet af den  

 koordinerende komite i medfør af bestemmelserne i stykke 4 ovenfor, og om  

 gensidige aftaler, som er indgået i henhold til stykke 5 ovenfor.
Artikel 25 Sprog Anmodninger om bistand og svar herpå skal affattes på et af de officielle  

 sprog i OECD og Europarådet eller på et hvilket som helst andet sprog, som  

 aftales bilateralt mellem de pågældende kontraherende stater.
Artikel 26 Omkostninger Medmindre andet aftales bilateralt mellem de pågældende kontraherende  

 stater, skal:
a) almindelige omkostninger, som er pådraget i forbindelse med ydelse af  

 bistand, bæres af den stat, som anmodes om bistand; b) ekstraordinære omkostninger, som er pådraget i forbindelse med ydelse  

 af bistand, bæres af den stat, der anmoder om bistand.
Kapitel VI Slutbestemmelser Artikel 27 Andre internationale overenskomster eller ordninger 1. De muligheder for bistand, som er hjemlet i denne konvention,  

 hverken begrænser eller begrænses af de muligheder, som er indeholdt i  

 gældende eller fremtidige internationale overenskomster, andre ordninger  

 mellem kontraherende stater eller andre instrumenter vedrørende samarbejde i  

 skattesager.
 2. Uanset bestemmelserne i denne konvention, skal de kontraherende  

 stater, som er medlemmer af De Europæiske Fællesskaber, i deres indbyrdes  

 relationer anvende de fælles regler, som er gældende i Fællesskaberne.
Artikel 28 Konventionens undertegnelse og ikrafttræden 1. Denne konvention skal stå åben for undertegnelse af de stater,  

 som er medlemmer af Europarådet, og af de lande, som er medlemmer af OECD.  

 Den skal ratificeres, accepteres eller godkendes.
Ratifikations, accept-  

 eller godkendelsesinstrumenter skal deponeres hos en af depositarerne.
 2. Denne konvention skal træde i kraft den første dag i den måned,  

 der følger efter udløbet af en periode på tre måneder efter den dato, på  

 hvilken fem stater har udtrykt deres samtykke til at blive bundet af  

 konventionen i overensstemmelse med bestemmelsen i stykke 1.
 3. For så vidt angår enhver stat, der er medlem af Europarådet,  

 eller ethvert land, der er medlem af OECD, og som senere giver sit samtykke  

 til at være bundet af konventionen, skal denne træde i kraft den første dag i  

 den måned, der følger efter udløbet af en periode på tre måneder efter datoen  

 for deponeringen af ratifikations, accept- eller godkendelsesinstrumentet.
Artikel 29 Territorial anvendelse af konventionen 1. Hver stat skal ved undertegnelsen eller ved deponeringen af sit  

 ratifikations, accept- eller godkendelsesinstrument, angive det område eller  

 de områder, for hvilke denne konvention skal gælde.
2. Enhver stat kan på ethvert senere tidspunkt ved en erklæring  

 til en af depositarerne udvide denne konvention til at gælde for ethvert  

 andet område, som er angivet i erklæringen.
For så vidt angår et sådant  

 område skal konventionen træde i kraft den første dag i den måned, der følger efter udløbet af en  

 periode på tre måneder efter datoen for den pågældende depositars modtagelse  

 af en sådan erklæring.
 3. Enhver erklæring afgivet i medfør af en af de to foregående  

 stykker kan, for så vidt angår noget område angivet i en sådan erklæring,  

 tilbagekaldes ved en meddelelse afgivet overfor en af depositarerne.  

 Tilbagekaldelsen skal have virkning fra og med den første dag i den måned,  

 som følger efter udløbet af en periode på tre måneder efter datoen for den  

 pågældende depositars modtagelse af en sådan meddelelse.
Artikel 30 Forbehold 1. Enhver stat kan ved undertegnelsen eller ved deponeringen af  

 sit ratifikations-, accept- eller godkendelsesinstrument eller på ethvert  

 senere tidspunkt erklære, at den forbeholder sig ret til:
a) ikke at yde nogen form for bistand med hensyn til andre kontraherende  

 staters skatter af nogen af de kategorier, som er nævnt i artikel 2, stykke  

 1, litra (b), forudsat at den ikke har medregnet nogen af sine egne skatter  

 af denne kategori i bilag A til konventionen; b) ikke yde bistand med hensyn til inddrivelse af noget skattekrav, eller  

 med hensyn til inddrivelse af en administrativ bøde, for så vidt angår  

 samtlige skatter eller kun for så vidt angår skatter af en eller flere af de  

 kategorier, som er nævnt i artikel 2, stykke 1; c) ikke at yde bistand med hensyn til noget skattekrav, som består på  

 tidspunktet for denne konventions ikrafttræden vedrørende denne stat eller, i  

 tilfælde hvor der tidligere er taget et forbehold i medfør af litra (a) eller  

 (b) ovenfor, på tidspunktet for tilbagekaldelsen af et sådant forbehold  

 vedrørende skatter af den omhandlede kategori; d) ikke at yde bistand med forkyndelse af dokumenter, for så vidt angår  

 samtlige skatter eller kun for så vidt angår skatter af en eller flere af de  

 kategorier, som er nævnt i artikel 2, stykke 1; e) ikke at tillade forkyndelse af dokumenter gennem postvæsenet som  

 bestemt i artikel 17, stykke 3.
 2. Der kan ikke tages andre forbehold.
3. Efter at konventionen er trådt i kraft med hensyn til en stat,  

 kan denne tage et eller flere af de forbehold, som er nævnt i stykke 1, og  

 som den ikke har taget på tidspunktet for ratifikation, accept eller  

 godkendelse.
Sådanne forbehold skal træde i kraft den første dag i den måned,  

 som følger efter udløbet af en periode på tre måneder efter datoen for en af  

 depositarernes modtagelse af forbeholdet.
4. Enhver kontraherende stat, som har taget et forbehold i medfør  

 af stykke 1 og 3, kan tilbagekalde det helt eller delvis ved en meddelelse  

 afgivet over for en af depositarerne.
Tilbagekaldelsen skal have virkning fra  

 og med datoen for den pågældende depositars modtagelse af meddelelsen.
 5. En kontraherende stat, som har taget et forbehold med hensyn  

 til en bestemmelse i denne konvention, kan ikke kræve denne bestemmelse  

 anvendt af nogen anden kontraherende stat; den kan imidlertid, hvis dens  

 forbehold er partielt, kræve anvendelse af denne bestemmelse i det omfang,  

 den selv har accepteret den.
Artikel 31 Opsigelse 1. Enhver stat kan til enhver tid opsige denne konvention ved en  

 meddelelse til en af depositarerne.
 2. En sådan opsigelse skal have virkning fra og med den første dag  

 i den måned, som følger udløbet af en periode på tre måneder efter datoen for  

 den pågældende depositars modtagelse af meddelelsen.
 3. Enhver kontraherende stat, som opsiger konvention, skal være  

 bundet af bestemmelserne i artikel 22 så længe, som den endnu besidder noget  

 dokument eller nogen oplysning, som den har modtaget i medfør af  

 konventionen.
Artikel 32 Depositarer og deres funktioner 1. Den depositar, over for hvilken en handling er foretaget eller  

 en meddelelse er afgivet, skal underrette medlemsstaterne i Europarådet og  

 medlemslandene i OECD om:
a) enhver undertegnelse; b) deponeringen af ethvert ratifikations-, accept- eller  

 godkendelsesinstrument; c) enhver ikrafttrædelsesdato for denne konvention ifølge bestemmelserne i  

 artikel 28 og 29; d) enhver erklæring, som er afgivet i medfør af bestemmelserne i artikel  

 4, stykke 3, eller artikel 9, stykke 3, og tilbagekaldelsen af enhver sådan  

 erklæring; e) ethvert forbehold, som er taget i medfør af bestemmelserne i artikel  

 30, og tilbagekaldelsen af ethvert forbehold, som er sket i medfør af  

 bestemmelserne i artikel 30, stykke 4.
 f) enhver meddelelse, som er modtaget i medfør af bestemmelserne i artikel  

 2, stykke 3 og 4, artikel 3, stykke 3, artikel 29 eller artikel 31, stykke 1.
 g) enhver anden handling eller meddelelse vedrørende denne konvention.
 2. Den depositar, der modtager eller afgiver en meddelelse i  

 medfør af bestemmelserne i stykke 1, skal underrette den anden depositar  

 herom.
 Til bekræftelse heraf har undertegnede, dertil behørigt befuldmægtigede,  

 undertegnet denne overenskomst.
Udfærdiget i Strassbourg, den 19 på engelsk og fransk, hvilke to tekster  

 har samme gyldighed, i to eksemplarer, af hvilke det ene skal deponeres i  

 Europarådets arkiver og det andet i OECDs arkiver.
Generalsekretærerne for  

 Europarådet og for OECD skal videregive bekræftede eksemplarer til hver  

 medlemsstat i Europarådet og hvert medlemsland i OECD.
Annex A (Danske skatter og afgifter, som omfattes af konventionen).
 Artikel 2, stk. 1, a:
(i) indkomstskatten til staten, den særlige indkomstskat, udbytteskatten, renteskatten, royaltyskatten, skatter i henhold til kulbrinteskatteloven.
 (ii) ingen.
 (iii) formueskatten til staten.
 Artikel 2, stk. 1, b:
(i) den kommunale indkomstskat, den amtskommunale indkomstskat, kirkeskatten.
 (ii) ingen.
(iii) A bo, arve- og gaveafgift, B kommunal grundskyld/dækningsafgift, amtskommunal grundskyld, C merværdiafgift, D afgift i henhold til lov om afgift af spiritus m.m., lov om afgift af vin og frugtvin m.m., lov om afgift af øl, lov om afgift af mineralvand m.v., lov om afgift af visse flyrejser, lov om afgift af chokolade- og sukker varer m.m, lov om afgift af konsumis, lov om tobaksafgifter, lov om forskellige forbrugsafgifter, lov om afgift af lystfartøjsforsikringer, lov om registreringsafgift af motorkøretøjer m.v., lov om afgift af ansvarsforsikringer for motorkøretøjer m.v., lov om afgift af benzin, lov om afgift af elektricitet, lov om afgift af visse olieprodukter, lov om afgift af gas, lov om afgift af stenkul, brunkul og koks m.v., lov om forbrugsbegrænsede foranstaltninger, lov om afgift af visse detailsalgspakninger, E afgift i henhold til lov om vægtafgift af motorkøretøjer m.v.
F ingen G afgift i henhold til lov om afgifter af spillekasinoer, lov om totalisatorspil, lov om tipning og lotto, lov om overdragelse af aktier m.v., lov om lønsumsafgift for virksomheder inden for den finansielle sektor bidrag i henhold til lov om arbejdsmarkedsbidrag.
Oprindeligt fremsat forslag § 1. Efter reglerne i Europarådets og OECDs konvention om administrativ bistand i skattesager skal danske myndigheder under forbehold om gensidighed yde administrativ bistand til myndighederne i en anden stat, der har ratificeret konventionen, ligesom danske myndigheder kan modtage administrativ bistand fra myndighederne i en sådan stat.
Konventionen er optaget som bilag til denne lov.
 § 2. Skatteministeren udpeger den eller de myndigheder, der kan  

 fremsætte eller modtage anmodninger om bistand efter konventionen (kompetente  

 myndigheder). Sager om bistand med udenlandske direkte og indirekte skatter  

 og afgifter behandles iøvrigt af de danske myndigheder, som behandler  

 tilsvarende eller lignende sager om danske skatter og afgifter.
§ 3. De kompetente myndigheder er berettiget til at yde eller  

 modtage bistand med udveksling af oplysninger, der kan være af betydning for  

 påligning, opkrævning, inddrivelse, retsforfølgelse eller klagebehandling  

 vedrørende direkte og indirekte skatter og afgifter, jf. reglerne i  

 konventionens kapitel III, afsnit I.
Til brug for de kompetente myndigheder i  

 en anden stat kan de kompetente myndigheder indhente oplysninger hos personer  

 og selskaber mfl. her i landet.
Indhentningen af oplysninger sker efter  

 reglerne i skattekontrolloven.
De kompetente myndigheder kan deltage i  

 samtidigt gennemførte undersøgelser, hvor kompetente myndigheder i flere  

 stater hver på sit territorium undersøger skatteforhold mv. for personer og  

 selskaber mfl.
Repræsentanter fra de kompetente myndigheder kan deltage i  

 undersøgelser af skatteforhold mv., som udføres på en anden stats  

 territorium, ligesom de kompetente myndigheder kan tillade repræsentanter fra  

 kompetente myndigheder i en anden stat at deltage i undersøgelser af  

 skatteforhold mv., som udføres her i landet.
§ 4. De kompetente myndigheder er berettiget til at yde og modtage  

 bistand med opkrævning og inddrivelse af direkte og indirekte skatter og  

 afgifter, jf. reglerne i konventionens kapitel III, afsnit II.
De kompetente  

 myndigheder kan inddrive udenlandske direkte og indirekte skatter og afgifter  

 her i landet på vegne af de kompetente myndigheder i en anden stat.  

 Inddrivelsen sker efter de for inddrivelse af tilsvarende eller lignende  

 danske skatter og afgifter gældende regler.
De kompetente myndigheder kan  

 anmode kompetente myndigheder i en anden stat om at inddrive danske direkte  

 og indirekte skatter og afgifter.
Spørgsmål om tidsfrister, efter udløbet af  

 hvilke et skattekrav ikke kan inddrives, skal afgøres i henhold til  

 lovgivningen i den stat, der anmoder om bistand med inddrivelsen.
 § 5. De kompetente myndigheder er berettiget til at yde og modtage  

 bistand med forkyndelse af dokumenter, jf. reglerne i konventionens kapitel  

 III, afsnit III.
 § 6. De kompetente myndigheder skal ikke yde administrativ bistand  

 til kompetente myndigheder i en anden stat, hvis det medfører  

 foranstaltninger, der strider mod de rettigheder og den beskyttelse, som er  

 sikret personer og selskaber mfl. i henhold til dansk lovgivning eller  

 praksis, jf. konventionens artikel 21.
 § 7. Skatteministeren kan fastsætte yderligere regler om  

 konventionens gennemførelse.
 § 8. Loven træder i kraft dagen efter bekendtgørelsen i  

 Lovtidende.
 § 9. Loven gælder ikke for Færøerne og Grønland.
Bilag (Oversættelse) Konvention om gensidig administrativ bistand i skattesager Præambel Medlemsstaterne af Europarådet og medlemslandene af OECD, som har  

 undertegnet denne Konvention, som tager i betragtning, at udviklingen af den internationale  

 bevægelse af personer, kapital, varer og tjenesteydelser, omend i sig selv  

 yderst gavnlig, har forøget mulighederne for skatteundgåelse og  

 skatteunddragelse og derfor kræver øget samarbejde mellem  

 skattemyndighederne; og som hilser de forskellige bestræbelser, som i de senere år er gjort  

 for at bekæmpe skatteundgåelse og skatteunddragelse, velkommen, hvad  

 enten bestræbelserne udfoldes på gensidigt eller multilateralt grundlag; og som tager i betragtning, at en samordnet bestræbelse mellem  

 staterne er nødvendig for at iværksætte alle former for administrativ bistand  

 i spørgsmål om skatter af enhver art, mens man på samme tid sikrer  

 tilstrækkelig beskyttelse af skatteydernes rettigheder; og som anerkender, at internationalt samarbejde kan spille en vigtig  

 rolle med hensyn til at lette den korrekte fastsættelse af skattetilsvar og  

 med hensyn til at hjælpe skatteyderen med at sikre hans rettigheder; og som tager i betragtning, at fundamentale principper, som berettiger  

 enhver person til at få sine rettigheder og forpligtelser fastsat i  

 overensstemmelse med en korrekt juridisk fremgangsmåde, skal anerkendes at  

 finde anvendelse i skattespørgsmål i alle stater, og at stater bør bestræbe  

 sig for at beskytte skatteydernes legitime interesser, herunder at yde en  

 passende beskyttelse mod diskrimination og dobbeltbeskatning; og som følgelig er overbevist om, at stater ikke bør træffe  

 foranstaltninger eller meddele oplysninger, undtagen når det sker i  

 overensstemmelse med deres interne lovgivning og praksis og med hensyntagen  

 til nødvendigheden af at iagttage tavshedspligt vedrørende oplysninger og med  

 hensyntagen til internationale aftaler til beskyttelse af privatlivet og  

 strømmen af personlige data; og som ønsker at indgå en konvention om gensidig administrativ bistand  

 i skattesager; er blevet enige om følgende:
Kapitel I Konventionens anvendelsesområde Artikel 1 Konventionens formål og de af konventionen omfattede personer 1. De kontraherende stater skal, under iagttagelse af  

 bestemmelserne i kapitel IV, yde hinanden administrativ bistand i  

 skattesager.
Sådan bistand kan, om fornødent, omfatte foranstaltninger  

 truffet af domsmyndigheder.
 2. En sådan administrativ bistand skal omfatte:
(a) udveksling af oplysninger, herunder samtidigt gennemførte  

 skatteundersøgelser og deltagelse i skatteundersøgelser i udlandet; (b) bistand til inddrivelse, herunder sikringsakter; og (c) forkyndelse af dokumenter.
 3. En kontraherende stat skal yde administrativ bistand, hvad  

 enten den berørte person er hjemmehørende eller statsborger i en  

 kontraherende stat eller i nogen anden stat.
Artikel 2 De af konventionen omfattede skatter 1. Denne Konvention skal finde anvendelse:
 (a) på følgende skatter:
i. skatter af indkomst eller fortjeneste; ii. skatter af kapitalgevinster, som pålignes uafhængigt af skatten af  

 indkomst eller fortjeneste; iii. skatter af formue; som pålignes på en kontraherende stats vegne; og (b) på følgende skatter:
i. skatter af indkomst, fortjeneste, kapitalgevinster eller formue, som  

 pålignes på en kontraherende stats politiske underafdelingers eller lokale  

 myndigheders vegne; ii. tvungne bidrag til sociale sikringsordninger, som skal betales til  

 staten eller til sociale sikringsinstitutioner, som er oprettet i medfør af  

 den offentligretlige lovgivning; iii. skatter af andre kategorier, undtagen toldafgifter, som pålignes på  

 en kontraherende stats vegne, nemlig:
A. bo, arve- eller gaveafgift; B. ejendomsskatter; C. almindelige forbrugsskatter, såsom merværdiafgift eller  

 omsætningsafgifter; D. særlige skatter på varer og tjenesteydelser såsom forbrugsafgifter; E. skatter på brugen af eller ejendomsretten til motorkøretøjer; F. skatter på brugen af eller ejendomsretten til løsøre bortset fra  

 motorkøretøjer; G. alle andre skatter; iv. skatter af de i punkt iii ovenfor omhandlede kategorier, som pålignes  

 på den pågældende kontraherende stats politiske underafdelingers eller lokale  

 myndigheders vegne.
 2. De gældende skatter, på hvilke konventionen skal finde  

 anvendelse, er optaget i Bilag A i de kategorier, som er omhandlet i stykke  

 1.
 3. De kontraherende stater skal underrette Europarådets  

 generalsekretær eller OECDs generalsekretær (herefter omtalt som  

 »depositarerne«) om enhver ændring, som skal foretages i Bilag A  

 som følge af forandring i den liste, som er omtalt i stykke 2. En sådan  

 ændring skal have virkning fra og med den første dag i den måned, som følger  

 efter udløbet af en periode på tre måneder efter datoen for den pågældende  

 depositars modtagelse af sådan meddelelse.
 4. Konventionen skal også finde anvendelse, fra vedtagelsen at  

 regne, på alle skatter af samme eller væsentlig samme art, som efter denne  

 konventions ikrafttrædelse pålignes i en kontraherende stat som tillæg til  

 eller i stedet for de gældende skatter optaget i Bilag A, og i så fald skal  

 den pågældende kontraherende stat underrette en af depositarerne om  

 indførelsen af den omhandlede skat.
Kapitel II Almindelige definitioner Artikel 3 Definitioner 1. Medmindre andet fremgår af sammenhængen, skal i denne  

 konvention:
a) udtrykket »den stat, som anmoder om bistand,» og »den  

 stat, som anmodes om bistand,» betyde henholdsvis enhver kontraherende  

 stat, der anmoder om administrativ bistand i skattesager, og enhver stat, som  

 anmodes om at yde sådan bistand; b) udtrykket »skat« betyde skat eller ethvert bidrag til en  

 social sikringsordning, på hvilke konventionen finder anvendelse i medfør af  

 Artikel 2; c) udtrykket »skattekrav« betyde et hvilket som helst  

 skattebeløb, såvel som rente heraf, administrative bøder i forbindelse dermed  

 og de omkostninger, der er forbundet med inddrivelsen, når de omhandlede  

 beløb skyldes og endnu ikke er betalt; d) udtrykket »kompetent myndighed« betyde de personer og  

 myndigheder, som er optaget i Bilag B; e) udtrykket »statsborgere« i forbindelse med en kontraherende  

 stat betyde:
i. alle fysiske personer, der har indfødsret i denne stat, og ii. alle juridiske personer, interessentskaber, foreninger og andre  

 sammenslutninger, der består i kraft af den gældende lovgivning i denne stat.
 For hver stat, som har afgivet en erklæring herom, skal de ovenfor anførte  

 udtryk forstås som defineret i Bilag C.
 2. Ved anvendelse af denne konvention i en kontraherende stat  

 skal, medmindre andet følger af sammenhængen, ethvert udtryk, som ikke er  

 defineret heri, tillægges den betydning, som det har i denne stats lovgivning  

 om de skatter, som er omfattet af konventionen.
3. De kontraherende stater skal underrette en af depositarerne om  

 enhver ændring, som skal foretages i Bilag B og C.
En sådan ændring skal have  

 virkning fra og med den første dag i den måned, som følger efter udløbet af  

 en periode på tre måneder efter datoen for den pågældende depositars  

 modtagelse af en sådan meddelelse.
Kapitel III Former for bistand Afsnit I Udveksling af oplysninger Artikel 4 Almindelige bestemmelser 1. De kontraherende stater skal udveksle enhver oplysning, især  

 som omhandlet i dette afsnit, der kan forudses at være af betydning for:
a) påligningen og opkrævningen af skat, og inddrivelsen og  

 tvangsinddrivelsen af skattekrav, og b) retsforfølgelsen ved en administrativ myndighed eller indledningen af  

 retsforfølgelsen ved en domstol.
 Oplysninger, der sandsynligvis vil være uden betydning i dette øjemed,  

 skal ikke udveksles i medfør af denne konvention.
2. En kontraherende stat må kun benytte oplysninger, som den har  

 modtaget i medfør af denne konvention, som bevismateriale ved en kriminalret,  

 såfremt der er givet forudgående tilladelse dertil af den stat, som har  

 meddelt oplysningerne.
To eller flere stater kan dog indbyrdes træffe aftale  

 om at frafalde betingelsen om forudgående tilladelse.
 3. Enhver kontraherende stat kan ved erklæring afgivet over for en  

 af depositarerne tilkendegive, at ifølge den pågældende stats interne  

 lovgivning kan dens myndigheder underrette en person, som er hjemmehørende i  

 eller statsborger i den pågældende stat, før den videregiver oplysninger om  

 ham i overensstemmelse med artikel 5 og 7.
Artikel 5 Udveksling efter anmodning 1. Efter anmodning af den stat, der anmoder om bistand, skal den  

 stat, som anmodes om bistand, stille alle oplysninger, der er omhandlet i  

 artikel 4, og som vedrører bestemte personer eller transaktioner, til  

 rådighed for den stat, der anmoder om bistand.
 2. Hvis de oplysninger, som står til rådighed i de skatteregistre,  

 der findes i den stat, som anmodes om bistand, ikke er tilstrækkelige til at  

 sætte denne i stand til at efterkomme anmodningen om oplysninger, skal denne  

 stat træffe alle passende foranstaltninger med henblik på at stille de  

 oplysninger, om hvilke der er fremsat anmodning, til rådighed for den stat,  

 der anmoder om bistand.
Artikel 6 Automatisk udveksling Med hensyn til kategorier af sager og i overensstemmelse med procedurer,  

 som de skal fastsætte ved gensidig aftale, skal to eller flere kontraherende  

 stater automatisk udveksle oplysninger som omhandlet i artikel 4.
Artikel 7 Spontan udveksling 1. En kontraherende stat skal, uden forudgående anmodning,  

 videregive til en anden kontraherende stat oplysninger, hvorom den har  

 kendskab, under følgende omstændigheder:
a) den førstnævnte kontraherende stat har grund til at antage, at der kan  

 ske tab af skatteprovenu i den anden kontraherende stat; b) en person, som er skattepligtig, opnår en nedsættelse af eller en  

 fritagelse for skat i den førstnævnte kontraherende stat, som kan medføre en  

 forøget skat eller en skattepligt i den anden kontraherende stat; c) forretningstransaktioner mellem en person, som er skattepligtig i en  

 kontraherende stat, og en person, som er skattepligtig i en anden  

 kontraherende stat, ledes gennem en eller flere lande på en sådan måde, at en  

 besparelse i skat kan blive følgen i den ene eller den anden af de  

 kontraherende stater eller i dem begge; d) en kontraherende stat har grund til at antage, at en besparelse i skat  

 kan blive følgen af kunstige overførsler af fortjeneste inden for grupper af  

 foretagender; e) oplysninger, som er fremsendt til den førstnævnte kontraherende stat af  

 den anden kontraherende stat, har gjort det muligt at fremskaffe oplysninger,  

 som kan være af betydning ved skatteligningen i den sidstnævnte stat.
 2. Hver kontraherende stat skal træffe sådanne foranstaltninger og  

 gennemføre sådanne procedurer, som vil være nødvendige for at sikre, at  

 oplysninger omhandlet i stykke 1 vil stå til rådighed for videregivelse til  

 en anden kontraherende stat.
Artikel 8 Samtidigt gennemførte skatteundersøgelser 1. Efter anmodning fra en af dem skal to eller flere  

 kontraherende stater forhandle med henblik på at udvælge sager og fastsætte  

 procedurer til samtidigt gennemførte skatteundersøgelser.
Hver af de  

 involverede stater skal træffe afgørelse om, hvor vidt den ønsker at deltage  

 i en bestemt samtidigt gennemført skatteundersøgelse eller ikke.
 2. I denne overenskomst betyder en samtidigt gennemført  

 skatteundersøgelse en aftale mellem to eller flere kontraherende stater om at  

 undersøge samtidigt, hver stat i sit eget område, skatteforholdene hos en  

 eller flere personer, i hvilke staterne har en fælles eller beslægtet  

 interesse, med henblik på at udveksle enhver oplysning af betydning, som de  

 på den måde kommer i besiddelse af.
Artikel 9 Skatteundersøgelser i udlandet 1. Efter anmodning af den kompetente myndighed i den stat, der  

 anmoder om bistand, kan den kompetente myndighed i den stat, som anmodes om  

 bistand, tillade repræsentanter for den kompetente myndighed i den stat, der  

 anmoder om bistand, at være til stede ved den relevante del af en  

 skatteundersøgelse i den stat, som anmodes om bistand.
 2. Hvis anmodningen imødekommes, skal den kompetente myndighed i  

 den stat, som anmodes om bistand, så snart som muligt underrette den  

 kompetente myndighed i den stat, der anmoder om bistand, om tid og sted for  

 undersøgelsen, om den myndighed eller embedsmand, som er udpeget til at  

 udføre undersøgelsen, samt om de procedurer og vilkår, som kræves fulgt eller  

 opfyldt i den stat, som anmodes om bistand, for udførelsen af undersøgelsen.  

 Alle afgørelser vedrørende udførelsen af skatteundersøgelsen skal træffes af  

 den stat, som anmodes om bistand.
 3. En kontraherende stat kan underrette en af depositarerne om, at  

 den har til hensigt ikke i almindelighed at imødekomme sådanne anmodninger,  

 som er omhandlet i stykke 1; en sådan erklæring kan afgives eller  

 tilbagekaldes til enhver tid.
Artikel 10 Indbyrdes modstridende oplysninger Hvis en kontraherende stat fra en anden kontraherende stat modtager  

 oplysninger om en persons skatteforhold, der forekommer den at være i  

 modstrid med oplysninger, som den er i besiddelse af, skal den give  

 underretning herom til den anden stat, som har meddelt oplysningerne.
Afsnit II Bistand med hensyn til inddrivelse Artikel 11 Inddrivelse af skattekrav 1. Efter anmodning af den stat, der anmoder om bistand, skal den  

 stat, som anmodes om bistand, under iagttagelse af bestemmelserne i artikel  

 14 og 15 træffe de fornødne foranstaltninger til at inddrive den førstnævnte  

 stats skattekrav, som om de var dens egne skattekrav.
 2. Bestemmelserne i stykke 1 skal kun finde anvendelse for så vidt  

 angår skattekrav, for hvilke der er udstedt et instrument, der hjelmer  

 tvangsinddrivelse af kravene i den stat, der fremsætter anmodningen, og,  

 medmindre andet er aftalt mellem de kontraherende stater, som ikke bestrides.
 Hvor kravet er rettet mod en person, som ikke er hjemmehørende i den stat,  

 der anmoder om bistand, skal stykke 1 imidlertid kun finde anvendelse i  

 tilfælde, hvor kravet ikke længere kan bestrides, medmindre andet er aftalt  

 mellem de kontraherende stater.
 3. Forpligtelsen til at yde bistand med hensyn til inddrivelse af  

 skattekrav vedrørende en afdød person eller dennes bo er begrænset til  

 værdien af boet eller af de aktiver, som er erhvervet af hver af de  

 berettigede i boet, alt efter hvor vidt kravet skal inddrives i boet eller  

 hos de i boet berettigede.
Artikel 12 Sikringsakter Efter anmodning fra den stat, der anmoder om bistand, skal den stat, som  

 anmodes om bistand, foretage sikringsakter med henblik på inddrivelse af et  

 skattebeløb, selv om kravet bestrides, eller der endnu ikke for kravet er  

 udstedt noget instrument, som hjemler tvangsinddrivelse.
Artikel 13 Dokumenter som skal ledsage anmodningen 1. Anmodningen om administrativ bistand i medfør af dette afsnit  

 skal ledsages af:
a) en erklæring om, at skattekravet vedrører en skat, som er omfattet af  

 konventionen, og i tilfælde af inddrivelse om, at skattekravet, jfr. artikel  

 11, stykke 2, ikke bestrides eller ikke kan bestrides; b) en officiel kopi af det instrument, som hjemler tvangsinddrivelse i den  

 stat, der anmoder om bistand; og c) ethvert andet dokument, som er påkrævet til inddrivelse eller  

 foretagelse af sikringsakter.
2. Det instrument, som hjemler tvangsinddrivelse i den stat, der  

 anmoder om bistand, skal i påkommende tilfælde og i overensstemmelse med de  

 gældende bestemmelser i den stat, som anmodes om bistand, accepteres,  

 anerkendes, suppleres eller erstattes af et instrument, som hjemler  

 tvangsinddrivelse i den sidstnævnte stat.
Dette skal ske så snart som muligt  

 efter datoen for modtagelsen af anmodningen om bistand.
Artikel 14 Tidsfrister 1. Spørgsmål om tidsfrister, efter udløbet af hvilke et  

 skattekrav ikke kan tvangsinddrives, skal afgøres i henhold til lovgivningen  

 i den stat, der anmoder om bistand.
Anmodningen om bistand skal give nærmere  

 oplysninger om en sådan tidsfrist.
2. Inddrivelsesforanstaltninger - truffet af den stat, som anmodes  

 om bistand, i medfør af en anmodning om bistand - der i henhold til  

 lovgivningen i denne stat ville have den virkning at suspendere eller afbryde  

 den i stykke 1 omhandlede frist, skal også have denne virkning ifølge  

 lovgivningen i den stat, der anmoder om bistand.
Den stat, som anmodes om  

 bistand, skal give den stat, der anmoder om bistand, meddelelse om sådanne  

 foranstaltninger.
 3. Den stat, som anmodes om bistand, er under ingen omstændigheder  

 forpligtet til at efterkomme en anmodning om bistand, som fremsættes, efter  

 at 15 år er forløbet fra datoen for det oprindelige dokument, som hjemler  

 tvangsinddrivelse.
Artikel 15 Prioritet Det skattekrav, med hensyn til hvilket der ydes bistand med inddrivelsen,  

 skal ikke i den stat, som anmodes om bistand, nyde nogen fortrinsret, som  

 specielt indrømmes skattekrav i denne stat, selv om den  

 inddrivelsesprocedure, som følges, er den samme, som anvendes for så vidt  

 angår statens egne skattekrav.
Artikel 16 Henstand Den stat, som anmodes om bistand, kan indrømme henstand med betaling,  

 eller tillade afdragsvis betaling, såfremt den pågældende stats lovgivning  

 eller forvaltningspraksis hjemler den ret dertil under lignende  

 omstændigheder, men skal først underrette den stat, der anmoder om bistand.
Afsnit III Forkyndelse af dokumenter Artikel 17 Forkyndelse af dokumenter 1. Efter anmodning af den stat, der anmoder om bistand, skal den  

 stat, som anmodes om bistand, for adressaten forkynde dokumenter, herunder  

 dokumenter vedrørende retsafgørelser, som udgår fra den stat, der anmoder om  

 bistand og som vedrører en skat omfattet af denne konvention.
 2. Den stat, som anmodes om bistand, skal foretage forkyndelse af  

 dokumenter:
a) på en måde, som er fastsat i denne stats egen lovgivning vedrørende  

 forkyndelse af dokumenter af væsentlig samme art b) i det omfang det er muligt, på en sådan særlig måde som anmodet af den  

 stat, der anmoder om bistand, eller så tæt på en sådan måde, som der er  

 mulighed for i medfør af lovgivningen i den stat, som anmodes om bistand.
 3. En kontraherende stat kan forkynde dokumenter direkte gennem  

 postvæsenet for en person inden for en anden kontraherende stats område.
 4. Intet i denne konvention skal fortolkes således, at forkyndelse  

 af dokumenter foretaget af en kontraherende stat i overensstemmelse med denne  

 stats lovgivning er ugyldig.
5. Når et dokument forkyndes i overensstemmelse med denne artikel,  

 stilles der ikke krav om, at det ledsages af en oversættelse.
Hvor det  

 imidlertid er godtgjort, at adressaten ikke kan forstå dokumentets sprog,  

 skal den stat, som anmodes om bistand, sørge for at få det oversat til eller  

 få et sammendrag udfærdiget på denne stats sprog eller på et af dens  

 officielle sprog.
Alternativt kan den bede den stat, der anmoder om bistand,  

 om at få dokumentet enten oversat til eller ledsaget af et sammendrag på et  

 af de officielle sprog i den stat, som anmodes om bistand, eller i  

 Europarådet eller i OECD.
Kapitel IV Bestemmelser vedrørende alle former for bistand Artikel 18 Oplysninger som skal tilvejebringes af den stat, der anmoder om bistand 1. En anmodning om bistand skal om fornødent angive:
a) den myndighed eller det organ, som har iværksat den anmodning, som er  

 fremsat af den kompetente myndighed; b) navn og adresse og nærmere enkeltheder, som bidrager til  

 identifikationen af den person, vedrørende hvilken anmodningen er fremsat; c) i tilfælde af en anmodning om oplysninger, den form, hvorunder den  

 stat, der anmoder om bistand, ønsker oplysningerne meddelt, for at dens  

 ønsker kan imødekommes; d) i tilfælde af en anmodning om bistand med inddrivelse eller med  

 foretagelse af sikringsakter, arten af skattekravet, komponenterne af  

 skattekravet samt de aktiver, hvori skattekravet kan søges inddrevet; e) i tilfælde af en anmodning om forkyndelse af dokumenter, arten og  

 indholdet af det dokument, som skal forkyndes; f) om den er i overensstemmelse med lovgivningen og forvaltningspraksis i  

 den stat, der anmoder om bistand, og om den er motiveret, når hensyn tages  

 til betingelserne i artikel 19.
 2. Så snart som enhver anden oplysning af betydning for  

 anmodningen om bistand kommer til kendskab for den stat, der anmoder om  

 bistand, skal denne stat videresende oplysningen til den stat, som anmodes om  

 bistand.
Artikel 19 Mulighed for at afslå en anmodning Den stat, som anmodes om oplysninger, skal ikke være forpligtet til at  

 imødekomme en anmodning, hvis den stat, der anmoder om bistand, ikke har  

 benyttet alle midler, som står til rådighed i dens eget område, medmindre brugen af sådanne midler  

 ville give anledning til uforholdsmæssige vanskeligheder.
Artikel 20 Besvarelse af anmodningen om bistand 1. Hvis anmodningen om bistand imødekommes, skal den stat, som  

 anmodes om bistand, så snart som muligt underrette den stat, der anmoder om  

 bistand, om de skridt, som er taget, og om resultatet af bistanden.
 2. Hvis anmodningen afslås, skal den stat, som anmodes om bistand,  

 så snart som muligt underrette den stat, der anmoder om bistand, om den  

 trufne afgørelse og om begrundelsen for afgørelsen.
 3. Hvis det gælder en anmodning om oplysninger, og den stat, der  

 anmoder om bistand, har specificeret den form, hvorunder den ønsker  

 oplysningerne meddelt, og den stat, som anmodes om bistand, er i stand  

 dertil, skal den stat, som anmodes om bistand, meddele oplysningerne i den  

 ønskede form.
Artikel 21 Beskyttelse af personer og begrænsninger i forpligtelsen til at yde  

 bistand 1. Intet i denne overenskomst berører de rettigheder og den  

 beskyttelse, som er sikret personer i medfør af lovgivningen eller  

 forvaltningspraksis i den stat, som anmodes om bistand.
 2. Undtagen i tilfælde, hvor artikel 14 finder anvendelse, skal  

 bestemmelserne i denne konvention ikke kunne fortolkes således, at der  

 pålægges den stat, som anmodes om bistand, pligt til:
a) at udføre handlinger, som strider mod denne stats egen lovgivning eller  

 forvaltningspraksis eller mod lovgivning eller forvaltningspraksis i den  

 stat, der anmoder om bistand; b) at udføre handlinger, som den anser for at være i strid mod almene  

 interesser (ordre public) eller mod dens væsentlige interesser; c) at meddele oplysninger, som ikke kan opnås ifølge dens egen lovgivning  

 eller forvaltningspraksis eller ifølge lovgivningen eller forvaltningspraksis  

 i den stat, der anmoder om bistand; d) at meddele oplysninger, som ville røbe nogen erhvervsmæssig,  

 forretningsmæssig, industriel, kommerciel eller faglig hemmelighed eller  

 nogen fremstillingsmetode, eller oplysninger, hvis offentliggørelse ville  

 stride mod almene interesser (ordre public) eller mod dens væsentlige  

 interesser; e) at yde administrativ bistand, hvis og i det omfang den anser  

 beskatningen i den stat, der anmoder om bistand, for at stride mod  

 almindeligt accepterede beskatningsprincipper eller mod bestemmelserne i en  

 overenskomst til undgåelse af dobbeltbeskatning eller i en hvilken som helst  

 anden overenskomst, som den stat, som anmodes om bistand, har indgået med den  

 stat, der anmoder om bistand; f) at yde bistand, hvor anvendelsen af denne konvention ville føre til  

 diskrimination mellem en statsborger i den stat, som anmodes om bistand, og  

 statsborgere i den stat, der anmoder om bistand, under samme forhold.
Artikel 22 Tavshedspligt 1. Alle oplysninger, som modtages af en kontraherende stat i  

 medfør af denne konvention, skal behandles som hemmelige på samme måde som  

 oplysninger, som modtages i henhold til denne stats interne lovgivning, eller  

 behandles på de vilkår for tavshedspligt, som er gældende i den stat, der  

 meddeler oplysningerne, såfremt disse vilkår er mere restriktive.
2. Sådanne oplysninger må under alle omstændigheder kun meddeles  

 til personer eller myndigheder (herunder domstole og forvaltningsmyndigheder  

 eller tilsynsførende organer), der er beskæftiget med påligning, opkrævning,  

 inddrivelse, tvangsinddrivelse eller retsforfølgelse eller klagebehandling i  

 forbindelse med denne stats skatter.
Kun de personer eller myndigheder, som  

 er anført ovenfor, må benytte oplysningerne og i så fald kun til nævnte  

 formål.
De kan uanset bestemmelserne i stykke 1 meddele dem under offentlige  

 retshandlinger eller i retsafgørelser vedrørende sådanne skatter på  

 betingelse af forudgående tilladelse fra den kompetente myndighed i den stat,  

 som meddeler oplysningerne.
Imidlertid kan to eller flere stater indbyrdes  

 aftale at give afkald på betingelsen om forudgående tilladelse.
3. Hvis en kontraherende stat har taget et forbehold som omhandlet  

 i artikel 30, stykke 1, litra (a), må ingen anden kontraherende stat, der  

 modtager oplysninger fra denne stat, benytte disse for så vidt angår nogen  

 skat i en kategori, som er omfattet af forbeholdet.
På tilsvarende måde må  

 den stat, der tager et sådant forbehold, ikke benytte oplysninger, som er  

 modtaget i medfør af denne konvention, for så vidt angår nogen skat i en  

 kategori, som er omfattet af forbeholdet.
4. Uanset bestemmelserne i stykke 1, 2 og 3 kan oplysninger, som  

 modtages af en kontraherende stat, benyttes til andre formål, når sådanne  

 oplysninger kan benyttes til sådanne andre formål i medfør af lovgivningen i  

 den stat, der meddeler oplysningerne, og den kompetente myndighed i denne  

 stat tillader en sådan benyttelse.
Oplysninger, som af en kontraherende stat  

 er stillet til en anden kontraherende stats rådighed, kan af sidstnævnte  

 videregives til en tredje kontraherende stat under forudsætning af  

 forudgående godkendelse fra den kompetente myndighed i den førstnævnte stat.
Artikel 23 Klager 1. Klage vedrørende foranstaltninger truffet i medfør af denne  

 konvention af den stat, som anmodes om bistand, kan kun indbringes for den  

 behørige myndighed i denne stat.
2. Klage vedrørende foranstaltninger truffet i medfør af denne  

 konvention af den stat, der anmoder om bistand, især sådanne foranstaltninger  

 som, når der er tale om inddrivelse, vedrører skattekravets beståen eller  

 dets størrelse eller det instrument, som hjemler tvangsinddrivelse af kravet,  

 kan kun indbringes for den behørige myndighed i denne stat.
Hvis der sker  

 indbringelse af en sådan klage, skal den stat, der anmoder om bistand, give  

 underretning til den stat, som anmodes om bistand, og den sidstnævnte stat  

 skal udsætte sagen, indtil den pågældende myndighed har truffet afgørelse.  

 Den stat, som anmodes om bistand, skal imidlertid foretage sikringsakter for  

 at bevare adgangen til inddrivelse, hvis den bliver bedt om det af den stat,  

 der anmoder om bistand.
Den stat, som anmodes om bistand, kan også modtage  

 underretning fra enhver interesseret person om en sådan klage.
Når den stat,  

 som anmodes om bistand, modtager sådanne oplysninger, skal den om fornødent  

 forhandle om sagen med den stat, der anmoder om bistand.
 3. Så snart en endelig afgørelse vedrørende klagen er truffet,  

 skal den stat, som anmodes om bistand, eller den stat, der anmoder om  

 bistand, alt eller sammenhængen, underrette den anden stat om afgørelsen og  

 om den betydning, som den har for anmodningen om bistand.
Kapitel V Særlige bestemmelser Artikel 24 Gennemførelse af overenskomsten 1. De kontraherende stater skal træde i forbindelse med hinanden  

 for at sikre, at denne konvention gennemføres af deres respektive kompetente  

 myndigheder.
De kompetente myndigheder kan træde i direkte forbindelse med  

 hinanden i dette øjemed, og de kan bemyndige underordnede myndigheder til at  

 handle på deres vegne.
De kompetente myndigheder i to eller flere  

 kontraherende stat kan indbyrdes aftale de nærmere regler for anvendelsen af  

 konventionen i forholdet mellem dem.
 2. Mener den stat, som anmodes om bistand, at anvendelsen af denne  

 konvention i en bestemt sag vil kunne få alvorlige og uønskede følger, skal  

 de kompetente myndigheder i den stat, som anmodes om bistand, og i den stat,  

 der anmoder om bistand, rådføre sig med hinanden og søge at løse den  

 foreliggende situation ved gensidig aftale.
3. En koordinerende komite bestående af repræsentanter for de  

 kontraherende staters kompetente myndigheder skal overvåge gennemførelsen og  

 udviklingen af denne konvention under OECDs auspicier.
Med dette formål for  

 øje skal den koordinerende komite anbefale enhver foranstaltning, som vil  

 kunne fremme konventionens almindelige formål.
Komiteen skal navnlig være  

 forum for udforskningen af nye metoder og procedurer, der kan øge det  

 internationale samarbejde i skattesager, og den kan i påkommende tilfælde  

 anbefale revision eller ændring af konventionen.
Stater, som har  

 underskrevet, men endnu ikke ratificeret, accepteret eller godkendt  

 konventionen, har ret til at være repræsenteret ved den koordinerende komites  

 møder som observatører.
 4. En kontraherende stat kan bede den koordinerende komite om at  

 afgive udtalelser om fortolkningen af bestemmelser i denne konvention.
5. I tilfælde, hvor der opstår vanskeligheder eller  

 tvivlsspørgsmål mellem to eller flere kontraherende stater vedrørende  

 gennemførelsen eller fortolkningen af konventionen, skal disse staters  

 kompetente myndigheder søge at løse sagen ved gensidig aftale.
Aftalen skal  

 meddeles til den koordinerende komite.
 6. OECDs generalsekretær skal underrette de kontraherende stater  

 og de stater, som har underskrevet, men endnu ikke ratificeret, accepteret  

 eller godkendt konventionen, om udtalelser, som er afgivet af den  

 koordinerende komite i medfør af bestemmelserne i stykke 4 ovenfor, og om  

 gensidige aftaler, som er indgået i henhold til stykke 5 ovenfor.
Artikel 25 Sprog Anmodninger om bistand og svar herpå skal affattes på et af de officielle  

 sprog i OECD og Europarådet eller på et hvilket som helst andet sprog, som  

 aftales bilateralt mellem de pågældende kontraherende stater.
Artikel 26 Omkostninger Medmindre andet aftales bilateralt mellem de pågældende kontraherende  

 stater, skal:
a) almindelige omkostninger, som er pådraget i forbindelse med ydelse af  

 bistand, bæres af den stat, som anmodes om bistand; b) ekstraordinære omkostninger, som er pådraget i forbindelse med ydelse  

 af bistand, bæres af den stat, der anmoder om bistand.
Kapitel VI Slutbestemmelser Artikel 27 Andre internationale overenskomster eller ordninger 1. De muligheder for bistand, som er hjemlet i denne konvention,  

 hverken begrænser eller begrænses af de muligheder, som er indeholdt i  

 gældende eller fremtidige internationale overenskomster, andre ordninger  

 mellem kontraherende stater eller andre instrumenter vedrørende samarbejde i  

 skattesager.
 2. Uanset bestemmelserne i denne konvention, skal de kontraherende  

 stater, som er medlemmer af De Europæiske Fællesskaber, i deres indbyrdes  

 relationer anvende de fælles regler, som er gældende i Fællesskaberne.
Artikel 28 Konventionens undertegnelse og ikrafttræden 1. Denne konvention skal stå åben for undertegnelse af de stater,  

 som er medlemmer af Europarådet, og af de lande, som er medlemmer af OECD.  

 Den skal ratificeres, accepteres eller godkendes.
Ratifikations, accept-  

 eller godkendelsesinstrumenter skal deponeres hos en af depositarerne.
 2. Denne konvention skal træde i kraft den første dag i den måned,  

 der følger efter udløbet af en periode på tre måneder efter den dato, på  

 hvilken fem stater har udtrykt deres samtykke til at blive bundet af  

 konventionen i overensstemmelse med bestemmelsen i stykke 1.
 3. For så vidt angår enhver stat, der er medlem af Europarådet,  

 eller ethvert land, der er medlem af OECD, og som senere giver sit samtykke  

 til at være bundet af konventionen, skal denne træde i kraft den første dag i  

 den måned, der følger efter udløbet af en periode på tre måneder efter datoen  

 for deponeringen af ratifikations, accept- eller godkendelsesinstrumentet.
Artikel 29 Territorial anvendelse af konventionen 1. Hver stat skal ved undertegnelsen eller ved deponeringen af  

 sit ratifikations, accept- eller godkendelsesinstrument, angive det område  

 eller de områder, for hvilke denne konvention skal gælde.
2. Enhver stat kan på ethvert senere tidspunkt ved en erklæring  

 til en af depositarerne udvide denne konvention til at gælde for ethvert  

 andet område, som er angivet i erklæringen.
For så vidt angår et sådant  

 område skal konventionen træde i kraft den første dag i den måned, der følger efter udløbet af en  

 periode på tre måneder efter datoen for den pågældende depositars modtagelse  

 af en sådan erklæring.
 3. Enhver erklæring afgivet i medfør af en af de to foregående  

 stykker kan, for så vidt angår noget område angivet i en sådan erklæring,  

 tilbagekaldes ved en meddelelse afgivet overfor en af depositarerne.  

 Tilbagekaldelsen skal have virkning fra og med den første dag i den måned,  

 som følger efter udløbet af en periode på tre måneder efter datoen for den  

 pågældende depositars modtagelse af en sådan meddelelse.
Artikel 30 Forbehold 1. Enhver stat kan ved undertegnelsen eller ved deponeringen af  

 sit ratifikations-, accept- eller godkendelsesinstrument eller på ethvert  

 senere tidspunkt erklære, at den forbeholder sig ret til:
a) ikke at yde nogen form for bistand med hensyn til andre kontraherende  

 staters skatter af nogen af de kategorier, som er nævnt i artikel 2, stykke  

 1, litra (b), forudsat at den ikke har medregnet nogen af sine egne skatter  

 af denne kategori i bilag A til konventionen; b) ikke yde bistand med hensyn til inddrivelse af noget skattekrav, eller  

 med hensyn til inddrivelse af en administrativ bøde, for så vidt angår  

 samtlige skatter eller kun for så vidt angår skatter af en eller flere af de  

 kategorier, som er nævnt i artikel 2, stykke 1; c) ikke at yde bistand med hensyn til noget skattekrav, som består på  

 tidspunktet for denne konventions ikrafttræden vedrørende denne stat eller, i  

 tilfælde hvor der tidligere er taget et forbehold i medfør af litra (a) eller  

 (b) ovenfor, på tidspunktet for tilbagekaldelsen af et sådant forbehold  

 vedrørende skatter af den omhandlede kategori; d) ikke at yde bistand med forkyndelse af dokumenter, for så vidt angår  

 samtlige skatter eller kun for så vidt angår skatter af en eller flere af de  

 kategorier, som er nævnt i artikel 2, stykke 1; e) ikke at tillade forkyndelse af dokumenter gennem postvæsenet som  

 bestemt i artikel 17, stykke 3.
 2. Der kan ikke tages andre forbehold.
3. Efter at konventionen er trådt i kraft med hensyn til en stat,  

 kan denne tage et eller flere af de forbehold, som er nævnt i stykke 1, og  

 som den ikke har taget på tidspunktet for ratifikation, accept eller  

 godkendelse.
Sådanne forbehold skal træde i kraft den første dag i den måned,  

 som følger efter udløbet af en periode på tre måneder efter datoen for en af  

 depositarernes modtagelse af forbeholdet.
4. Enhver kontraherende stat, som har taget et forbehold i medfør  

 af stykke 1 og 3, kan tilbagekalde det helt eller delvis ved en meddelelse  

 afgivet over for en af depositarerne.
Tilbagekaldelsen skal have virkning fra  

 og med datoen for den pågældende depositars modtagelse af meddelelsen.
 5. En kontraherende stat, som har taget et forbehold med hensyn  

 til en bestemmelse i denne konvention, kan ikke kræve denne bestemmelse  

 anvendt af nogen anden kontraherende stat; den kan imidlertid, hvis dens  

 forbehold er partielt, kræve anvendelse af denne bestemmelse i det omfang,  

 den selv har accepteret den.
Artikel 31 Opsigelse 1. Enhver stat kan til enhver tid opsige denne konvention ved en  

 meddelelse til en af depositarerne.
 2. En sådan opsigelse skal have virkning fra og med den første dag  

 i den måned, som følger udløbet af en periode på tre måneder efter datoen for  

 den pågældende depositars modtagelse af meddelelsen.
 3. Enhver kontraherende stat, som opsiger konvention, skal være  

 bundet af bestemmelserne i artikel 22 så længe, som den endnu besidder noget  

 dokument eller nogen oplysning, som den har modtaget i medfør af  

 konventionen.
Artikel 32 Depositarer og deres funktioner 1. Den depositar, over for hvilken en handling er foretaget eller  

 en meddelelse er afgivet, skal underrette medlemsstaterne i Europarådet og  

 medlemslandene i OECD om:
a) enhver undertegnelse; b) deponeringen af ethvert ratifikations-, accept- eller  

 godkendelsesinstrument; c) enhver ikrafttrædelsesdato for denne konvention ifølge bestemmelserne i  

 artikel 28 og 29; d) enhver erklæring, som er afgivet i medfør af bestemmelserne i artikel  

 4, stykke 3, eller artikel 9, stykke 3, og tilbagekaldelsen af enhver sådan  

 erklæring; e) ethvert forbehold, som er taget i medfør af bestemmelserne i artikel  

 30, og tilbagekaldelsen af ethvert forbehold, som er sket i medfør af  

 bestemmelserne i artikel 30, stykke 4.
 f) enhver meddelelse, som er modtaget i medfør af bestemmelserne i artikel  

 2, stykke 3 og 4, artikel 3, stykke 3, artikel 29 eller artikel 31, stykke 1.
 g) enhver anden handling eller meddelelse vedrørende denne konvention.
 2. Den depositar, der modtager eller afgiver en meddelelse i  

 medfør af bestemmelserne i stykke 1, skal underrette den anden depositar  

 herom.
 Til bekræftelse heraf har undertegnede, dertil behørigt befuldmægtigede,  

 undertegnet denne overenskomst.
Udfærdiget i Strassbourg, den 19 på engelsk og fransk, hvilke to tekster  

 har samme gyldighed, i to eksemplarer, af hvilke det ene skal deponeres i  

 Europarådets arkiver og det andet i OECDs arkiver.
Generalsekretærerne for  

 Europarådet og for OECD skal videregive bekræftede eksemplarer til hver  

 medlemsstat i Europarådet og hvert medlemsland i OECD.
Annex A (Danske skatter og afgifter, som omfattes af konventionen).
 Artikel 2, stk. 1, a:
(i) indkomstskatten til staten, den særlige indkomstskat, udbytteskatten, renteskatten, royaltyskatten, skatter i henhold til kulbrinteskatteloven.
 (ii) ingen.
 (iii) formueskatten til staten.
 Artikel 2, stk. 1, b:
(i) den kommunale indkomstskat, den amtskommunale indkomstskat, kirkeskatten.
 (ii) ingen.
(iii) A bo, arve- og gaveafgift, B kommunal grundskyld/dækningsafgift, amtskommunal grundskyld, C merværdiafgift, D afgift i henhold til lov om afgift af spiritus m.m., lov om afgift af vin og frugtvin m.m., lov om afgift af øl, lov om afgift af mineralvand m.v., lov om afgift af visse flyrejser, lov om afgift af chokolade- og sukker varer m.m, lov om afgift af konsumis, lov om tobaksafgifter, lov om forskellige forbrugsafgifter, lov om afgift af lystfartøjsforsikringer, lov om registreringsafgift af motorkøretøjer m.v., lov om afgift af ansvarsforsikringer for motorkøretøjer m.v., lov om afgift af benzin, lov om afgift af elektricitet, lov om afgift af visse olieprodukter, lov om afgift af gas, lov om afgift af stenkul, brunkul og koks m.v., lov om forbrugsbegrænsede foranstaltninger, lov om afgift af visse detailsalgspakninger, E afgift i henhold til lov om vægtafgift af motorkøretøjer m.v.
F ingen G afgift i henhold til lov om afgifter af spillekasinoer, lov om totalisatorspil, lov om tipning og lotto, lov om overdragelse af aktier m.v., lov om lønsumsafgift for virksomheder inden for den finansielle sektor bidrag i henhold til lov om arbejdsmarkedsbidrag.
Bemærkninger til lovforslaget Almindelige bemærkninger.
 1. Baggrunden for lovforslaget.
Lovforslaget vil gøre det muligt for Danmark at undertegne og ratificere  

 OECDs og Europarådets konvention om gensidig administrativ bistand i  

 skattesager.
Lovforslaget skal samtidig gennemføre den nødvendige lovgivning  

 med henblik på at opfylde konventionen.
Konventionen er trykt som bilag til  

 lovforslaget.
 OECDs og Europarådets konvention om gensidig administrativ bistand i  

 skattesager blev åbnet for undertegnelse den 25. januar 1988 og kan  

 undertegnes af OECDs og Europarådets medlemsstater.
 Formålet med konventionen er bl.a. at tilvejebringe et ensartet grundlag,  

 hvorefter medlemsstaterne fremover kan yde hinanden bistand i skattesager.  

 Konventionen vil give skattemyndighederne i de lande, som tiltræder  

 konventionen, adgang til dels at udveksle oplysninger om direkte og indirekte  

 skatter og afgifter, dels at bistå hinanden med sikring og inddrivelse af  

 skatte- og afgiftskrav samt til forkyndelse af dokumenter vedrørende skatter  

 og afgifter.
Bistand i skattesager gives og modtages allerede efter Rådets direktiv af  

 19. december 1977 (77/799/EØF) (som ændret ved Rådets direktiv af 6. december  

 1979 (79/1070/EØF) om gensidig bistand mellem medlemsstaternes kompetente  

 myndigheder inden for områderne direkte skatter og merværdiafgift.
Gensidig  

 bistand i skattesager ydes endvidere efter den nordiske bistandsaftale i  

 skattesager af 9. november 1972 med senere ændringer.
Endelig indeholder de  

 bilaterale dobbeltbeskatningsoverenskomster, som Danmark har indgået,  

 forskellige bestemmelser om gensidig bistand.
Den bistand, der omfattes af konventionen, er i store træk den samme som  

 den bistand, der omfattes af den nordiske bistandsaftale.
I forhold til  

 dobbeltbeskatningsoverenskomsterne og EF-direktivet om bistand i skattesager  

 er konventionen på visse punkter videregående.
Således indeholder  

 konventionen bestemmelser om bistand i sager om både direkte og indirekte  

 skatter, som forbrugsafgifter, mens dobbeltbeskatningsoverenskomsterne kun  

 har regler om direkte skatter.
Efter konventionen kan der både ydes bistand  

 med oplysninger og opkrævning, mens EF-direktivet kun angår bistand ved  

 udveksling af oplysninger.
 I Konventionen udtrykkes behovet for beskyttelse af skatteydernes legitime  

 interesser tydeligere end i de bilaterale dobbeltbeskatningsoverenskomster.  

 En stat kan således afslå af give oplysninger, som kan afsløre  

 handelsmæssige, industrielle, forretningsmæssige eller faglige hemmeligheder.  

 En stat kan afslå at yde bistand til en anden stat, hvis dette strider mod  

 den førstnævnte stats regler eller praksis for skatteydernes rettigheder.  

 Endeligt har konventionen strenge regler om tavshedspligt.
 2. Lovforslagets udformning.
 Lovforslaget er udformet som en henvisning til konventionen, således at  

 loven i øvrigt kun indeholder de materielle bestemmelser, som konventionen  

 forudsætter truffet i de enkelte lande.
Denne fremgangsmåde er tidligere anvendt ved gennemførelsen af bl.a.  

 Rådets direktiv af 19. december 1977 (77/799/EØF) jf.
Lov nr. 635 af 13  

 december 1978 om gensidig bistand inden for området direkte skatter mellem  

 stater, der er medlem af EF.
 3. Bemærkninger til de enkelte artikler i konventionen.
Selve konventionen består af på 32 artikler.
Hertil er knyttet 3 tillæg -  

 annex A, B og C.
 Konventionens anvendelsesområde.
Konventionens formål er ifølge artikel 1 at skabe retsgrundlaget  

 for, at stater kan yde hinanden administrativ bistand i skattesager efter  

 ensartede regler.
Denne bistand skal omfatte udveksling af oplysninger,  

 bistand til sikring og inddrivelse af skattekrav og til forkyndelse af  

 dokumenter.
 Bistand i skattestraffesager omfattes ikke af denne konvention, men af den  

 Europæiske konvention af 20. april 1959 om gensidig retshjælp i straffesager  

 med tillægsprotokol af 17. marts 1978.
Ifølge artikel 2 omfatter konventionen bistand vedrørende alle  

 statslige og kommunale direkte og indirekte skatter samt afgifter.
Dog er  

 toldafgifter m.v., som dækkes af den internationale konvention om gensidig  

 administrativ bistand i toldafgiftssager, ikke omfattet.
 Konventionens bestemmelser er obligatoriske for så vidt angår bistand i  

 sager om statslige skatter af indkomst, fortjeneste, kapitalgevinster og  

 formue, som nævnt i artikel 2, stk.1 (a). Enhver stat kan tage forbehold  

 efter art. 30 om, at den gensidige bistand alene skal omfatte disse skatter.  

 Stater, der ikke har taget forbehold, skal endvidere yde hinanden bistand i  

 sager vedrørende de skatter og afgifter, som er opregnet i artikel 2, stk.1  

 (b). Det drejer sig om kommunale skatter, sociale sikringsbidrag, bo, arve-  

 og gaveafgift, ejendomsskatter, indirekte skatter og afgifter.
 De gældende danske skatter og afgifter, der skal være omfattet af  

 konventionen, er optaget i bilag A til konventionen.
 I artikel 2, stk.3 redegøres der for den procedure, som skal anvendes,  

 hvis listen over skatter og afgifter i bilag A skal ændres.
Almindelige definitioner Artikel 3 definerer en række ord og udtryk, som anvendes i overenskomsten.  

 Terminologien svarer i store træk til den, der benyttes i bistandsaftalerne  

 og i dobbeltbeskatningsoverenskomsterne.
Former for bistand Artikel 4 fastslår, at staterne skal udveksle enhver oplysning, der kan  

 være af betydning for påligningen og opkrævningen af skat, for inddrivelsen  

 og tvangsinddrivelsen af skattekrav, og for retsforfølgelsen ved en  

 administrativ myndighed eller for indledningen af retsforfølgelsen ved en  

 domstol.
 Oplysninger, der er indhentet ved hjælp af overenskomsten, kan dog kun  

 anvendes som bevis i straffesager, hvis den stat, der har meddelt  

 oplysningerne, har givet en forudgående tilladelse dertil.
 Hvis en stat efter intern lovgivning skal underrette de personer, der  

 berøres af udvekslingen af oplysninger, før oplysningerne videregives, skal  

 staten tilkendegive dette overfor depositarerne. (Europarådets eller OECDs  

 generalsekretær).
 Konventionen giver således Danmark mulighed for at indføre regler, som  

 giver de danske skattemyndigheder pligt til at høre den danske part fx i et  

 forretningsforhold med en udenlandsk part, inden de giver udenlandske  

 myndigheder oplysninger om transaktioner mellem de to parter.
 Lovforslaget indeholder ikke regler om en sådan pligt til høring af den  

 danske part inden udveksling af oplysninger.
Hensynet til, at danske skattemyndigheder ikke videregiver oplysninger,  

 der kan afsløre forretningshemmeligheder, tilgodeses på anden vis.
Danske  

 myndigheder må ikke yde bistand til andre landes myndigheder, hvis det vil  

 stride mod de rettigheder og den beskyttelse, som er sikret personer og  

 selskaber mfl. efter dansk lovgivning eller praksis, jf. lovforslagets § 6 og  

 konventionens artikel 21.
 De tre former for administrativ bistand, som staterne efter artikel 1  

 forpligter sig til at yde hinanden beskrives i artikel 5 til 17:
I udveksling af oplysninger (artikel 5 til 10) II bistand for så vidt angår inddrivelse (artikel 11 til 16) III bistand til forkyndelse af dokumenter (artikel 17) Ad I udveksling af oplysninger.
 Oplysninger kan udveksles på følgende måder:
 (a) udveksling af oplysninger om bestemte personer eller transaktioner  

 efter anmodning fra en stat (artikel 5).
(b) automatisk udveksling af oplysninger efter gensidig aftale mellem to  

 eller flere stater.
Der kan typisk blive tale om udveksling af store mængder  

 af informationer om mange individuelle skattesager af samme art (artikel  

 6).
(c) udveksling af oplysninger uden forudgående anmodning fra en stat.  

Artikel 7 opregner 5 situationer, hvorom det sammenfattende kan siges,  

 at spontan udveksling af oplysninger skal ske, når det må antages, at en  

 skattepligtig - fysisk eller juridisk - person med tilknytning til en eller  

 flere stater er unormalt lavt beskattet i en anden stat.
Udveksling af  

 oplysninger skal endvidere ske, når en skattepligtig person i en stat opnår  

 en skattenedsættelse eller fritagelse, der kan medføre øget beskatning i en  

 anden stat.
(d) samtidigt gennemførte skatteundersøgelser, hvor skattemyndighederne i  

 to eller flere stater undersøger fysiske eller juridiske personers  

 skatteforhold.
Staterne foretager undersøgelserne hver på deres eget  

 territorium.
Det bemærkes, at staterne ikke er forpligtet til at deltage i  

 sådanne skatteundersøgelser (artikel 8).
(e) deltagelse i skatteundersøgelser på en anden stats territorium.
En  

 stat kan anmode om, at dens repræsentanter får mulighed for at være tilstede  

 under en skatteundersøgelse i en anden stat.
Det bemærkes, at den anden stat  

 ikke er forpligtet til at efterkomme en sådan anmodning (artikel 9).
 Efter artikel 10 skal en stat, som modtager oplysninger fra en  

 anden stat, underrette den anden stat, hvis oplysningerne synes at være i  

 strid med statens egne oplysninger.
Ad II bistand med hensyn til inddrivelse Artikel 11 forpligter staterne til at bistå med at inddrive andre staters  

 skattekrav.
Sådanne skattekrav skal som udgangspunkt inddrives, som var de  

 statens egne.
Dog skal andre staters skattekrav ikke have den særlige  

 fortrinsret som statens egne skattekrav måtte have (artikel 15). Stater, som  

 ikke kan yde bistand i inddrivelsessager, skal tage forbehold derom, jf.  

 artikel 30.
 Artikel 12 bestemmer, at staterne har pligt til efter anmodning at  

 foretage sikringsakter med henblik på inddrivelse af andre staters  

 skattekrav.
 Artikel 13 oplyser, hvilke dokumenter en stat skal medsende, hvis  

 den anmoder en anden stat om bistand til at inddrive skattekrav eller til at  

 foretage sikringsakter med henblik på inddrivelse.
Artikel 14 regulerer lovvalget i forældelsesspørgsmål.
Efter stk.  

 1 er det fristerne for forældelse efter lovgivningen i den stat, der anmoder  

 om bistand, der skal anvendes.
Dette indebærer, at lovgivningen om forældelse  

 i den stat, som anmodes om bistand, ikke kan påberåbes i den konkrete sag.  

 For så vidt angår fristafbrydelse fastslår stk. 2, at de foranstaltninger,  

 der træffes efter lovgivningen i den stat, der anmodes om bistand, også får  

 fristafbrydende virkning i forhold til lovgivningen i den stat, der anmoder  

 om bistand.
I stk. 3 er der sat en endelig frist på 15 år for at imødekomme  

 anmodninger om bistand.
Fristen regnes fra datoen på det oprindelige  

 dokument, der hjemler tvangsinddrivelse.
 Artikel 15 fastslår, at den stat, der inddriver en anden stats  

 skattekrav, ikke skal indrømme den anden stats skattekrav fortrinsret i  

 forhold til almindelige pengekrav, selvom inddrivelsesstatens egne skattekrav  

 har fortrinsret.
 Artikel 16 giver den stat, der anmodes om bistand, adgang til at  

 indrømme henstand eller afdragsvis betaling i henhold til sin egen  

 lovgivning.
Ad III forkyndelse af dokumenter Ifølge Artikel 17 skal staterne yde hinanden bistand til  

 forkyndelse af dokumenter i skattesager.
Stater, der ikke kan yde bistand til  

 forkyndelse af dokumenter, skal tage forbehold herom i overensstemmelse med  

 artikel 30. Det samme gælder stater, der ikke kan tillade, at dokumenter  

 forkyndes gennem deres postvæsen.
 Fællesbestemmelser gældende for alle former for bistand.
 Artikel 18 specificerer en række oplysninger, der skal tilvejebringes af  

 den stat, som anmoder om bistand.
Ifølge Artikel 19 er staternes ret til at begære bistand begrænset.  

 En stat skal have udnyttet alle muligheder, der står til rådighed i dens eget  

 område, før staten kan anmode en anden stat om bistand.
Dette gælder dog  

 ikke, hvis anvendelsen af disse muligheder vil være uforholdsmæssig  

 vanskeligt.
 Efter artikel 20 skal den stat, der anmodes om bistand, underrette  

 staten, der anmoder om bistand, om de skridt der er taget og om resultatet  

 heraf eller evt. om, hvorfor en anmodning ikke kan efterkommes.
 Artikel 21 indeholder bestemmelser, som sikrer beskyttelsen af  

 fysiske og juridiske personer efter lovgivningen i de kontraherende stater.  

 Ifølge stk. 1 sætter staternes interne lovgivning og administrative praksis  

 om rettigheder for og beskyttelse af personer en absolut grænse for staternes  

 pligt til at yde bistand.
Stk. 2 præciserer og supplerer stk. 1 gennem en række konkrete  

 begrænsninger i bistandspligten.
Det fremgår af bestemmelsen, at ingen stat  

 er forpligtet til at foretage undersøgelser eller videregive oplysninger,  

 hvis staten ikke efter egen lovgivning eller administrativ praksis er i stand  

 til at fremskaffe sådanne oplysninger til egne formål.
Videregivelse af  

 oplysninger kan også nægtes i tilfælde, hvor oplysningerne vil indebære  

 udbredelse af en erhvervsmæssig, industriel, kommerciel eller faglig  

 hemmelighed, en fremstillingsmetode eller i tilfælde, hvor en udbredelse af  

 en oplysning vil stride mod almene interesser.
Artikel 22 indeholder regler om tavshedspligt.
Bestemmelsen  

 fastslår, at oplysninger, der modtages på grundlag af konventionen, skal  

 behandles efter reglerne om tavshedspligt i den af de to stater, som har de  

 mest restriktive regler på området.
 Artikel 23 fastslår, at klager over foranstaltninger truffet i  

 overensstemmelse med konventionen som hovedregel skal behandles i den stat,  

 hvor foranstaltningerne er truffet.
Særlige bestemmelser Artikel 24 drejer sig om gennemførelsen af konventionen.
De kontraherende  

 staters kompetente myndigheder skal danne et koordinerende organ under OECD,  

 som skal overvåge gennemførelsen og udviklingen af konventionen.
Det  

 koordinerende organ skal udlede generelle retningslinier og bidrag til  

 fortolkningen af konventionen.
Staternes kompetente myndigheder løser selv  

 eventuelle tvivlsspørgsmål mellem dem om gennemførelsen eller fortolkningen  

 af konventionen ved gensidig aftale.
 Efter Artikel 25 skal bistandsanmodninger og svar derpå affattes på  

 engelsk, fransk eller det sprog, som de berørte parter kan blive enige om.
Artikel 26 giver staterne mulighed for bilateralt at fastsætte  

 regler om fordeling af omkostninger, der pådrages i forbindelse med ydelse af  

 bistand.
Hvis en sådan aftale ikke indgås, skal sædvanlige omkostninger bæres  

 af den stat, der anmodes om bistand.
Ekstraordinære omkostninger skal bæres  

 af den stat, som anmoder om bistand.
 Slutbestemmelser.
Artikel 27 sikrer, at konventionen ikke begrænser eller begrænses af andre  

 internationale konventioner om bistand i skattesager.
For Danmarks  

 vedkommende har det bl.a. betydning, at adgangen til at yde bistand efter den  

 nordiske bistandsaftale forbliver uberørt, da denne aftale er vidererækkende  

 end konventionen.
For så vidt angår EF-direktivet om gensidig bistand i  

 skattesager, følger det af artikel 27, stk. 2, at direktivets bestemmelser  

 skal anvendes i sager om bistand mellem EF-staterne.
Artikel 28 regulerer proceduren for konventionens undertegnelse,  

 ratifikation og ikrafttræden.
Konventionen kan undertegnes af medlemsstaterne  

 i Europarådet og OECD.
Staterne bindes af konventionen, når deres  

 ratifikations-, accept- eller godkendelsesinstrumentet er deponeret hos en af  

 depositarerne (Europarådets eller OECDs generalsekretær). Konventionen træder  

 dog først i kraft tre måneder efter, at fem stater har ratificeret og  

 deponeret konventionen.
For stater, som derefter tiltræder konventionen,  

 træder konventionen i kraft tre måneder efter, at konventionen er ratificeret  

 og deponeret.
Konventionen er udfærdiget på engelsk og fransk.
Hvis der opstår tvivl om  

 forståelsen af konventionens bestemmelser, skal den engelske eller franske  

 tekst lægges til grund for fortolkningen.
 Artikel 29 vedrører konventionens territoriale anvendelsesområde.  

 Hver stat skal specificere det territorium, som konventionen skal gælde for.  

 Danmark vil i forbindelse med undertegnelsen af konventionen give følgende  

 erklæring, der er i overensstemmelse med den territorialdefinition, som  

 anvendes i vore bilaterale dobbeltbeskatningsoverenskomster:
»For så vidt gælder Danmark skal konventionen om gensidig bistand i  

 skattesager finde anvendelse på Kongeriget Danmarks territorium, herunder  

 Danmarks territorialfarvand såvel som ethvert andet havområde i den  

 udstrækning dette område ifølge dansk lovgivning og i overensstemmelse med  

 international ret er eller senere måtte blive betegnet som et område, inden  

 for hvilket Danmark kan udøve suverænitetsrettigheder med hensyn til  

 efterforskning og udnyttelse af naturforekomster på havbunden eller i dens  

 undergrund og de overliggende vande og med hensyn til andre aktiviteter med  

 henblik på økonomisk efterforskning og udnyttelse af området.« Ifølge artikel 30 kan den enkelte stat tage forbehold med hensyn  

 til visse specificerede bistandsformer.
Bestemmelsen opregner fem kategorier  

 af forbehold, som kan tages:
- forbehold for så vidt angår bistand vedrørende visse kategorier af  

 skatter, - forbehold for så vidt angår bistand ved inddrivelse - forbehold for så vidt angår bistand i sager, hvor skattekravet er  

 opstået før konventionens ikrafttræden, - forbehold for så vidt angår bistand til forkyndelse, - forbehold for så vidt angår tilladelse til, at forkyndelse sker gennem  

 postvæsenet.
 Opregningen er udtømmende.
 Forbehold kan tilbagekaldes og nye forbehold tages på ethvert tidspunkt.  

 Hvis et nyt forbehold tages efter, at konventionen er trådt i kraft for en  

 stats vedkommende, vil forbeholdet først få virkning efter en tremåneders  

 periode, som beskrevet i stk. 3. En tilbagekaldelse får virkning fra den dag,  

 hvor en af depositarerne modtager meddelelsen.
En stat, som har taget forbehold, kan ikke kræve bistand af en anden stat  

 i en større udstrækning, end den selv har forpligtet sig til.
Et forbehold  

 gælder således gensidigt.
Artikel 31 regulerer opsigelsesproceduren.
En stat kan på ethvert  

 tidspunkt opsige konventionen ved en meddelelse til en af depositarerne.  

 Opsigelsen får virkning fra og med den første i den måned, som følger efter  

 udløbet af tre måneder efter den dato, hvor depositaren modtager meddelelsen.
 Efter opsigelsen består statens tavshedspligt efter artikel 22 så længe,  

 at staten er i besiddelse af dokumenter eller oplysninger, som er modtaget i  

 overensstemmelse med konventionen.
Artikel 32 vedrører depositarernes opgaver.
Depositarerne skal  

 underrette OECDs og Europarådets medlemsstater og hinanden om handlinger,  

 meddelelser og forbehold, som har tilknytning til overenskomsten.
 Lovforslagets provenumæssige og administrative konsekvenser.
Det må antages, at lovforslagets gennemførelse vil åbne mulighed for en  

 effektivisering af ligningen, hvilket i hvert fald på længere sigt vil  

 medføre en provenugevinst.
Det er imidlertid på nuværende tidspunkt ikke  

 muligt at bedømme, hvor stort merprovenuet vil blive.
Provenugevinsten vil i  

 høj grad være afhængig af konventionens praktiske gennemførelse i de andre  

 kontraherende stater.
Det forventes ikke, at en gennemførelse af lovforslaget på kort sigt vil  

 medføre sådanne konsekvenser af administrativ karakter, at de ikke kan løses  

 inden for de bestående administrative rammer.
På længere sigt kan det  

 eventuelt tænkes, at der - i henhold til en bilateral aftale herom - vil  

 blive tale om udveksling af generelle oplysninger af skattemæssig karakter,  

 for Danmarks vedkommende f.eks. renteoplysninger.
Alt efter hvor omfattende  

 sådanne eventuelle aftaler vil være, kan der blive tale om mindre merudgifter  

 for Told- og Skattestyrelsen.
 Bemærkninger til lovforslagets enkelte bestemmelser.
Til § 1 Som nævnt ovenfor er loven udformet som en henvisning til Europarådets og  

 OECDs fælles konvention om gensidig administrativ bistand i skattesager.  

 Konventionen skal sikre administrativ bistand i skattesager mellem de stater,  

 som har underskrevet konventionen.
Konventionen omfatter bistand vedrørende  

 statslige og kommunale direkte og indirekte skatter og afgifter.
Efter konventionen skal der ydes bistand under forbehold om gensidighed.  

 Danske myndigheder skal altså kun yde en bestemt form for bistand til  

 myndighederne i en anden stat, hvis denne stats myndigheder vil yde  

 tilsvarende bistand til danske myndigheder i en anden sag.
En anden stat, som  

 har taget forbehold efter konventionens artikel 30 om fx ikke at inddrive  

 andre staters skatter og afgifter, kan således ikke anmode andre stater om at  

 inddrive dens skatter og afgifter.
 I §§ 3-5 er en præcisering af de forskellige former for bistand, som  

 danske myndigheder skal yde til myndighederne i en anden stat, eller som  

 danske myndigheder kan modtage fra myndighederne i en fremmed stat.
 I bilag A er en liste over de danske skatter og afgifter, som tænkes  

 omfattet af konventionen.
Til § 2 Efter bestemmelsen udpeger skatteministeren den eller de myndigheder, der  

 som kontaktmyndighed kan fremsætte eller modtage og derefter behandle  

 anmodninger om bistand i skattesager.
Det er tanken, at Told- og  

 Skattestyrelsen skal være kontaktmyndighed overfor udenlandske myndigheder.  

 Sager om bistand med udenlandske skatter og afgifter skal iøvrigt behandles  

 af de danske myndigheder, som behandler tilsvarende sager om tilsvarende  

 eller lignende danske skatter og afgifter.
Når en anden stat anmoder om  

 bistand til inddrivelse af skatter eller afgifter, er det således told- og  

 skattefogederne, som foretager inddrivelsen.
Til § 3 Efter § 3 er de kompetente myndigheder her i landet berettiget til at  

 deltage i udveksling af oplysninger, som kan være af betydning for påligning  

 mv. af de skatter og afgifter, som er omfattet af konventionen.
I den foreslåede § 3 er der skabt klar hjemmel til, at danske myndigheder  

 kan indhente oplysninger hos personer og selskaber mfl. her i landet, selv om  

 oplysningerne skal bruges af myndighederne i en anden stat.
Danske  

 myndigheder kan også indhente oplysninger om personer og selskaber, som ikke  

 er skattepligtige til Danmark, fx. hvor myndighederne i et andet land anmoder  

 om at få undersøgt, om en person, som er skattepligtig i dette land, har  

 indestående i et dansk pengeinstitut.
Indhentningen af oplysninger sker efter  

 reglerne i skattekontrolloven.
Hvis nogen vægrer sig ved at udlevere  

 oplysninger, kan skattekontrollovens regler om tvangsbøder mv. anvendes.
 Udveksling af oplysninger sker efter reglerne i konventionens kapitel III,  

 afsnit I.
 Udveksling af oplysning omfatter altså de forskellige former, som er  

 omtalt ovenfor i gennemgangen af konventionens artikel 5-10, nemlig:
a) udveksling efter anmodning af oplysninger om bestemte personer og  

 selskaber mfl. eller om transaktioner, b) automatisk udveksling af oplysninger efter gensidig aftale (typisk af  

 store mængder af informationer om vederlag af samme art), c) spontan udveksling af oplysninger, som den ene stats myndigheder mener  

 kan være af betydning for en anden stats myndigheder d) undersøgelser, hvor myndighederne i to eller flere stater samtidigt  

 hver på sit område undersøger skatteforhold af fælles interesse, e) tilladelse fra myndighederne i en stat til, at repræsentanter fra  

 myndighederne i en anden stat kan deltage i en undersøgelse, som gennemføres  

 af myndighederne i den førstnævnte stat.
Udveksling af oplysninger, hvad enten det sker efter anmodning, automatisk  

 eller spontant, kan ske ved overførsel af oplysninger på papir, bånd eller  

 diskette eller ad elektronisk vej.
Efter konventionen og lovforslaget kan  

 myndighederne i en anden stat anmode danske myndigheder om oplysninger,  

 hvorimod de ikke kan få direkte adgang til registre hos danske myndigheder.
Til § 4 Efter § 4 kan danske myndigheder anmode myndighederne i en anden stat om  

 bistand til inddrivelse af danske skatter og afgifter, ligesom danske  

 myndigheder skal yde andre staters myndigheder bistand med inddrivelse af  

 disse staters skatter og afgifter hos personer og selskaber m. fl. her i  

 landet.
 Når danske myndigheder skal inddrive et udenlandsk skattekrav, gælder der  

 samme regler om udpantningsret, som gælder for danske skattekrav.
 Bistand med inddrivelse af skatter og afgifter sker efter reglerne i  

 konventionens kapitel III, afsnit II.
 Efter artikel 14 er det reglerne i den stat, der anmoder om bistand, som  

 skal anvendes ved afgørelsen af spørgsmål om, hvornår kravet om betaling af  

 skatter og afgifter er forældet.
Til § 5 Efter § 5 skal danske myndigheder kunne yde og modtage bistand med  

 forkyndelse af dokumenter, jf. konventionens kapitel III, afsnit III.
Til § 6 Efter § 6 skal danske myndigheder ikke yde administrativ bistand, hvis det  

 medfører handlinger, der strider mod de rettigheder og den beskyttelse, som  

 er sikret personer og selskaber m. fl. i henhold til dansk lovgivning og  

 forvaltningspraksis, jf. konventionens artikel 21.
 I artikel 21 er opregnet en række konkrete tilfælde, hvor en stats  

 myndigheder kan afslå at yde bistand.
Danske myndigheder må således ikke udføre handlinger, som strider mod  

 lovgivning eller forvaltningspraksis her i landet eller i den anden stat, som  

 anmoder om bistand, eller udføre handlinger, som strider mod almene  

 interesser.
Danske myndigheder må ikke meddele oplysninger, som ikke kan  

 opnås efter lovgivning eller forvaltningspraksis her i landet eller i den  

 stat, som anmoder om bistand, ligesom danske myndigheder ikke må meddele  

 oplysninger, som ville røbe erhvervsmæssig, forretningsmæssig, industriel,  

 kommerciel eller faglig hemmelighed eller nogen fremstillingsmetode, eller  

 oplysninger, hvis offentliggørelse ville stride mod almene interesser.
Danske  

 myndigheder må ikke yde administrativ bistand til myndighederne i en anden  

 stat, hvis de anser beskatningen i denne anden stat for at stride mod  

 almindeligt accepterede beskatningsprincipper eller mod bestemmelserne i en  

 dobbeltbeskatningsoverenskomst eller anden overenskomst.
Endelig må danske  

 myndigheder ikke yde bistand til myndighederne i en anden stat, hvis det  

 fører til diskrimination mellem en statsborger i Danmark og en statsborger i  

 den anden stat.
Til § 7 Efter denne bestemmelse kan skatteministeren fastsætte yderligere  

 bestemmelser for konventionens gennemførelse.
 Der vil bl. a. være behov for regler om, i hvilke tilfælde  

 skattemyndighederne skal foreslå kompetente myndigheder i andre stater en  

 aftale om automatisk udveksling af oplysninger efter reglen i konventionens  

 artikel 6.
Til § 8 Efter konventionens artikel 28, stk. 2, træder konventionen i kraft den  

 første dag i den måned, der følger efter en periode på tre måneder efter, at  

 konventionen er ratificeret af fem stater.
 Konventionen er undertegnet af Norge, Sverige, Finland, Holland og USA, og  

 ratificeret af Norge og Sverige.
Lovens ikrafttrædelsesdato foreslås fastsat til dagen efter  

 bekendtgørelsen.
Virkningen er, at Danmark kan undertegne og ratificere  

 konventionen, hvilket straks vil ske.
Til § 9 Efter bestemmelsen gælder loven ikke for Færøerne og Grønland.
 Grønlands hjemmestyre har fremsat ønske om at blive omfattet af  

 konventionen, og Færøernes hjemmestyre overvejer dette spørgsmål.
I overensstemmelse med Grønlands hjemmestyres ønske er det hensigten at  

 ratificere konventionen med virkning også for Grønland.
Dette skal muligvis  

 også gælde for Færøerne.
Da direkte og indirekte skatter efter lov nr. 137 af  

 23. marts 1948 om Færøernes hjemmestyre og lov nr. 577 af 29. november 1978  

 om Grønlands hjemmestyre er et anliggende, der henhører under henholdsvis  

 Færøernes hjemmestyre og Grønlands hjemmestyre, skal de interne  

 gennemførerlsesforanstaltninger for Grønland og i givet fald også Færøerne  

 til opfyldelse af konventionen træffes af de to hjemmestyrer.
