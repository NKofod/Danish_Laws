(Til politiet, anklagemyndigheden,  

 domstolene samt Kriminalforsorgens anstalter, afdelinger, pensioner samt  

 arrestinspektørerne.) Hermed sendes en revideret vejledning om benådning, udsættelse,  

 eftergivelse og henstand mv.
 I lighed med vejledningen fra 1983 indeholder den reviderede vejledning  

 fortolkningsbidrag til de enkelte bestemmelser, anvisninger på hvordan  

 forskellige typer sager skal eller bør afgøres, oplysninger om  

 Justitsministeriets praksis og henvisninger til love, bekendtgørelser og  

 cirkulærer, der kan have betydning for sagernes afgørelse.
 Som noget nyt er der indføjet et kapitel om de almindelige regler og  

 praksis for benådning, jf. kapitel 1, og et kapitel om den særlige  

 benådningsordning for visse spritbilister, jf. kapitel 3. Endvidere er de  

 særlige retningslinier, der gælder for behandlingen af udsættelsesansøgninger  

 fra voldsdømte, indarbejdet, jf. kapitel 2, B.)., ligesom der er indføjet et  

 afsnit om muligheden for indeholdelse i løn mv. for bøder, sagsomkostninger  

 og konfiskerede beløb i straffesager, der forfølges af det offentlige, jf.  

 kapitel 4.C.
 Endelig er afsnittet om sagsomkostninger, jf. kapitel 4.G. ændret som  

 følge af, at indsatte i Kriminalforsorgens institutioner fra den 1. juni 1994  

 ikke længere skal betale for udgifter til underhold, forplejning og  

 hjemsendelse.
Vejledningen er desuden blevet opdelt på en anden måde, og der er  

 foretaget sproglige ændringer med henblik på at lette læsbarheden og  

 forståelsen.
Afsnittet om opsættende virkning er opdelt i to dele - en  

 gennemgang af de generelle retningslinier vedrørende både benådning og  

 udsættelse, kombineret med et bilag, der angiver en række situationer, hvor  

 spørgsmålet om opsættende virkning kan være aktuelt.
Der henvises til  

 vejledningens kapitel 1, C. 1. og bilag 4.
 Justitsministeriets følgeskrivelse af henholdsvis 22. august 1983 (KC  

 D-2-2) og 13. maj 1985 (KC D-2-4), vedrørende ændring af cirkulære om  

 behandlingen af sager om benådning og udsættelse af straffuldbyrdelse mv. er  

 indarbejdet i vejledningen og kan derfor udgå af cirkulæresamlingen.
 Endvidere ophæves Justitsministeriets skrivelse af 9. april 1992  

 (vejledning vedrørende cirkulæreskrivelse af 6. juli 1990 om visse spiritus-  

 og promilledømte bilister), idet skrivelsen er indarbejdet i vejledningen.
 Vejledningen bedes indsat i vedlagte mappe på følgende måde:
 Forordet indsættes først.
 Efter skillebladet Indholdsfortegnelse bedes indholdsfortegnelsen  

 og bilagsfortegnelsen indsat.
 Efter skillebladet Benådning (frihedsstraf) bedes vejledningens  

 side 1-5 indsat.
 Efter skillebladet Udsættelse bedes vejledningens side 6-14 indsat.
 Efter skillebladet Benådningsordning for (visse) spritbilister  

 bedes vejledningens side 15-20 indsat.
 Efter skillebladet Bøder, konfiskation og sagsomkostninger mv.  

 bedes vejledningens side 21-35 indsat.
 Efter skillebladet Bilag bedes bilag 1-14 indsat.
PMV E.B.
Annette Esdorf FORORD Denne vejledning knytter sig til Justitsministeriets bekendtgørelse af 22.  

 april 1996 om afskæring af klageadgangen i visse bødesager mv. (KC D-2-2) og  

 Justitsministeriets cirkulære af 26. juni 1975 (ændret ved cirkulærer af 22.  

 august 1983, 13. maj 1985, 30. april 1996 og 1. maj 1996) om benådning og  

 udsættelse af straffuldbyrdelse samt om eftergivelse, henstand og afdragsvis  

 betaling af bøder mv. (KC D-2-1). Vejledningen knytter sig endvidere til  

 Justitsministeriets cirkulære af 14. marts 1994 om udsættelse med afsoning af  

 og benådning for frihedsstraffe på 60 dage og derunder, idømt for spiritus-  

 eller promillekørsel (ændret ved cirkulære af 30. april 1996) (KC D-2-5).
 For så vidt angår bestemmelserne om tilsigelse til strafudståelse og  

 iværksættelse af strafudståelsen, knytter vejledningen sig desuden til  

 Justitsministeriet, Direktoratet for Kriminalforsorgens cirkulære af 18. maj  

 1994 om iværksættelse af frihedsstraf eller forvaring mv. (KC F-1-2).  

 Cirkulæret forkortes i vejledningen til "iværksættelsescirkulæret".
Vejledningen er en revideret udgave af den i 1983 udsendte vejledning i  

 behandlingen af sager om benådning og udsættelse af straffuldbyrdelse mv.
Den  

 indeholder fortolkningsbidrag til de enkelte bestemmelser, anvisninger på  

 hvordan forskellige typer sager skal eller bør afgøres, oplysninger om  

 Justitsministeriets praksis og henvisninger til love, bekendtgørelser og  

 cirkulærer, der kan have betydning ved sagernes afgørelse.
Henvisninger til paragraffer i kapitel 1, 2 og 4 refererer til ovennævnte  

 cirkulære om benådning og udsættelse af straffuldbyrdelse samt om  

 eftergivelse, henstand og afdragsvis betaling af bøder mv., medmindre andet  

 er angivet.
Henvisninger til paragraffer i kapitel 3 refererer til ovennævnte  

 cirkulære om udsættelse og benådning af spritbilister, medmindre andet er  

 angivet.
 Forkortelsen "KC" refererer til Kriminalforsorgens  

 Cirkulæresamling.
 Sager, der forelægges Justitsministeriet, adresseres til:
Justitsministeriet Direktoratet for Kriminalforsorgen Postbox 1015 1115 København K.
 Eventuel telefonisk henvendelse sker til 2. kontor på telefonnr. 33 11 55  

 00.
BILAGSFORTEGNELSE Bilag 1.
 Bekendtgørelse af 22. april 1996 om afskæring af klageadgangen i visse  

 bødesager mv.
 Bilag 2.
 Cirkulære af 26. juni 1975 om benådning og udsættelse af straffuldbyrdelse  

 samt om eftergivelse, henstand og afdragsvis betaling af bøder mv., som  

 ændret senest ved cirkulære af 1. maj 1996.
 Bilag 3.
 Cirkulære af 14. maj 1994 om udsættelse med afsoning af og benådning for  

 frihedsstraffe på 60 dage og derunder, idømt for spiritus- eller  

 promillekørsel, som ændret senest ved cirkulære af 30. april 1996.
 Bilag 4.
 Opsættende virkning - eksempler på en række situationer, hvor spørgsmålet  

 om opsættende virkning kan være aktuelt.
 Bilag 5.
 Retningslinier vedrørende udarbejdelse af speciallægeerklæring. (Somatisk  

 og Psykisk).
 Bilag 6.
 Oversigt over bødetakster i alkoholbenådningssager.
 Bilag 7.
 Samarbejdsaftale af 15. juni 1993 mellem Anonyme Alkoholikere i Danmark og  

 Kriminalforsorgen samt notat af 30. juni 1993 om de konkrete betingelser.
 Bilag 8.
 Orienteringsskrivelse til alle, der har fået en frihedsstraf på 60 dage og  

 derunder for spritkørsel.
 Bilag 9.
 Skemaer til brug for sagsbehandlingen i ordningen for spritbilister.
a.
Indstilling om udsættelse.
b.
Indberetning om vilkårsovertrædelse.
c.
Indstilling om benådning.
 Bilag 10.
 Blanketter til brug for sagsbehandlingen i ordningen for spritbilister.
a.
Orientering fra politiet til Kriminalforsorgens afdeling/lokalkontor om  

 henvendelse fra den domfældte.
b.
Orientering fra politiet til Kriminalforsorgens afdeling/lokalkontor om  

 vilkårsovertrædelse.
c.
Orientering fra Kriminalforsorgens afdeling/lokalkontor til politiet om  

 henvendelse fra den domfældte.
d.
Samtykkeerklæring.
e.
Orientering fra politiet til Justitsministeriet om bødens betaling.
 Bilag 11.
 Notat om sikringen af et økonomisk eksistensminimum ved fastsættelse af  

 afdragsordninger (trangsbeneficiet).
 Bilag 12.
 Retningslinier vedrørende sikkerhedsstillelse.
 Bilag 13.
 Ekstrakt af Politimesterforeningens cirkulæreskrivelse nr. 20. af 8.  

 februar 1973 om bødeforlæg, inddrivelse af bøder og bødekartoteker.
 Bilag 14.
 Ekstrakt af Politimesterforeningens cirkulæreskrivelse nr. 5 af 13.  

 november 1978 om forvandlingsstraf for bøder.
BENÅDNING (FRIHEDSSTRAF) Benådning for frihedsstraf, det vil sige hæfte og fængsel, vil oftest ske  

 på grund af omstændigheder, der er indtruffet efter dommen, men kan dog også  

 ske på baggrund af omstændigheder, som forelå på domstidspunktet.
 Hjemmelen til benådning findes i grundlovens § 24, hvorefter Kongen kan  

 benåde og give amnesti.
A.
KOMPETENCE.
Sager om benådning for frihedsstraffe behandles af Justitsministeriet.  

 Benådningen sker ved kongelig resolution.
Dog er Justitsministeriet  

 bemyndiget til at eftergive frihedsstraffe på 40 dage eller derunder i  

 henhold til en kongelig resolution af 24. juni 1975. Justitsministeriet er  

 endvidere i henhold til kongelig resolution af 24. januar 1994 bemyndiget til  

 at træffe afgørelse om eftergivelse af visse frihedsstraffe på 60 dage eller  

 derunder, idømt for spiritus- eller promillekørsel, jf. kapitel 3.
 Ansøgningen om benådning i militære straffesager behandles af  

 Forsvarsministeriet.
B.
BETINGELSER.
 Afgørelsen om benådning træffes efter en individuel vurdering, hvori  

 indgår et samlet skøn over en række faktorer.
 Nedenfor angives de omstændigheder, der typisk kan føre til benådning:
Afsoningen skønnes at ville indebære en væsentlig risiko for alvorlig  

 helbredsforringelse.
Til brug ved afgørelsen af sådanne sager vil man  

 ofte kræve en speciallægeerklæring, som i almindelighed vil blive forelagt en  

 af Kriminalforsorgens lægelige konsulenter og eventuelt Retslægerådet.
Familiemæssige forhold.
Det kan være alvorlig sygdom hos ægtefælle  

 og/eller børn, eller at en enlig forsørgers mindreårige børn under  

 forsørgerens afsoning må placeres på institution, og en sådan anbringelse  

 skønnes at stride afgørende imod barnets tarv.
Det vil i disse tilfælde ofte  

 være nødvendigt at indhente en udtalelse fra de sociale myndigheder.
Igangværende resocialisering.
Hvis der er stærke grunde til at  

 tro, at en igangværende positiv udvikling vil fortsætte også på længere sigt,  

 og at der herigennem er gode udsigter til at standse en ellers truende  

 kriminel løbebane, kan der ske benådning.
Forud herfor vil domfældte typisk  

 have haft betinget udsættelse, jf. nedenfor under kapitel 2, G.
Uforholdsmæssig lang ventetid på indkaldelse.
Der skal være tale  

 om, at den manglende indkaldelse enten skyldes pladsforholdene i  

 Kriminalforsorgens institutioner, eller at domfældte ved en fejl ikke er  

 blevet tilsagt.
I praksis vil hæftedømte, der uden egen skyld har afventet  

 afsoning i 1 år, blive benådet, mens der for fængselsdømte skal være tale om  

 1 1/2 år.
Det vil dog normalt være en forudsætning, at der ikke siden dommen  

 er begået ny kriminalitet.
Der henvises til Justitsministeriets  

 cirkulæreskrivelse af 21. marts 1984 (KC D-2-3).
Uforskyldt varetægtsfængsling.
Justitsministeriet er ved kongelig  

 resolution af 21. august 1981 bemyndiget til at træffe bestemmelse om  

 afkortning ved benådning i en ikke afsonet frihedsstraf, som den pågældende  

 er idømt i en anden sag.
En forudsætning herfor er, at den pågældende af  

 anklagemyndigheden anses for at have været uberettiget varetægtsfængslet, og  

 at den pågældende giver afkald på erstatning efter retsplejelovens § 1018a.  

 Der henvises i øvrigt til retsplejelovens kapitel 93a.
Særlig høj alder kan som udgangspunkt ikke alene begrunde  

 benådning.
Dog vil domfældtes høje alder sammen med f.eks. visse  

 helbredsmæssige problemer kunne føre til benådning.
 Benådning kan i ganske særlige tilfælde gives, f.eks. hvis den domfældte  

 selv er blevet alvorligt invalideret i forbindelse med spirituskørsel  

 eller lignende.
Endvidere vil Justitsministeriet normalt være indstillet på at søge  

livstidsdømte løsladt ved benådning efter 10-12 års forløb (regnet fra  

 anholdelsen), medmindre længere tids frihedsberøvelse er påkrævet under  

 hensyn til den pågældendes farlighed.
Der henvises til Justitsministeriets  

 skrivelse af 18. februar 1971 (KC T 109).
 For så vidt angår benådning i henhold til Justitsministeriets cirkulære af  

 14. marts 1994 henvises til kapitel 3.
C.
BEHANDLING AF EN ANSØGNING OM BENÅDNING.
 1. Opsættende virkning.
I dette afsnit vil spørgsmålet om opsættende virkning blive beskrevet  

 generelt i relation til såvel ansøgninger om benådning som ansøgninger om  

 udsættelse, idet retningslinierne i de fleste tilfælde er sammenfaldende.
At  

 en ansøgning har opsættende virkning betyder, at afsoningen udsættes, mens  

 ansøgningen behandles.
 Bilag 4 indeholder en række eksempler på situationer, hvor spørgsmålet om  

 opsættende virkning kan være aktuelt.
 a. 1. gangs ansøgning.
 Det fremgår af § 1, stk. 2, 1. pkt. (og til dels af retsplejelovens §  

 1001, stk. 3), at en ansøgning om benådning og/eller udsættelse medfører, at  

 afsoningen udsættes, mens ansøgningen behandles.
 Udgangspunktet er således, at en 1. gangs ansøgning har opsættende  

 virkning.
Hvis en ansøgning indgives, efter at domfældte er tilsagt til afsoning,  

 betyder dette dog ikke, at tilsigelsen automatisk bortfalder.
Det fremgår af  

 § 19, stk. 1 i iværksættelsescirkulæret, at tilsigelsen kun bortfalder, hvis  

 ansøgningen har opsættende virkning, og der ikke er truffet endelig afgørelse  

 inden mødedatoen.
 Da afsoningen så vidt muligt bør påbegyndes på den fastsatte dato, bør det  

 tilstræbes, at ansøgninger, der har opsættende virkning, er færdigbehandlet  

 inden mødedatoen.
Hvis der er søgt om udsættelse, bør politiets afgørelse derfor været  

 truffet på et sådant tidspunkt, at en eventuel klage til Justitsministeriet  

 kan være færdigbehandlet inden mødedatoen.
Hvis ansøgningen ikke er  

 færdigbehandlet inden, skal politiet underrette afsoningsstedet om, at  

 tilsigelsen er bortfaldet, jf. § 19, stk. 3, i iværksættelsescirkulæret.
Det fremgår af tilsigelsen, at en eventuel ansøgning skal indsendes senest  

 10 dage fra modtagelsen af tilsigelsen, jf. § 22, stk. 1, nr. 4, i  

 iværksættelsescirkulæret.
Det har dog ingen betydning for ansøgningens  

 opsættende virkning, hvis ansøgningen indgives senere, men det vil medføre,  

 at de betingelser, der i øvrigt stilles for at imødekomme ansøgningen,  

 skærpes, jf. iværksættelsescirkulærets § 22, stk. 1, nr. 5.
b.
Fornyet ansøgning.
Hvis der tidligere er givet afslag på en ansøgning om benådning og/eller  

 udsættelse, eller en tidligere ansøgning om udsættelse er imødekommet, vil en  

fornyet ansøgning ikke automatisk blive tillagt opsættende virkning.  

 Dette afhænger af, om der i den nye ansøgning er anført nye omstændigheder,  

 der er af væsentlig betydning og hvis rigtighed så vidt muligt er  

 konstateret, eller der i øvrigt skønnes at være særlig grund til at afvente  

 afgørelsen af den nye ansøgning, inden afsoningen iværksættes, jf. § 1, stk.  

 2, 2. pkt.
Ved vurderingen af, om de påberåbte nye omstændigheder er af  

 væsentlig betydning, lægges der vægt på, om de umiddelbart synes at være af  

 en sådan karakter, at der er en vis sandsynlighed for, at ansøgningen vil  

 blive imødekommet.
Det kan f.eks. være tilfældet, hvis der er indtruffet  

 uforudseelige komplikationer i forbindelse med domfældtes arbejds- eller  

 uddannelsesmæssige forhold, alvorligere sygdom hos domfældte eller dennes  

 nære pårørende, problemer med pasning af børn eller andre personer, der hører  

 til domfældtes husstand.
 At de anførte omstændigheder skal være nye, betyder dog ikke nødvendigvis,  

 at de skal være indtruffet efter, at den tidligere afgørelse er truffet.  

 Omstændigheder, der kunne have været fremført på et tidligere tidspunkt, vil  

 imidlertid som udgangspunkt ikke skulle anses som væsentlige.
 Er der tale om en fornyet ansøgning om benådning, tager  

 Justitsministeriet stilling til, om ansøgningen har opsættende virkning.
 Er der tale om en fornyet ansøgning om udsættelse, skal politiet  

 straks tage stilling til, om ansøgningen har opsættende virkning.
Hvis politiet skønner, at dette ikke er tilfældet, har domfældte adgang  

 til at klage til Justitsministeriet.
En sådan klage kar ikke opsættende  

 virkning, medmindre Justitsministeriet undtagelsesvis bestemmer det.
 2. Indstilling til Justitsministeriet.
Når en domfældt søger om benådning, skal den politimester  

 (politidirektøren i København), der har behandlet straffesagen, afgive en  

 udtalelse til Justitsministeriet, jf. § 3, stk. 1. Udtalelsen skal bl.a.  

 indeholde oplysning om, hvorvidt den domfældte er tilsagt til strafudståelse,  

 herunder den fastsatte mødedato, og så vidt muligt om fuldbyrdelsesstedet,  

 jf. § 16, stk. 1. Straffesagens akter (evt. blot domsudskrift) skal  

 medsendes.
Det vil normalt være nødvendigt, at domfældte afhøres til rapport,  

 jf. § 16, stk. 2. Her vil domfældte kunne uddybe sin ansøgning samt oplyse  

 nærmere om sine forhold.
Hvis det ikke klart fremgår af ansøgningen, skal  

 domfældte desuden spørges, om afsoningen ønskes udsat, hvis ansøgningen om  

 benådning afslås, jf. § 2.
Hvis domfældte er undergivet tilsyn, kan det være hensigtsmæssigt at  

 indhente en udtalelse fra tilsynsmyndigheden.
Høring af tilsynsmyndigheden  

 kan dog undlades, hvis det er åbenbart, at ansøgningen skal afslås.
Påberåber domfældte sig, at andre myndigheder eller personer vil kunne  

 støtte ansøgningen, bør den pågældende som udgangspunkt henvises til selv at  

 fremskaffe oplysningerne.
Dog bør der indhentes en udtalelse fra de sociale  

 myndigheder, hvis domfældte søger benådning under henvisning til, at  

 mindreårige børn må placeres på institution under afsoningen.
Opmærksomheden  

 henledes på, at oplysninger om ansøgerens rent private forhold ikke må  

 indhentes fra anden forvaltningsmyndighed uden den pågældendes samtykke, jf.  

 forvaltningslovens § 29.
Hvis ansøgningen begrundes med helbredsmæssige årsager, vil det ofte være  

 nødvendigt at indhente en speciallægeerklæring, medmindre det er åbenbart, at  

 ansøgningen skal afslås.
Domfældte skal gøres opmærksom på, at erklæringen  

 skal fremskaffes uden udgift for retsvæsenet, og bør endvidere vejledes om,  

 hvilke retningslinier en sådan erklæring skal udarbejdes efter (se bilag 5).
D.
AFGØRELSENS INDHOLD.
Hvis Justitsministeriet mener, at domfældte skal benådes, vil det som  

 hovedregel ske ved en betinget benådning.
Det vil sige, at straffen  

 udsættes efter reglerne i straffelovens 7. kapitel om betingede domme og  

 bortfalder efter en prøvetid, hvis domfældte i denne prøvetid ikke begår  

 strafbart forhold.
Prøvetiden vil normalt blive fastsat til 2 år.
 Såfremt den pågældende begår strafbart forhold i prøvetiden, afgøres  

 retsvirkningen heraf af domstolene, jf. straffelovens § 61a.
Justitsministeriet kan endvidere bestemme, at domfældte skal betale en  

bøde som forudsætning for benådning.
Størrelsen af en sådan bøde vil  

 blive fastsat på baggrund af domfældtes årlige bruttoindtægt, hvorfor det  

 normalt ikke er nødvendigt at indhente oplysninger om domfældtes økonomiske  

 forhold i øvrigt.
Som udgangspunkt beregnes bøden med 1.000 kr. pr. 25.000  

 kr.s bruttoindtægt.
Der vil først blive truffet bestemmelse om betinget  

 benådning, når bøden er betalt.
Der fastsættes som hovedregel en 3 måneders  

 frist for bødens betaling.
 Hvis politiet har kendskab til, at domfældtes økonomiske forhold er meget  

 dårlige, bør politiet gøre opmærksom herpå ved indstillingen til  

 Justitsministeriet om bøgefastsættelse, således at Justitsministeriet kan  

 tage hensyn hertil ved afgørelsen.
Udover vilkåret om straffrit liv i prøvetiden kan der fastsættes  

vilkår om tilsyn og eventuelle særvilkår, som findes formålstjenlige.  

 Disse vilkår fastsættes efter straffelovens regler om betingede domme.
Hvis  

 en domfældt benådes på grund af sin psykiske henbredstilstand, kan det f.eks.  

 findes formålstjenligt, at det sker på vilkår af, at domfældte undergiver sig  

 psykiatrisk behandling.
Vilkårene vil fremgå af afgørelsen om benådning.
Der  

 vil normalt ikke blive stillet krav om betaling af bøde, hvis der fastsættes  

 vilkår om tilsyn og eventuelle yderligere særvilkår.
 Hvis domfældte forud for benådningen har haft en betinget udsættelse (se  

 særskilt afsnit herom nedenfor under kapitel 2 G), vil der kun undtagelsesvis  

 blive fastsat særvilkår.
 Hvis der gives afslag på en benådningsansøgning, som har været begrundet i  

 helbredsmæssige forhold, bør det overvejes, om alternative afsoningsformer  

 undtagelsesvis skal iværksættes, jf. straffelovens § 49, stk. 2, eller om der  

 skal træffes bestemmelse om ændret afsoningssted, således at den domfældtes  

 særlige behov for behandling eller pleje tilgodeses bedst muligt.
UDSÆTTELSE Hjemmelen til at give udsættelse findes i retsplejelovens § 1001, stk. 2,  

 hvori det hedder, at der kan ske udsættelse, når en umiddelbar udståelse af  

 straffen vil medføre uforholdsmæssige, uden for straffens øjemed liggende  

 følger for den pågældendes velfærd eller væsentlige ulemper for det  

 offentlige.
Dette fremgår også af cirkulærets § 6, stk. 2.
A.
KOMPETENCE.
 Ansøgninger om udsættelse med afsoningen afgøres af politiet i den  

 kreds, hvor ansøgeren bor, jf. § 6, stk. 1. Politiets afgørelse kan påklages  

 til Justitsministeriet, jf. § 17, stk. 1.
Søges der dels om benådning, dels om udsættelse, hvis benådning afslås,  

 afgøres begge spørgsmål af Justitsministeriet.
Det samme gælder, hvis den  

 ønskede udsættelse er så lang eller af en sådan art, at den må betragtes som  

 en forløber for eller optakt til en benådning, jf. nedenfor under G. om  

 betinget udsættelse med henblik på benådning.
Udsættelse med fuldbyrdelse af frihedsstraf pålagt eller idømt under  

 militære straffesager afgøres af auditøren.
Andre frihedsstraffe idømt  

 militært personel kan af den militære straffuldbyrdende myndighed  

 (rettergangschefen) efter forhandling med politiet udsættes til efter den  

 første uddannelses afslutning, jf. den militære retsplejelovs § 26.
 Hvis ansøgningen er begrundet med, at straffesagen søges genoptaget,  

 afgøres spørgsmålet om udsættelse eller standsning af afsoningen af Den  

 særlige Klageret, jf. retsplejelovens § 986.
 Med hensyn til spørgsmålet om udsættelse i forbindelse med en ansøgning om  

 tredjeinstansbevilling henvises til Justitsministeriets cirkulæreskrivelse af  

 8. december 1992 (KC F-1-4).
B.
BETINGELSER.
 Der gælder særlige regler for ansøgninger om udsættelse med afsoningen fra  

 voldsdømte, jf. nedenfor under 9.
Afgørelsen om udsættelse træffes i øvrigt efter en helhedsvurdering, der  

 bygger på den konkrete sags enkelte momenter.
I vurderingen af, om der er  

 grundlag for udsættelse, indgår oplysninger om domfældtes personlige forhold,  

 lovovertrædelsens art, straffens længde, dommens alder, tidligere  

 domfældelser samt længden af den ansøgte udsættelse.
Der kan ikke gives entydige, generelle retningslinier for, med hvilken  

 vægt de enkelte momenter indgår i vurderingen.
Vejledende kan det dog  

 anføres, at der ud fra hensynet til retshåndhævelsens effektivitet skal  

 udvises større tilbageholdenhed med at give udsættelse jo længere straffen  

 er, jo ældre dommen er, jo længere den ønskede udsættelse er, og hvis  

 straffen overvejende er generalpræventivt begrundet (som det f.eks. er  

 tilfældet ved færdselslovovertrædelser). Tilsvarende gælder, hvor domfældte  

 tidligere er straffet, herunder specielt for ligeartet kriminalitet.
 Der skal som udgangspunkt anlægges en strengere vurdering ved behandling  

 af en ansøgning, der indgives senere end 10 dage efter, at domfældte har  

 modtaget tilsigelsen, jf. iværksættelsescirkulærets § 22, stk. 1, nr. 5,  

 medmindre der i det konkrete tilfælde er en rimelig grund til, at ansøgningen  

 først indgives efter fristens udløb.
Med hensyn til udsættelsens længde kan det vejledende anføres, at  

 udsættelse i op til 6 måneder efter domfældelsen normalt vil kunne gives,  

 hvis det forekommer sandsynligt, at de sociale skadevirkninger af en afsoning  

 vil kunne begrænses ved en udsættelse af denne længde.
Derimod forudsættes  

 udsættelse ud over 1 år kun tilladt i ganske særlige tilfælde, hvor  

 domfældtes forhold med vægt tilsiger, at ansøgningen imødekommes.
Rejses der ny sigtelse mod den domfældte, bør man være  

 tilbageholdende med udsættelse, hvis det er åbenbart, at den pågældende er  

 skyldig i de påsigtede forhold.
Det vil navnlig sige i tilfælde, hvor  

 domfældte har erkendt de påsigtede forhold, hvor der er sket domfældelse i 1.  

 instans, eller hvor domfældte er grebet på fersk gerning.
I disse tilfælde  

 vil hensynet til retshåndhævelsens effektivitet tale for en hurtig afsoning.
 Der kan anføres følgende vejledende retningslinier for de typisk  

 forekommende tilfældegrupper, hvor hensynet til domfældtes personlige  

 forhold bør tillægges betydning ved afgørelsen om udsættelse:
 1. Økonomiske forhold.
 Såfremt domfældte ikke er i økonomiske vanskeligheder, men ansøgningen  

 begrundes med, at den pågældende blot ønsker at tjene mere inden afsoningen,  

 bør udsættelse nægtes.
 Foreligger der en meget anstrengt økonomisk situation, og forekommer det  

 sandsynligt, at en kortere udsættelse vil kunne afhjælpe dette, kan  

 udsættelse gives.
 Er de økonomiske forhold derimod så håbløse, at en udsættelse vil være  

 uden reel betydning, bør udsættelse nægtes.
 2. Arbejdsmæssige forhold.
 Ansøges der om udsættelse, f.eks. til førstkommende ferie, med den  

 begrundelse at domfældte ellers vil miste sit arbejde, bør der som regel  

 meddeles udsættelse, navnlig hvis udsættelsen ikke overstiger 6 måneder fra  

 domsdatoen.
Ved afgørelsen bør det tilægges betydning, om domfældte inden for de  

 seneste år har været straffet for lignende lovovertrædelser, hvor længe  

 ansøgeren har været ansat det pågældende sted, ansøgerens alder og økonomiske  

 situation, samt muligheden for at få samme eller tilsvarende arbejde efter  

 afsoningen.
I perioder med stor arbejdsløshed bør udsættelse med denne  

 begrundelse meddeles i noget større omfang end ellers.
Man bør endvidere være  

 opmærksom på de konsekvenser, som en afbrydelse af et beskæftigelsesforhold  

 på grund af afsoning eventuelt vil kunne få for domfældtes erhvervelse af ret  

 til dagpenge, jf. § 53 i lov om arbejdsformidling og arbejdsløshedsforsikring  

 (26 ugers-reglen).
 Normalt bør ansøgeren selv tilvejebringe dokumentation for, at han/hun vil  

 miste sit arbejde eller retten til dagpenge, hvis der ikke gives udsættelse.  

 Krav om dokumentation kan dog frafaldes, såfremt der ikke er begrundet tvivl  

 om rigtigheden af ansøgerens oplysninger.
 En tilladelse kan eventuelt betinges af, at ansættelsesforholdet ikke  

 ophører i udsættelsesperioden.
 Er ansøgningen begrundet i hensynet til den private arbejdsgivers  

 interesser, bør udsættelse som regel nægtes.
 3. Uddannelsessøgende.
Uddannelsessøgende med kortere straffe bør normalt have udsættelse til  

 førstkommende ferie, som regel sommerferien.
En tilladelse kan eventuelt  

 betinges af, at uddannelsesforløbet ikke ophører i udsættelsesperioden.
Man  

 bør dog være opmærksom på, at afsoning ikke i alle tilfælde vil medføre, at  

 et uddannelsesforløb bliver slået i stykker, eller at et semester skal tages  

 om.
I visse situationer vil der alene være tale om, at uddannelsestiden  

 forlænges svarende til afsoningsperioden.
Der er endvidere mulighed for  

 selvstudium - navnlig under udståelse af hæftestraf.
Ved fuldbyrdelse i  

 statsfængsel er der for visse uddannelsers vedkommende mulighed for bistand  

 eller egentlig undervisning.
Oplysning herom kan eventuelt indhentes fra  

 undervisningslederen i vedkommende statsfængsel.
 4. Resocialisering.
Foreligger der oplysning om, at et igangværende resocialiseringsforløb vil  

 blive brudt i tilfælde af afsoning på nuværende tidspunkt, vil udsættelse  

 undertiden kunne komme på tale.
Udtalelser fra involverede myndigheder bør  

 tillægges væsentlig betydning.
Se endvidere nedenfor under G. om betinget  

 udsættelse med henblik på benådning.
 5. Helbred.
 Det fremgår af retsplejelovens § 1001, stk. 1, at afsoningen udsættes,  

 hvis den, der er idømt frihedsstraf, bliver alvorlig syg.
Kan den domfældte af helbredsmæssige grunde ikke for tiden tåle at afsone,  

 eller vil en strafudståelse gribe forstyrrende ind i en lægelig behandling,  

 som ikke eller kun meget vanskeligt kan fortsættes under afsoningen, bør  

 udsættelse som regel gives.
En erklæring fra den behandlende læge, der  

 støtter udsættelsesansøgningen, vil som regel være tilstrækkelig  

 dokumentation for en kortere udsættelse.
I tvivlstilfælde bør spørgsmålet dog  

 forelægges embedslægen.
 6. Forsørgerpligter.
 Er domfældte enlig forsørger for et eller flere mindreårige børn, bør der  

 normalt gives udsættelse til det tidspunkt, hvor den pågældende, gennem det  

 sociale udvalg eller gennem private, har fået etableret en pasningsordning  

 for børnene under afsoningen.
 Er en person, der hører til domfældtes husstand, på grund af sygdom  

 afhængig af domfældtes tilstedeværelse, bør der som regel gives udsættelse  

 til det tidspunkt, hvor der er etableret en pasningsordning for den  

 pågældende person.
 7. Specielt om varetægtsarrestanter.
Hvis domfældte er tilsagt til afsoning, men varetægtsfængsles i  

 forbindelse med en anden sag inden mødedatoen, og varetægtsfængslingen først  

 ophører efter mødedatoen, kan han/hun hensættes til afsoning ved  

 varetægtsfængslingens ophør.
Hvis domfældte ikke er blevet tilsagt,  

 før han/hun varetægtsfængsles i en anden sag, kan den pågældende tilsiges til  

 afsoning under varetægtsfængslingen.
Såfremt mødedatoen ligger i  

 varetægtsperioden, kan den pågældende straks ved dennes udløb overgå til  

 afsoning.
 En eventuel ansøgning om udsættelse, som er begrundet i, at den domfældte  

 på grund af varetægtsfængslingen ikke har haft mulighed for at indrette sig  

 på at møde til den fastsatte dato, bør som udgangspunkt ikke imødekommes, da  

 afsoningen som regel bør ske i forlængelse af varetægtsfængslingen.
 8. Specielt om værnepligtige.
Baggrunden for bestemmelserne i § 7, stk. 2 og 3, (der henviser til § 60 i  

 beredskabsloven og § 6 i lov om værnepligtens opfyldelse ved civilt arbejde),  

 er de pågældende lovovertrædelsers tilknytning til værnepligtstjenesten.
Der  

 bør derfor kun i ganske særlige tilfælde gives udsættelse, således  

 lovovertrædelserne ikke i videre omfang end nødvendigt får virkning efter  

 tjenestens ophør.
 Med hensyn til fuldbyrdelse af frihedsstraf i øvrigt over for  

 værnepligtige i redningsberedskabet og ved civilt arbejde, må afsoning i  

 tjenestetiden som hovedregel antages at medføre så væsentlige ulemper for det  

 offentlige, at der bør gives udsættelse til umiddelbart efter hjemsendelsen.
 Om udsættelse med fuldbyrdelse af frihedsstraf idømt militært personel, se  

 ovenfor under A.
 9. Specielt om voldsdømte.
En ansøgning om udsættelse med afsoning af en voldsdom behandles efter  

 særlige regler under henvisning til behovet for effektivitet i  

 retshåndhævelsen.
Det fremgår således af iværksættelsescirkulærets § 9, at  

 afsoningen skal iværksættes senest 30 dage efter, at der foreligger  

 fuldbyrdelsesordre.
Dog skal tilsigelse ske med en frist mindst 10 dage, jf.  

 § 18, stk. 2, i iværksættelsescirkulæret.
Det fremgår endvidere af  

 tilsigelsesblanketten, at en eventuel ansøgning om udsættelse kun kan  

 forventes imødekommet under helt ekstraordinære omstændigheder, og at  

 ansøgningen skal indgives til politiet straks efter modtagelsen af  

 tilsigelsen.
Det vil derfor være den altovervejende hovedregel, at der ikke tillades  

 udsættelse med udståelse af voldsstraffe, idet der skal anlægges en  

 strengere vurdering af ansøgningsgrundlaget end den, der gælder for øvrige  

 udsættelsessager.
Dette gælder i særdeleshed, hvis ansøgningen ikke indgives  

 straks efter modtagelsen af tilsigelsen.
 Udover den almindelige afvejning af lovovertrædelsens art, straffens  

 længde, gerningstidspunktet, dommens alder og tidligere domfældelser gælder  

 følgende retningslinier vedrørende domfældtes personlige forhold:
 Ansøgninger, der er begrunder i økonomiske forhold bør nægtes,  

 medmindre et afslag vil medføre et økonomisk sammenbrud.
 Ansøgninger begrundet i arbejdsmæssige forhold bør kun imødekommes  

 i de tilfælde, hvor domfældte reelt vil miste sit arbejde, og hvor der er  

 tale om et arbejdsforhold, som er af helt afgørende betydning for domfældtes  

 mulighed for fremover at leve en kriminalitetsfri tilværelse.
Ansøgninger begrundet i uddannelsesforhold bør kun imødekommes,  

 hvis afsoningen vil ødelægge det eksisterende uddannelsesforløb.
Det  

 forhold, at et semester må tages om, eller at den pågældende sættes tilbage i  

 uddannelsesforløbet, vil ikke i sig selv kunne begrunde en udsættelse.  

 Medfører afslaget imidlertid, at en uddannelse (herunder et læreforhold) må  

 afbrydes, kan der være grundlag for at give udsættelse til førstkommende  

 ferieperiode i tilfælde, hvor uddannelsesforløbet skønnes at have afgørende  

 betydning for den pågældendes mulighed for at leve en kriminalitetsfri  

 tilværelse.
 Er ansøgningen begrundet i helbredsforhold følges de almindelige  

 regler om udsættelse, jf. ovenfor pkt. 5.
 Familiemæssige forhold kan kun helt undtagelsesvis betyde, at en  

 ansøgning om udsættelse imødekommes.
 Vedrørende domfældtes personlige forhold i øvrigt, bør udsættelse kun  

 komme på tale, når oplysninger om f.eks. et igangværende  

 resocialiseringsforløb vejer meget tungt.
C.
BEHANDLING AF EN ANSØGNING OM UDSÆTTELSE.
 1. Opsættende virkning.
 Der henvises til kapitel 1, C.1. og bilag 4.
Hvis politiet afslår en ansøgning om udsættelse, eller ikke fuldt ud  

 imødekommer det ansøgte, kan afgørelsen indbringes for Justitsministeriet,  

 jf. § 17, stk. 1. I så fald har klagen kun opsættende virkning, mens den  

 behandles, og normalt kun hvis klagen vedrører en afgørelse, der har været  

 tillagt opsættende virkning i 1. instans.
Desuden skal klagen være politiet  

 eller Justitsministeriet i hænde senest 10 dage efter, at ansøgeren har  

 modtaget meddelelse om afgørelsen, jf. § 17, stk. 3.
En klage, der indgives efter udløbet af klagefristen, vil dog kunne  

 tillægges opsættende virkning, såfremt der i sagen foreligger nye  

 omstændigheder af væsentlig betydning.
En sådan klage bør imidlertid  

 betragtes som en fornyet ansøgning, der af hensyn til to-instansprincippet  

 bør føre til ny behandling i 1. instans.
 2. Vurderingsgrundlaget.
 Det vil normalt være nødvendigt, at domfældte afhøres om baggrunden  

 for sin ansøgning, jf. § 16, stk. 2.
 Påberåber ansøgeren sig, at andre myndigheder eller personer (f.eks.  

 arbejdsgiver eller egen læge) vil kunne støtte ansøgningen, bør den  

 pågældende som udgangspunkt henvises til selv at fremskaffe sådanne  

 oplysninger inden en vis frist og gøres opmærksom på, at der vil blive  

 truffet afgørelse på det foreliggende grundlag, hvis oplysningerne ikke er  

 fremskaffet inden fristens udløb.
 Er ansøgeren i tilsyn hos Kriminalforsorgen, kan det være relevant  

 at indhente en udtalelse fra den afdeling, der varetager tilsynet.
 Er domfældte varetægtsfængslet, eller udstår han/hun en tidligere idømt  

 frihedsstraf, bør der indhentes en udtalelse fra lederen af arresthuset eller  

 fængslet, hvor den pågældende er indsat.
 Ansøgeren skal have afgivet en samtykkeerklæring, hvis politiet  

 eller Justitsministeriet på egen hånd skal indhente oplysninger i sagen, jf.  

 § 29 i forvaltningsloven.
Det bør søges oplyst, om afsoning til den fastsatte tid vil have  

 væsentlige uhensigtsmæssige konsekvenser, og om en udsættelse vil kunne  

 afhjælpe problemet.
Domfældte bør således spørges, hvor længe han/hun ønsker  

 udsættelse.
 3. Indstilling til Justitsministeriet.
Hvis domfældte har påklaget politiets afgørelse, bør der med  

 politiets indstilling til Justitsministeriet fremsendes oplysninger om sagens  

 forløb siden domsafsigelsen, herunder om eventuelle tidligere afgørelser om  

 udsættelse og tilsigelser mv.
Med indstillingen sendes desuden en kopi af  

 dommen og afhøringsrapporter, jf. § 16.
Hvis der ansøges om udsættelse umiddelbart før afsoningen skal  

 påbegyndes, i forbindelse med fremmødet eller ved anholdelse efter  

 udeblivelse, med det åbenbare formål at udskyde fuldbyrdelsen, vil hensynet  

 til retshåndhævelsens effektivitet tale for en hurtig afgørelse.
I sådanne  

 situationer bør politiet straks tage stilling til ansøgningen.
 Hvis den pågældende må antages at ville bruge klageadgangen til  

 Justitsministeriet blot for at opnå en faktisk udsættelse med  

 straffuldbyrdelsen, kan sagen forelægges pr. telefax for Justitsministeriet  

 med henblik på, at afgørelsen træffes direkte af Justitsministeriet.
 Det forudsættes, at denne praksis kun helt undtagelsesvis benyttes.
D.
AFGØRELSENS INDHOLD.
 1.  Hvis udsættelse tillades, sker det normalt til det  

 tidspunkt efter en bestemt dato, hvor Kriminalforsorgens pladsforhold  

 tillader, at afsoningen finder sted, jf. § 6, stk. 3. Det bør i den  

 forbindelse sikres, at der er plads snarest muligt efter udsættelsesperiodens  

 udløb.
 Udsættelse kan dog gives til en bestemt dato, hvis udsættelsen er  

 kortvarig, eller det er afgørende for den domfældte, at afsoningen sker i en  

 bestemt periode, og afsoningen kan fastlægges ved aftale med afsoningsstedet.
Der fastsættes som regel ikke særlige vilkår eller betingelser for  

 udsættelsen.
Er afgørelsen begrundet i arbejdsmæssige eller  

 uddannelsesmæssige forhold, kan det dog anføres i afgørelsen, at tilladelsen  

 bortfalder, hvis det nuværende arbejds- eller uddannelsesforhold ophører  

 inden udsættelsesperiodens udløb.
 2.  Hvis der gives afslag, eller hvis det ansøgte ikke  

 imødekommes fuldt ud, skal afgørelsen begrundes, jf.  

 forvaltningslovens kapitel 6. Der skal desuden oplyses om klageadgangen, jf.  

 § 17, stk. 4. Domfældte skal i den forbindelse opfordres til at indgive en  

 eventuel klage til politiet, således at klagen kan indsendes til  

 Justitsministeriet med politiets udtalelse og sagens akter.
 Er domfældte endnu ikke tilsagt til afsoning, eller har ansøgningen  

 medført, at tilsigelsen er bortfaldet, bør politiet tilsige den pågældende  

 til afsoning i forbindelse med meddelelse af afslag.
E.
STRAFAFBRYDELSE.
Når strafudståelsen er iværksat, er der ikke længere mulighed for  

 udsættelse, men kun for strafafbrydelse.
En ansøgning om  

 strafafbrydelse har ikke opsættende virkning.
Afgørelse om strafafbrydelse træffes af Justitsministeriet, jf. § 3, stk.  

 2, i bekendtgørelse om fuldbyrdelse af frihedsstraf (KC E-2-1). Dog kan  

 afsoningsinstitutionens leder tillade strafafbrydelse i indtil 30 døgn til  

 indsatte, der udstår frihedsstraf på 6 måneder og derunder, jf.  

 Justitsministeriets cirkulære af 7. april 1992 om midlertidig afbrydelse af  

 straffuldbyrdelsen (KC F-1-7). Strafafbrydelse tillades kun, når der  

 foreligger ganske særlige omstændigheder af f.eks. arbejds-, uddannelses-,  

 familie- eller helbredsmæssig karakter, som taler imod en umiddelbar  

 fortsættelse af straffuldbyrdelsen.
Der må ikke foreligge fare for misbrug,  

 og hensynet til retshåndhævelsen må ikke tale imod strafafbrydelse, jf. § 1 i  

 strafafbrydelsescirkulæret.
Inden tilladelse til strafafbrydelse gives, bør  

 det desuden undersøges, om den pågældende inden indsættelsen har søgt om  

 udsættelse med straffuldbyrdelsen på samme grundlag, jf.
Justitsministeriets  

 skrivelse af 7. april 1992 (KC F-1-8).
F.
OPDELING AF AFSONINGEN.
 Opdeling er en delvis udsættelse.
Ved opdeling af afsoningen vil der være mulighed for at fastholde, at en  

 del af straffen afsones på det tidspunkt, den pågældende er tilsagt til.  

 Dette tilgodeser hensynet til retshåndhævelsens effektivitet set i forhold  

 til en eventuel udsættelse med afsoningen af hele straffen.
Ved kortvarige  

 straffe, hvor betingelserne for en vis udsættelse er til stede, kan det være  

 hensigtsmæssigt, at en del af straffen afsones, f.eks. i sommerferien, mens  

 den resterende del afsones snarest muligt derefter, når den pågældendes  

 forhold giver mulighed herfor.
Opdeling kan anvendes i tilfælde, hvor der er  

 meget længe til, at domfældte kan afsone den samlede straf, f.eks. på grund  

 af et nyligt startet læreforhold.
Såvel generalpræventive som specialpræventive hensyn kan tale imod  

 opdeling, idet den straf, der er idømt som en samlet straf, ved opdeling  

 bliver kortere afsoningsperioder.
F.eks. vil det tale imod opdeling, at  

 ansøgeren er dømt gentagne gange for ligeartet kriminalitet.
Før der gives tilladelse til opdeling, bør man gøre ansøgeren opmærksom  

 på, at visse frihedsgoder under afsoningen bortfalder, hvis den enkelte  

 afsoningsperiode er under 30 dage, idet der tages udgangspunkt i længden af  

 den enkelte afsoningsperiode og ikke i den samlede straf.
Det drejer sig om  

 mulighederne for at få udgang i henhold til Justitsministeriet, Direktoratet  

 for Kriminalforsorgens cirkulære af 18. marts 1986 om udgang til indsatte,  

 efter § 31, stk. 2 (udgang til særlige formål) og § 34 (besøgsudgang(.
 Opdeling af afsoningen har ingen indflydelse på straffens beregning eller  

 mulighederne for eventuel prøveløsladelse.
G.
BETINGET UDSÆTTELSE MED HENBLIK På BENÅDNING.
Betinget udsættelse er en udsættelse på nærmere fastsatte vilkår.
Betinget  

 udsættelse gives med henblik på senere benådning, under forudsætning af at  

 udsættelsesperioden forløber tilfredsstillende.
 Da udsættelse gives med henblik på senere benådning, er det  

 Justitsministeriet, der træffer afgørelse i disse tilfælde.
 Betinget udsættelse gives, hvor domfældte er inde i en positiv udvikling,  

 og det skønnes, at en igangværende resocialisering vil fortsætte også på  

 længere sigt, således at der er gode udsigter til at standse en kriminel  

 løbebane.
Der kan f.eks. være tale om en mangeårig stofmisbruger, der gennem nogen  

 tid og med god effekt har været i behandling for sit misbrug.
Eller en  

 domfældt, der tidligere har været straffet adskillige gange, men nu er blevet  

 væsentligt socialt stabiliseret i form af arbejde/uddannelse, stabile bolig-  

 og familieforhold osv.
Hvis der er grundlag for at give betinget udsættelse, gives denne normalt  

 i 1 år.
Der fastsættes altid vilkår om straffrit liv og vilkår om, at  

 domfældte skal undergive sig tilsyn af Kriminalforsorgen.
Herudover kan der  

 fastsættes særvilkår, såfremt dette skønnes nødvendigt, f.eks. vilkår om  

 behandling mod stof- eller alkoholmisbrug eller vilkår om arbejde/uddannelse.
 En afgørelse om betinget udsættelse vil blive truffet på baggrund af en  

 indstilling fra en af Kriminalforsorgens afdelinger og efter indhentet  

 udtalelse fra den dommer og statsadvokat, hvor den pågældende er domfældt.  

 Vedrører sagen frihedsstraf idømt ved landsret eller højesteret indhentes  

 erklæring fra retten imidlertid ikke, jf. § 3, stk. 3.
Inden udløbet af udsættelsesperioden vil spørgsmålet om benådning eller  

 eventuel yderligere udsættelse blive taget op til overvejelse.
Dette sker på  

 baggrund af en udtalelse fra Kriminalforsorgens afdeling om tilsynsperiodens  

 forløb.
Endvidere vil der som udgangspunkt blive indhentet en udtalelse fra  

 vedkommende byretsdommer og statsadvokat.
 Hvis tilsynsperioden er forløbet problemfrit, hvis domfældtes forhold er  

 stabile, og der ikke har været tilbagefald til ny kriminalitet, vil der som  

 hovedregel ske benådning.
Benådning på baggrund af en betinget udsættelse vil normalt blive givet  

 alene på vilkår af en prøvetid på 2 år.
Der vil som regel blive fastsat  

 vilkår om betaling af en bøde som forudsætning for benådning.
Derimod vil der  

 ikke blive fastsat særvilkår, medmindre der er ganske særlige grunde hertil.
 BENÅDNINGSORDNING FOR (VISSE)  

 SPRITBILISTER.
 Ordningen gælder frihedsstraffe på 60 dage og derunder, idømt for  

 spiritus- eller promillekørsel (uden personskade). Ordningen er reguleret ved  

 Justitsministeriets cirkulære af 14. marts 1994 om udsættelse med afsoning af  

 og benådning for frihedsstraffe på 60 dage og derunder idømt for spiritus-  

 eller promillekørsel.
A.
KOMPETENCE.
 Det er Justitsministeriet, der behandler disse sager.
Dog behandler Forsvarsministeriet militære straffesager.
Varetagelse af  

 tilsyn mv. aftales mellem Forsvarsministeriet og den lokale afdeling af  

 Kriminalforsorgen.
B.
BETINGELSER.
 1. Behandlingskrævende alkoholmisbrug.
 Ordningen omfatter kun dømte med egentligt behandlingskrævende  

 alkoholmisbrug og retter sig således ikke mod personer, der er blevet taget  

 efter en enkeltstående "selskabsbrandert". Ansvaret for, at sådanne  

 personer ikke indstilles til udsættelse/benådning, påhviler  

 Kriminalforsorgens afdelinger.
 2. Domslængde.
 Ordningen omfatter personer dømt for spiritus- eller promillekørsel ved en  

 eller flere uafsonede somme, hver på højest 60 dage.
 Domme over 60 dage behandles efter de almindelige benådningsregler,  

 jf. kapitel 1.
 Det er uden betydning, om den domfældte har andre uafsonede ubetingede  

 domme, som på grund af straffens art eller længde ikke er omfattet.
 Der kan kun undtagelsesvis gives udsættelse i tilfælde, hvor den  

 ubetingede straf også omfatter andre forhold end overtrædelse af  

 færdselsloven, f.eks. tilfælde, hvor sådanne andre forhold ikke antages at  

 have haft betydning for længden af den udmålte frihedsstraf.
 3. Alkoholistbehandling.
 Deltagelse i ordningen kræver, at den dømte undergiver sig en  

 kontrollerbar behandling for sit alkoholmisbrug.
 Behandlingen skal ikke nødvendigvis være påbegyndt før henvendelse til  

 Kriminalforsorgens afdeling, men forudsættes at være igang, før indstilling  

 sendes til Justitsministeriet.
Alkoholistbehandlingen varetages i de fleste tilfælde af offentlige eller  

 offentligt støttede ambulante institutioner, som f.eks. amtslige  

 rådgivningscentre, alkoholklinikker, (Lænke-)ambulatorier e.l.
Behandling i  

 form af deltagelse i Anonyme Alkoholikeres grupper accepteres, hvis den  

 pågældende gruppe har tilsluttet sig samarbejdsaftalen mellem Anonyme  

 Alkoholikere og Kriminalforsorgen, jf. bilag 7.
Det påhviler Kriminalforsorgens afdelinger at vurdere, om de lokale  

 behandlingstilbud er så seriøse og kontrollerbare, at de kan accepteres i  

 denne forbindelse.
Som udgangspunkt accepteres de offentligt anerkendte  

 behandlingssteders valg af behandlingsmetode og -indhold.
Af hensyn til  

 Kriminalforsorgens krav om kontrol må man dog forudsætte, at der minimum er  

 tale om ugentlig kontakt mellem patient og behandlingssted i hvert fald i  

 behandlingens indledende fase.
 Af ressourcemæssige årsager vil behandlingssteder, som vil indgå aftaler  

 om at underrette Kriminalforsorgen om ethvert brud på behandlingsaftalen,  

 være at foretrække.
Behandlingssteder, der kun vil give oplysninger på Kriminalforsorgens  

 direkte forespørgsel, kan dog også anvendes.
I sådanne tilfælde forudsættes  

 det, at Kriminalforsorgen meget jævnligt kontakter behandlingsstedet.
Behandlingssteder, som hverken vil acceptere anmeldelses- eller  

 oplysningspligt, kan ikke anvendes.
Behandlingsplaner, som udelukkende består  

 i indtagelse af antabus/-dispan, f.eks. hos egen læge, kan kun accepteres,  

 hvis Kriminalforsorgens afdeling selv mener at kunne påtage sig at dække  

 yderligere behandlingsbehov hos den pågældende, eller kan anvise andre lokale  

 muligheder.
Det vil i disse sager fremgå af Justitsministeriets resolution,  

 at det forudsættes, at behandlingen i fornødent omfang suppleres af  

 Kriminalforsorgens afdeling.
 4. Tilsyn af Kriminalforsorgen.
 Der træffes bestemmelse om tilsyn af Kriminalforsorgens lokale afdeling  

 primært til varetagelse af kontrollen med, at den påbegyndte  

 alkoholistbehandling bliver fulgt.
 Derudover kan der fastsættes andre vilkår, jf. straffelovens § 57, såfremt  

 det skønnes nødvendigt for at sikre gennemførelsen af alkoholistbehandlingen  

 i den konkrete sag, f.eks. vilkår om ambulant psykiatrisk behandling.
 5. Udsættelse.
 Afsoning af frihedsstraffen udsættes normalt i 1 år fra afgørelsens dato.
Udsættelsesperioden kan forlænges efter indstilling fra den tilsynsførende  

 afdeling.
En sådan forlængelse til typisk være begrundet i, at den pågældende  

 i behandlingsforløbets sidste halvdel har haft flere korte eller et  

 længerevarende svigt, men har genoptaget behandlingen.
 Enkelte, korte svigt i behandlingens indledende fase bør ikke umiddelbart  

 føre til indstilling om forlængelse af udsættelsesperioden.
 Udsættelsen forudsætter overholdelse af ovennævnte betingelser, samt:
a.
Straffrit liv.
Ethvert strafbart forhold, der medfører frihedsstraf, vil føre til, at  

 tilladelsen til udsættelse tilbagekaldes.
Det samme gælder (uanset straffen)  

 kørsel i frakendelsestiden.
b.
Betaling af bøde.
 Ved udsættelsesperiodens udløb fastsætter Justitsministeriet en  

 indtægtsbestemt bøde.
Bødens størrelse fastsættes efter bruttoindkomst.
Der henvises til bilag 6  

 om bødetakster i alkoholbenådningssager.
I praksis beregnes bøden således, at der betales 1.000 kr. med tillæg af  

 500 kr., hvis den pågældendes årlige bruttoindkomst er på mindst ca. 75.000  

 kr.
Den del af den årlige bruttoindkomst, som måtte overstige ca. 100.000 kr.  

 opdeles i et antal "portioner", hver på 25.000 kr.
For hver sådan  

 "portion" forhøjes bøden med 500 kr.
 Hvis eneste indtægtsgrundlag er social overførselsindkomst i form af  

 bistandshjælp, folkepension eller førtidspension (bortset fra højeste  

 førtidspension), fastsættes bøden til 1.000 kr.
 Hvis en del af straffen allerede er afsonet, forinden der er meddelt  

 udsættelse for den resterende del af straffen, nedsættes bøden  

 forholdsmæssigt.
 Hvis tilsagnet om betinget benådning omfatter flere domme, sker der i  

 almindelighed en vis forhøjelse af bøden, efter praksis med ca. det halve.
 For hustruer/samlevere uden væsentlig egenindtægt fastsættes bøden som  

 udgangspunkt til 2.000 kr., dog ikke højere, end hvad ægtefællens eller  

 samleverens indtægter ville medføre.
Der gives 3 måneders frist med betalingen.
Denne frist kan i særlige  

 tilfælde fraviges.
 Det er Justitsministeriet, der har kompetencen til at give henstand eller  

 tillade afdragsvis betaling i disse sager.
 6. Betinget benådning.
 Efter betaling af den fastsatte bøde træffer Justitsministeriet  

 bestemmelse om benådning.
 Denne benådning er altid betinget af 1 års straffrit liv.
 Såfremt den pågældende begår strafbart forhold i prøvetiden, afgøres  

 retsvirkningen heraf af domstolene, jf. straffelovens § 61a.
C.
BEHANDLING AF ANSØGNING OM UDSÆTTELSE MED HENBLIK PÅ BENÅDNING.
 1. Information.
 Politiet sender orienteringsskrivelse til personer omfattet af ordningen  

 (Bilag 8).
 Skrivelsen sendes til alle uden forudgående overvejelser om,  

 hvorvidt den enkelte har et behandlingskrævende alkoholmisbrug eller ej.
 2. Indstilling.
Den lokale afdeling af Kriminalforsorgen udfærdiger indstilling om  

 udsættelse.
Indstillingen fremsendes til Justitsministeriet via  

 politimesteren i den politikreds, hvor den dømte bor på  

 ansøgningstidspunktet.
For personer boende og dømt i de storkøbenhavnske  

 politikredse (politikreds 1-8) sendes indstillingen dog via den  

 politimester/politidirektøren i København, hvor dommen er afsagt.
 Indstilling sker ved udfyldelse af et særligt skema (optrykt som bilag  

 9a), der ved videresendelsen til Justitsministeriet påtegnes af  

 politimesterembedet/politidirektøren i København.
 Ved indstillingens udfærdigelse sikrer Kriminalforsorgens afdeling den  

 pågældendes tilladelse til udveksling af oplysninger mellem afdelingen og  

 behandlingsstedet samt til indhentelse af oplysninger i kriminalregistret,  

 jf. bilag 10d - samtykkeerklæring.
Justitsministeriets afgørelse om udsættelse sendes til den indstillende  

 afdeling, som snarest forkynder afgørelsen for den pågældende.
Kopi af  

 afgørelsen sendes til politimesteren/politidirektøren i København til  

 orientering.
 Afslag sendes direkte til den domfældte med kopi til Kriminalforsorgens  

 afdeling til orientering og til politimesteren/politidirektøren i København  

 med henblik på indkaldelse til afsoning.
D.
REAKTIONER VED OVERTRÆDELSE AF VILKÅR.
 1. Indberetning for vilkårsovertrædelse.
 Tilsynsafdelingen afgiver skriftlig indberetning til Justitsministeriet i  

 følgende tilfælde:
a.
Den dømte ophører med behandling og reagerer ikke på skriftlig  

 tilsigelse fra Kriminalforsorgen.
Indberetningen skal indeholde en kort  

 orientering om behandlingsophøret, samt afdelingens indstilling om  

 tilbagekaldelse af udsættelsen.
b.
Recidiv til ny kriminalitet.
Indberetningen skal indeholde en  

 kort beskrivelse af behandlingsforløbet, samt afdelingens indstilling om  

 eventuel tilbagekaldelse af tilladelsen til udsættelse.
 Udgangspunktet er, at tilladelsen til udsættelse bortfalder, og at den  

 pågældende snarest muligt indkaldes til afsoning.
 Politiet underretter tilsynsafdelingen, så snart der rejses sigtelse mod  

 en person, der deltager i denne ordning.
Indberetning begrundet i ny kriminalitet vil blive afgjort umiddelbart,  

 hvis den pågældende har tilstået de(n) nu påsigtede  

 lovovertrædelse(r). Hvis den pågældende derimod nægter sig skyldig,  

 vil sagen blive sat i bero, indtil rettens afgørelse foreligger.
I sådanne  

 tilfælde vil det være en betingelse for en eventuel senere fortsættelse af  

 udsættelsesperioden, at den pågældende, også i den tid sagen har været sat i  

 bero, har fortsat alkoholistbehandlingen.
c.
Recidiv til misbrug.
Udgangspunktet vil være tilbagekaldelse af  

 tilladelsen til udsættelse, medmindre der er tale om enkeltstående,  

 kortvarige tilbagefald, som ikke indicerer, at behandlingsmotivationen er  

 forsvundet.
I sådanne tilfælde kan der i stedet blive tale om  

 vilkårsindskærpelse, eller at udsættelsesperioden eventuelt forlænges.  

 Enkelte korte svigt i behandlingens indledende fase medfører normalt ikke  

 forlængelse af udsættelsesperioden og bør ikke umiddelbart føre til  

 indberetning til direktoratet, idet Kriminalforsorgens afdelinger er  

 bemyndiget til at kunne give såvel mundtlige som skriftlige indskærpelser af  

 vilkår ved mindre graverende overtrædelser.
d.
Afbrydelser af behandlingsforløb.
Korterevarende afbrydelser,  

 f.eks. i forbindelse med ferier a 4 ugers varighed, skal ikke indberettes,  

 såfremt afdeling og behandlingssted er enige om, at en sådan afbrydelse er  

 forsvarlig.
Længerevarende afbrydelser skal forelægges Justitsministeriet,  

 før der kan gives tilladelse hertil.
Hvis den dømte uden forudgående aftale  

 har haft afbrudt behandlingsforløbet, uden at dette har betydet genoptagelse  

 af alkoholmisbruget, reageres der med skriftlig vilkårsindskærpelse.
Har en  

 sådan afbrydelse været på mere end 4 uger, indberettes den til direktoratet  

 med afdelingens indstilling om relevant reaktion (vilkårsindskærpelse,  

 ændring/skærpelse af de hidtidige vilkår eller tilbagekaldelse af tilladelsen  

 til udsættelse).
 Indberetninger for vilkårsovertrædelse foretages på særligt skema  

 (optrykt som bilag 9b og sendes (ikke via politimesteren/politidirektøren i  

 København) til Justitsministeriet.
 Hvis afdelingen anbefaler tilbagekaldelse af tilladelsen til udsættelse  

 eller skærpelse af de fastsatte vilkår, herunder forlængelse af  

 udsættelsesperioden, skal den dømte have lejlighed til udtale sig herom.
 Har den dømte ved den seneste kontakt med tilsynsafdelingen erklæret sig  

 indforstået med indberetningens indhold og meddelt, at han/hun ikke ønsker  

 skrivelsen forelagt med henblik på at udtale sig, anføres dette i afdelingens  

 indberetning.
Har afdelingen ikke kontakt med den dømte, eller har den pågældende ikke  

 taget stilling til, om han/hun vil udtale sig, sendes indberetningen først  

 til den pågældende med orientering om, at eventuelle bemærkninger skal være  

 afdelingen i hænde inden 10 dage, og at afgørelse vil blive truffet på det  

 foreliggende grundlag, hvis bemærkninger ikke er modtaget inden fristens  

 udløb.
Indberetningen sendes efter fristens udløb til Justitsministeriet,  

 vedlagt den pågældendes eventuelle bemærkninger eller med en påtegning om, at  

 bemærkninger ikke er fremkommet inden svarfristens udløb.
Hvis der i Justitsministeriets afgørelse indgår en tilladelse til fortsat  

 udsættelse - eventuelt efter indskærpelse eller ændring af vilkårene - sendes  

 denne til tilsynsafdelingen med henblik på forkyndelse for den dømte.
Kopi  

 sendes til politimesteren/politidirektøren i København til orientering.
 Bestemmer Justitsministeriet, at tilladelsen til udsættelse tilbagekaldes,  

 sendes meddelelse herom direkte til den pågældende, med kopi til  

 Kriminalforsorgens afdeling til orientering og til  

 politimesteren/politidirektøren i København med henblik på indkaldelse til  

 afsoning.
E.
INDSTILLING OM BENÅDNING.
 Inden for den i udsættelsesskrivelsen angivne tidsfrist sender  

 tilsynsafdelingen indstilling om benådning til Justitsministeriet.
 Indstillingen fremsendes via politimesteren/politidirektøren i København,  

 som i sin påtegning fremsætter forslag til bødefastsættelse.
 Indstillingen sker på særligt skema, optrykt som bilag 9c, vedlagt  

 eventuel dokumentation fra behandlingsstedet.
F.
BETALING AF BØDE/TILSYNETS OPHØR.
 Tilsynet ophører først, når den dømte har modtaget Justitsministeriets  

 tilsagn om, at der efter betaling af en bøde vil blive truffet bestemmelse om  

 betinget benådning (tilsagnsskrivelse).
 I perioden mellem Justitsministeriets tilsagn og den endelige benådning  

 vil der normalt ikke blive fastsat vilkår om tilsyn eller fortsat behandling.  

 Det er dog stadig en forudsætning, at den pågældende afholder sig fra at begå  

 kriminalitet.
G.
BENÅDNING.
 Når bøden er betalt - og den dømte fortsat ikke har begået strafbart  

 forhold - udfærdiger Justitsministeriet resolution om betinget benådning.  

 Resolutionen sendes til politimesteren/politidirektøren i København til  

 forkyndelse for den dømte - med kopi til Kriminalforsorgens afdeling til  

 orientering.
 BØDER, KONFISKATION OG SAGSOMKOSTNINGER MV.
A.
EFTERGIVELSE AF BØDER OG KONFISKATION.
 Bøder og konfiskationsbeløb (idømte eller vedtagne) kan under visse  

 betingelser eftergives enten helt eller delvis (ved betaling af en del af  

 bøden/konfiskationsbeløbet). Ved delvis eftergivelse taler man også om  

 nedsættelse af bøden/konfiskationen.
En ansøgning om benådning for bødeforvandlingsstraf betragtes som en  

 ansøgning om eftergivelse af bøden, medmindre ansøgningen begrundes med ikke  

 økonomiske forhold.
Ansøgningen behandles da efter reglerne om benådning for  

 frihedsstraf.
En ansøgning om udsættelse med udståelse af  

 bødeforvandlingsstraffen betragtes tilsvarende som en ansøgning om henstand  

 med betaling af bøden, medmindre ansøgningen begrundes med ikke økonomiske  

 forhold.
Ansøgningen behandles da efter reglerne om udsættelse med udståelse  

 af frihedsstraf.
 1. Kompetence.
 Sager om eftergivelse eller nedsættelse af bøder og konfiskationsbeløb  

over 100.000 kr. afgøres af Justitsministeriet.
Sager om eftergivelse eller nedsættelse af bøder og konfiskationsbeløb  

til og med 100.000 kr., afgøres af politiet.
Omfatter en  

 ansøgning flere bøder eller konfiskationer, kan politiet afgøre ansøgningen,  

 såfremt det enkelte bøde- og konfiskationsbeløb ikke overstiger 100.000 kr.,  

 jf. § 8, stk. 1. Det er det oprindelige beløb (doms- eller  

 vedtagelsesbeløbet, ved dagbøder den samlede bødes størrelse), der er  

 afgørende.
Sager vedrørende bøder og konfiskationer, der overstiger 10.000 kr., men  

 ikke 100.000 kr. skal forelægges Justitsministeriet, hvis sagen indeholder  

 særligt indviklede, tvivlsomme eller principielle spørgsmål.
Sagen bør  

 endvidere forelægges, hvis told- eller skattemyndigheden i forbindelse med  

 overdragelse af inddrivelsen til politiet har givet udtryk for, at sagen  

 indeholder spørgsmål af denne karakter.
Vedrører sagen overtrædelse af skatte-, told- eller afgiftslovgivningen,  

 og er politiet og den administrative myndighed uenige om afgørelsen, afgøres  

 sagen af Justitsministeriet.
Sagen forelægges Justitsministeriet med en  

 udtalelse fra politiet og fra vedkommende administrative myndighed, jf. § 8,  

 stk. 2.
Sager om eftergivelse af bøder, pålagt uden dom i en militær  

 straffesag, afgøres af den strafforfølgende militære myndighed, jf. den  

 militære retsplejelov § 36. I tilfælde, hvor inddrivelse af militære bøder  

 sker ved politiets foranstaltning, er politiet bemyndiget til at afgøre  

 spørgsmål om eftergivelse eller nedsættelse, jf.
Forsvarsministeriets  

 kundgørelse B. 5-26 af 15. oktober 1989, § 8, stk. 5.
 Er bøden pålagt ved dom, afgøres sagen af auditøren.
 Eftergivelse af skatteefterbetalingsbeløb pålagt ved straffedom, moms  

 eller andre afgiftsbeløb afgøres af vedkommende administrative  

 myndighed.
 2. Betingelser.
 Hel eller delvis eftergivelse af bøder bør i almindelighed finde  

 sted, hvis politiet finder det åbenbart, at beløbet ikke kan  

 inddrives, og den pågældendes livsforhold er af en sådan karakter, at det  

 kan påregnes, at han uden egen skyld vil være ude af stand til indenfor  

 rimelig tid helt eller delvis at betale beløbet.
Hensynet til retshåndhævelsens effektivitet kan dog tale imod  

 eftergivelse.
Dette kan f.eks. være tilfældet ved overtrædelse af  

 færdselslovens bestemmelser om kørsel i spirituspåvirket tilstand, eller hvor  

 den pågældende gentagne gange har gjort sig skyldig i overtrædelse af samme  

 karakter.
Der henvises i øvrigt til cirkulærets § 9.
Uanset bestemmelsen i § 9 vil der, navnlig for så vidt angår told- og  

 skattebøder, være mulighed for at give tilsagn om eftergivelse af en del  

 af beløbet mod betaling af den øvrige del. (Saldokvittering). Personer,  

 der ikke har evne til at betale en stor bøde, fordi de er gået konkurs eller  

 deres økonomiske forhold er således, at de igennem længere tid har levet af  

 f.eks. efterløn, bistandshjælp, ægtefælleindkomst eller en lille lønindtægt,  

 kan således få tilsagn om, at den resterende del af bøden vil blive  

 eftergivet, såfremt en del af denne indbetales.
Det forudsættes, at den  

 pågældende i en periode på 1 - 2 år har vist betalingsvilje ved at overholde  

 en afdragsordning, hvor afdragene er nøje afpasset efter den pågældendes  

 aktuelle økonomiske formåen.
Dette krav kan fraviges ved et konkret skøn,  

 f.eks. når det drejer sig om bistandsklienter.
Det forudsættes endvidere, at  

 der ikke er nogen udsigt til, at den pågældendes økonomiske forhold  

 forbedres.
Også i andre tilfælde vil der være mulighed for at give tilsagn om  

 eftergivelse af en del af beløbet mod betaling af den øvrige del, hvis man  

 derved kommer ned på et niveau, hvor den pågældende har mulighed for at  

 betale og dermed undgår udståelse af bødeforvandlingsstraffen.
Man bør  

 endvidere være opmærksom på, om hel eller delvis eftergivelse tjener et  

 resocialiseringsformål.
 Det er normalt en forudsætning for eftergivelse, at pågældende ikke er  

 dømt gentagne gange eller har gjort sig skyldig i grovere lovovertrædelser.  

 Man bør endvidere være tilbageholdende, hvor en person adskillige gange inden  

 for en kortere periode har gjort sig skyldig i ligeartede lovovertrædelser.
 Konfiskationsbeløb bør som hovedregel ikke eftergives, uanset den  

 pågældendes livsforhold er af en sådan karakter, at det må påregnes, at  

 han/hun uden egen skyld ikke vil kunne betale.
 3. Behandling af en ansøgning om hel eller delvis eftergivelse.
 Ved indgivelse af ansøgning om hel eller delvis eftergivelse gælder  

 princippet i retsplejelovens § 1001, stk. 3, således at inddrivelsen  

 sættes i bero, medmindre en ansøgning herom på samme grundlag tidligere  

 er afslået.
Når ansøgningen modtages, skal pågældende afhøres til økonomisk  

 rapport, jf. § 16, stk. 3. Rapporten skal indeholde oplysninger om  

 domfældtes egne formueforhold samt egne og husstandens indtægts- og  

 udgiftsforhold angivet både i brutto- og nettobeløb og så vidt muligt  

 udregnet på månedsbasis.
Rapporten kan eventuelt suppleres med oplysninger  

 fra den kommunale ligningsmyndighed eller socialforvaltningen.
Vedrører sagen  

 overtrædelse af skatte- told- eller afgiftslovgivningen, vil det ofte være  

 hensigtsmæssigt at indhente oplysninger fra vedkommende administrative  

 myndighed.
Opmærksomheden henledes på, at oplysninger om ansøgerens rent  

 private forhold ikke må indhentes fra anden forvaltningsmyndighed uden den  

 pågældendes samtykke, jf. forvaltningslovens § 29.
Ejer den pågældende fast ejendom, kan det være af betydning for afgørelsen  

 at få en udskrift af tingbogen.
Er den pågældende selvstændig  

 erhvervsdrivende, kan virksomhedens regnskab belyse den pågældendes  

 økonomiske forhold.
Sådanne oplysninger skal den pågældende som udgangspunkt  

 selv fremskaffe.
 4. Afgørelsens indhold.
Der fastsættes normalt ingen særlige vilkår eller betingelser for  

 eftergivelse, medmindre der er tale om delvis eftergivelse.
Her vil  

 betingelsen for eftergivelse af bøde eller undtagelsesvis konfiskationsbeløb  

 være, at den pågældende betaler eller har betalt en bestemt andel af beløbet.
 Giver politiet afslag på hel eller delvis eftergivelse, eller imødekommes  

 det ansøgte ikke fuldt ud, skal afgørelsen begrundes, jf.  

 forvaltningslovens kapitel 6.
 Der skal desuden oplyses om klageadgangen, jf. § 17, stk. 1 og 4.  

 Politiets afgørelse kan indbringes for Justitsministeriet, Direktoratet for  

 Kriminalforsorgen.
 Vedrørende opsættende virkning og oplysning til den pågældende herom,  

 henvises til § 17, stk. 3 og ovenfor under kapitel 1, C.1.
B.
HENSTAND OG AFDRAGSVIS BETALING AF BØDER OG KONFISKATION.
 1. Kompetence.
Politiet kan ifølge § 11, stk. 1, give henstand med betalingen af  

 bøder og konfiskationsbeløb eller tillade betaling i afdrag for beløb til  

 og med 100.000 kr.
Omfatter en ansøgning flere bøder eller  

 konfiskationer, kan politiet afgøre ansøgningen, såfremt det enkelte bøde-  

 eller konfiskationsbeløb ikke overstiger 100.000 kr.
Vedrører sagen  

 overtrædelse af skatte-, told- eller afgiftslovgivningen, kan politiet i  

 henhold til § 11, stk. 2, give henstand med betalingen i indtil 1 år fra den  

 dag, da bøden eller konfiskationen blev idømt eller vedtaget og tillade  

 betaling i afdrag i løbet af højst 3 år fra samme dato, for beløb ikke over  

 3.000 kr. dog 2 år.
Ved ansøgninger i videre omfang end angivet i § 11, stk.  

 2, indhenter politiet en udtalelse fra vedkommende administrative myndighed,  

 med mindre ansøgningen findes at kunne afslås på det foreliggende grundlag.  

 Er der ikke enighed mellem politiet og den administrative myndighed,  

 forelægges sagen for Justitsministeriet.
Overstiger beløbet 100.000 kr., kan  

 politiet ifølge § 12 give henstand med betalingen i indtil 1 år fra den dag,  

 da bøden eller konfiskationen blev idømt eller vedtaget, og tillade betaling  

 i afdrag i løbet af højst 3 år fra samme dato.
Ansøgninger i videre omfang end ovenfor nævnt afgøres af  

Justitsministeriet.
Vedrører sagen overtrædelse af skatte-, told-  

 eller afgiftslovgivningen, afgiver politiet en udtalelse til  

 Justitsministeriet gennem den pågældende administrative myndighed, jf. § 14.
 Det er det oprindelige beløb (doms- eller vedtagelsesbeløbet, ved dagbøder  

 den samlede bødes størrelse), der er afgørende.
 2. Betingelser.
Ved inddrivelse af bøder bør man altid tage udgangspunkt i en vurdering af  

 den domfældtes betalingsvilje, set i forhold til den konstaterede  

 betalingsevne.
Inden der træffes afgørelse om henstand og/eller afdragsvis  

 betaling, bør der derfor foreligge oplysninger, som gør det muligt at  

 fastslå, hvor meget domfældte kan betale.
Først når der fastsættes en  

 afdragsordning i overensstemmelse med domfældtes betalingsevne, vil det være  

 muligt at vurdere, om domfældte også udviser betalingsvilje, dvs. overholder  

 den fastsatte afdragsordning.
Der henvises til bilag 11, notat om sikringen  

 af et økonomisk eksistensminimum ved fastsættelse af afdragsordninger  

 (trangsbeneficiet).
 Henstand med betalingen eller tilladelse til betaling i afdrag kan gives,  

 når den pågældende skønnes ude af stand til at betale gælden for tiden, men  

 må formodes at have vilje og evne til at betale, hvis han får passende  

 tid hertil, jf. § 13, stk. 1.
 Der kan eventuelt ske eftergivelse, hvis der ikke er udsigt til en bedring  

 af de økonomiske forhold, og retshåndhævelseshensynet ikke ikke taler imod,  

 jf. ovenfor under A.2.
Udviser domfældte gentagne gange manglende vilje til at betale i  

 overensstemmelse med den konstaterede betalingsevne, kan tvangsinddrivelse  

 eller afsoning af bødeforvandlingsstraffen komme på tale.
Se i øvrigt  

 Politimesterforeningens cirkulæreskrivelse nr. 20 af 8. februar 1973 (bilag  

 13).
Er der vilje til at få gælden afviklet, kan der gives tilladelse til  

 afdragsordninger, som indebærer, at ikke hele beløbet, men dog en væsentlig  

 del heraf betales, inden forældelse indtræder.
Derved undgår man afsoning af  

 bødeforvandlingsstraffen.
Man bør være opmærksom på, at et tilsagn om en  

 afdragsordning, der rækker udover forældelsen, betragtes som et tilsagn om  

 delvis eftergivelse.
Der gives i almindelighed henstand med betalingen under afsoning af  

 frihedsstraf.
Opmærksomheden henledes på, at der altid skal foretages  

 en konkret og individuel vurdering af den pågældendes betalingsevne, også i  

 tilfælde hvor det overvejes at lade bøden afsone i forbindelse med  

 frihedsstraffen.
 3. Behandling af en ansøgning om henstand og/eller afdragsvis  

 betaling.
Ved indgivelse af ansøgning om henstand gælder princippet i  

 retsplejelovens § 1001, stk. 3, således at inddrivelsen stilles i bero,  

 medmindre en ansøgning herom på samme grundlag tidligere er afslået.
Dette  

 gør sig imidlertid ikke gældende ved ansøgninger om afdragsvis  

 betaling.
Indtil en afgørelse foreligger, bør den pågældende som  

 udgangspunkt afdrage beløbet enten som hidtil, eller i overensstemmelse med  

 ansøgningen eller i overensstemmelse med tilbud givet til politirapport.  

 Domfældtes vilje til at betale i overensstemmelse med en ansøgt  

 afdragsordning vil indgå i en senere vurdering af betalingsviljen.
Det bør udtrykkeligt tilkendegives, at der kun er tale om en midlertidig  

 ordning, indtil den endelige afgørelse er truffet.
Dette gælder navnlig i  

 sager, hvor det må forventes, at afgørelsen trækker ud, f.eks. i sager  

 vedrørende overtrædelse af skatte-, told- og afgiftslovgivningen, hvor flere  

 myndigheder er impliceret.
Når ansøgningen om henstand og/eller afdragsvis betaling modtages, skal  

 den pågældende afhøres til økonomisk rapport, jf. § 16, stk. 3.  

 Rapporten skal indeholde oplysninger om den pågældendes formueforhold samt  

 egne og husstandens udgifts- og indtægtsforhold, angivet både i brutto- og  

 nettobeløb og så vidt muligt udregnet på månedsbasis.
Vedrører ansøgningen  

 afdragsvis betaling, bør den pågældende i forbindelse med afhøringen selv  

 angive et afdragstilbud.
Man bør ved fastsættelse af afdragenes størrelse  

 være opmærksom på, om den pågældende har anden gæld, som eventuelt kan  

 stilles i bero i en periode.
Betalingen af bøder mv. kan vige for gæld  

 vedrørende livsnødvendige ydelser, som f.eks. el, gas og vand, men bør ikke  

 vige for bankgæld eller anden privat gæld.
Rapporten kan eventuelt suppleres med oplysninger fra den kommunale  

 ligningsmyndighed eller socialforvaltningen.
Vedrører sagen overtrædelse af  

 skatte-, told- eller afgiftslovgivningen, vil det ofte være hensigtsmæssigt  

 at indhente oplysninger fra vedkommende administrative myndighed.  

 Opmærksomheden henledes på, at oplysninger om ansøgerens rent private forhold  

 ikke må indhentes fra anden forvaltningsmyndighed uden den pågældendes  

 samtykke, jf. forvaltningslovens § 29.
Ejer den pågældende fast ejendom, kan det være af betydning for afgørelsen  

 at få en udskrift af tingbogen.
Er den pågældende selvstændig  

 erhvervsdrivende, kan virksomhedens regnskab belyse den pågældendes  

 økonomiske forhold.
Sådanne oplysninger skal den pågældende som udgangspunkt  

 selv fremskaffe.
 4. Afgørelsens indhold.
 Der fastsættes normalt ingen særlige vilkår eller betingelser for  

 henstand.
Gives der tilladelse til afdragsvis betaling, skal det i tilladelsen  

 præciseres, at afdragsordningen nøje skal overholdes, og at udeblivelse med  

 et enkelt afdrag medfører, at hele restgælden straks er forfalden til  

 betaling.
Indgår et afdrag ikke som fastsat, bør politiet snarest søge  

 grunden hertil oplyst og indskærpe vilkårene over for den pågældende.
Ved fortsat misligholdelse betragtes hele gælden som forfaldent til  

 inddrivelse.
Inddrivelse sker ved udpantning og/eller lønindeholdelse mv.,  

 jf. straffelovens § 52, stk. 4. Afsoning af bødeforvandlingsstraf bør først  

 iværksættes, såfremt beløbet ikke har kunnet tilvejebringes ved inddrivelse,  

 og den pågældende skønnes at have betalingsevne.
En afdragsordning fastsættes normalt med en løbetid på 1 år ad  

 gangen.
Et andet tidsrum kan dog fastsættes, hvis særlige grunde taler  

 derfor.
Er der ikke udsigt til væsentlige ændringer i den pågældendes  

 indkomstforhold, kan afdragsordningen fastsættes for 2 år ad gangen.
 Spørgsmålet om gældens fortsatte betaling tages på til fornyet overvejelse  

 inden udløbet af den fastsatte frist.
 Det kan som vilkår for tilladelse til afdragsordning bestemmes, at  

 bøder og konfiskationsbeløb forrentes, og at domfældte stiller sikkerhed for  

 gældens betaling.
Dette bør dog kun ske, hvis den pågældende har værdier, (bortset fra  

 arbejdsfartøjer og nødvendige arbejdsredskaber), som kan realiseres, og  

 derigennem vil være i stand til at betale hele gælden eller en væsentlig del  

 heraf.
Af praktiske grunde bør gælden kun forrentes, hvis den overstiger  

 10.000 kr., og afdragsordningen løber i mere end 1 år.
 Rentesatsen bør være ens i alle sager og fastsættes til 8%. Renterne bør  

 pålægges afdragene og ikke restgælden.
Overstiger gælden 10.000 kr., og skal afdragsordningen løbe i mere end 1  

 år, kan det desuden kræves, at domfældte stiller sikkerhed for gældens  

 betaling.
Har domfældte fast ejendom, vil sikkerhedsstillelsen normalt bestå  

 i, at domfældte til politiet eller Justitsministeriets håndpantsætter et  

 ejerpantebrev med pant i ejendommen.
 Af bilag 12 fremgår, hvordan man skal forholde sig i forbindelse med  

 debitors udstedelse af ejerpantebrev.
Hvis forholdene i det enkelte tilfælde taler derfor, kan anden  

 sikkerhedsstillelse accepteres, f.eks. transport til sikkerhed i privat  

 pantebrev, pantsætning af løsøre eller sekundær håndpantsætning af  

 ejerpantebrev.
Man skal dog være opmærksom på, at der skal foretages  

 sikringsakter i overensstemmelse med arten af sikkerhedsstillelse, f.eks.  

 denunciation (meddelelse), rådighedsberøvelse eller tinglysning.
 Af bilag 12 fremgår, hvordan man skal forholde sig i forbindelse med  

 sekundær håndpantsætning af ejerpantebrev.
 Skal domfældte ud over bøde tillige betale sagsomkostninger,  

 konfiskation, efterbetalingsbeløb el.lign., gælder der følgende om  

rækkefølgen:
Indkomne afdrag skal først afskrives på bøden/bøderne, dernæst på  

 konfiskationen (og eventuelle efterbetalingsbeløb) og til sidst på  

 sagsomkostningerne.
Når efterbetalings- eller afgiftsbeløb indgår i en samlet  

 afdragsordning, fastsættes betingelserne i øvrigt efter forhandling med  

 vedkommende administrative myndighed.
 En afdragsordning kan ikke betinges af, at indkomne afdrag først afskrives  

 på konfiskation, efterbetalings- eller afgiftsbeløb, sagsomkostninger  

 el.lign.
Domfældte kan kræve, at afdrag afskrives på andre gældsposter end bøden.  

 Dette gælder dog ikke, hvis det medfører, at bøden ikke kan betales, inden  

 forældelse indtræder.
Hvis domfældte måtte kræve afdrag afskrevet på andre  

 gældsposter end bøden, skal den pågældende vejledes om, at den fulde  

 bødeforvandlingsstraf (straftruslen) bevares, så længe der ikke afdrages på  

 bøden.
 Opmærksomheden henledes på, at domfældte ved at indbetale et beløb  

 svarende til en bestemt gældspost (f.eks. alle sagsomkostninger, hele  

 konfiskationsbeløbet eller hele boden) altid kan kræve, at beløbet afskrives  

 på den af domfældte angivne gældspost og ikke helt eller delvis på andre  

 gældsposter end den, som domfældte ønsker at indfri.
Giver politiet afslag på henstand og/eller afdragsvis betaling, eller  

 imødekommes det ansøgte ikke fuldt ud, skal afgørelsen begrundes, jf.  

 forvaltningslovens kapitel 6. Der skal desuden oplyses om klageadgangen, jf.  

 § 17, stk. 4. Politiets afgørelse kan indbringes for Justitsministeriet,  

 Direktoratet for Kriminalforsorgen.
Dette gælder dog ikke afgørelser om  

 henstand med eller afdragsvis betaling af bøder og konfiskation på 15.000 kr.  

 eller derunder, der er fastslået ved endelig dom eller vedtagelse efter den  

 1. maj 1996. I disse tilfælde træffer politiet den endelige afgørelse.
Der  

 henvises til Justitsministeriets bekendtgørelse af 22. april 1996 om  

 afskæring af klageadgangen i visse bødesager mv. og benådningenscirkulærets §  

 17, stk. 2. Politiets afgørelse om udståelse af bødeforvandlingsstraf kan  

 fortsat indbringes for Justitsministeriet.
Vedrørende opsættende virkning og  

 oplysning til den pågældende herom henvises til § 17 og ovenfor under kapitel  

 1, C.1.
C.
LØNINDEHOLDELSE MV.
Ved lov nr. 369 af 18. maj 1994 om ændring af straffeloven og  

 retsplejeloven blev der i straffelovens § 52, stk. 4, skabt hjemmel til, at  

 politiet kan inddrive bøder, sagsomkostninger og konfiskerede beløb i  

 straffesager, der forfølges af det offentlige, ved indeholdelse i den  

 pågældendes indtægter efter reglerne om inddrivelse af personlige skatter i  

 kildeskatteloven.
Der er i medfør af straffelovens § 52, stk. 6 og stk. 7,  

 udfærdiget nærmere regler om inddrivelsen i Justitsministeriets  

 bekendtgørelse nr. 113 af 20. februar 1995. Bekendtgørelsen trådte i kraft  

 den 1. marts 1995 og finder anvendelse på bøder, sagsomkostninger og  

 konfiskerede beløb, der er fastsat ved endelig dom eller vedtagelse efter  

 dette tidspunkt.
Dette afsnit er udarbejdet i tilslutning til loven og  

 bekendtgørelsen.
De i afsnittet nævnte skemaer og blanketter kan rekvireres i  

 Rigspolitichefens blanketafdeling, tlf.nr. 33 14 88 88, lokal 5695 1. For hvilke krav kan der ske indeholdelse.
 Indeholdelse kan ske for bødedomme, uden- og indenretlige bødevedtagelser,  

 idømte eller vedtagne konfiskationsbeløb samt pålagte eller vedtagne  

 sagsomkostninger.
 Indeholdelse kan også anvendes ved inddrivelse af bøder, konfiskationer og  

 sagsomkostninger, der pålagt i Grønland og Færøerne samt i Finland, Island,  

 Norge og Sverige.
For bøder og konfiskationer, der er pålagt i lande, der har tilsluttet sig  

 konventionen om international straffuldbyrdelse, jf. lov nr. 323 af 4. juni  

 1986 (en række europæiske lande samt USA og Canada) gælder, at fuldbyrdelse  

 ved indeholdelse kun kan ske, hvis bøden eller konfiskationen vedtages her i  

 landet, eller der opnås dom ved en dansk domstol.
Afgørelser om  

 sagsomkostninger, truffet i lande, som er omfattet af konventionen, kan ikke  

 fuldbyrdes i Danmark.
 Indeholdelse kan ikke anvendes ved tvangsbøder, som inddrives efter  

 reglerne i ikrafttrædelseslovens § 17. Indeholdelse kan heller ikke ske for  

 erstatningskrav, herunder regreskrav fra Erstatningsnævnet.
 2. Hvornår kan der foretages indeholdelse.
Reagerer skyldneren ikke på politimesterens (politidirektørens) skrivelser  

 om at betale gælden, kan politimesteren (politidirektøren) beslutte, at der  

 skal foretages indeholdelse i den pågældendes løn m.v.
Indeholdelse kan  

 foretages sideløbende med udpantning, eller uden at udpantning foretages.  

 Politimesteren (politidirektøren) kan selv dekretere indeholdelse, medens  

 udpantning som hidtil sker ved fogeden.
Valg af inddrivelsesform træffes  

 lokalt efter en konkret vurdering.
Indeholdelse kan ske, uanset hvor skyldneren eller den  

 indeholdelsespligtige bor.
Oversendelse af sager til anden politikreds kan  

 derfor undgås, når indeholdelsespålæg vælges.
For så vidt angår afsoning af bødeforvandlingsstraf henvises til afsnit D  

 nedenfor.
Det bemærkes i den forbindelse, at såfremt skyldneren undlader at  

 udfylde og aflevere det økonomiske skema (P 153 A), kan dette eventuelt anses  

 som udtryk for, at skyldneren ikke vil samarbejde, således at afsoning af  

 bødeforvandlingsstraf bør overvejes.
 Opmærksomheden henledes endvidere på bekendtgørelsens §§ 7 og 8, hvorefter  

 skyldneren kan straffes med bøde, såfremt han undlader at give oplysninger om  

 sine økonomiske forhold.
 3. I hvilke indtægter kan der foretages indeholdelse.
 Indeholdelse kan foretages i løn, provision og andet arbejdsvederlag, samt  

 enhver forskudsvis udbetaling af løn m.v. og i A-indkomst, der hidrører fra  

 udbyttet af partsfiskeri.
 Såfremt skyldneren som led i stillingsforholdet (fx tjenere og  

 taxachauffører) opkræver beløb, hvor en del skal tilfalde arbejdsgiveren og  

 en del dække skyldnerens eget arbejdsvederlag, skal arbejdsgiveren foretage  

 de ændringer i afregningsformen, som er nødvendige for, at pålægget om  

 indeholdelse kan overholdes.
 Indeholdelse kan også ske i løn, der er forfalden, men endnu ikke udbetalt  

 ved den indeholdelsespligtiges modtagelse af pålægget.
Der kan ske indeholdelse i feriegodtgørelse.
Anvendes feriekort eller  

 lignende skal indeholdelsen ske, når feriegodtgørelsen godskrives  

 lønmodtageren.
Anvendes feriegirosystemet skal indeholdelsen ske, når  

 arbejdsgiveren indbetaler til ferie-giro.
 Indeholdelse skal også ske, selvom arbejdstageren er fratrådt.
 Der kan endvidere foretages indeholdelse i ventepenge, pensioner og  

 lignende understøttelser, der udredes at statskassen, kommunale kasser, eller  

 andre offentlige eller private kasser, for så vidt særlige hensyn efter  

 politimesterens (politidirektørens) skøn ikke taler derimod.
 Indeholdelse kan således foretages i sociale pensioner,  

 invaliditetstillæg, revalideringshjælp, arbejdsløshedsdagpenge, dagpenge ved  

 sygdom og orlov samt i efterløn.
 Der kan ikke foretages indeholdelse i pension, der ydes på baggrund af en  

 forsikringsaftale eller i personskadeerstatning, ligesom der som udgangspunkt  

 ikke kan ske indeholdelse i stipendier, der udbetales efter lov om Statens  

 Uddannelsesstøtte.
Der kan som udgangspunkt ikke foretages indeholdelse i kontanthjælp.
Har  

 den pågældende imidlertid efter en konkret vurdering betalingsevne og  

 foreligger der sikre oplysninger om, at der overlades skyldneren det  

 nødvendige til hans og familiens underhold, kan der foretages indeholdelse.
 Indeholdelse kan ikke sted i indtægter, der hidrører fra skyldnerens  

 selvstændige, personligt drevne erhvervsvirksomhed.
 Ovenstående beskrivelse af indtægtstyper, der ikke er udtømmende, er  

 foretaget på baggrund af kildeskattelovens regler og med udgangspunkt i den  

 af told- og skattemyndighederne fulgte praksis.
 Beskrivelse af indtægtstyper vil løbende blive revideret.
 4. Hvem er indeholdelsespligtige.
 Indeholdelsespligtige er arbejdsgivere og andre personer, selskaber,  

 myndigheder m.v., der udbetaler ydelser, i hvilke der kan foretages  

 indeholdelse, jf. ovenfor.
 Oplysninger om arbejdsgiver og indtægtsforhold bør primært indhentes fra  

 skyldneren ved udsendelse af økonomiskema (P 153 A) sammen med 2. rykker  

 (edb-blanket KL 09 og 11).
Oplysninger om skyldnerens arbejdsgiver m.v. kan endvidere indhentes  

 skriftligt eller telefonisk fra den lokale skatteforvaltning, jf. edb-blanket  

 nr.
LI01.
 5. Størrelsen af det indeholdte.
 Indeholdelsen kan højst udgøre 20 procent af lønudbetalingen m.v., efter  

 at der er sket fradrag af A-skat efter kildeskattelovens §§ 46 og 49, samt  

 efter fradrag af arbejdsmarkedsbidrag.
 Ved enhver beslutning om indeholdelse skal det sikres, at skyldneren har  

 de nødvendige midler til eget og familiens underhold (trangsbeneficiet). Ved  

 beslutning om indeholdelse i løn m.v. med mere end 15 procent samt ved enhver  

 indeholdelse i overførselsindkomster skal politimesteren (politidirektøren)  

 have sikre oplysninger om, at skyldneren har de nødvendige midler.
Skyldnerens udfyldelse af økonomiskemaet (blanket P 153 A) sker under  

 strafansvar (straffelovens § 163). Oplysningerne heri må derfor antages at  

 være sikre.
Ved indeholdelse med 15 procent eller mindre vil oplysningerne om  

 skyldnerens indtægtsforhold ligeledes kunne fremgå af forskudsopgørelsen  

 eller den senere årsopgørelse.
 6. Trangsbeneficiet.
Trangsbeneficiet er normalt tilgodeset, såfremt skyldneren efter betaling  

 af basale leveomkostninger har ca. 2.500 kr. til rådighed for hver voksen,  

 der forsørges, og 1.000 kr. for hvert mindreårigt hjemmeboende barn.
Til de  

 basale leveomkostninger må normalt medregnes: boligudgifter, varme, el, gas,  

 transport, radio- og TV-licens, underholdsbidrag, standardforsikringer og  

 udgifter til leje eller afdrag på udstyr, der er omfattet af retsplejelovens  

 § 509 (f.eks. komfur og køleskab). Privat gæld bør derimod som udgangspunkt  

 ikke betragtes som basale leveomkostninger.
For de opregnede udgifter og  

 andre udgiftsposter må der dog foretages en konkret bedømmelse.
 7. Forholdet mellem indeholdelsespålæg meddelt af flere  

 myndigheder.
Indeholdelse for bødekrav m.v. sker efter indeholdelse for skatte-  

 og afgiftskrav og krav på underholdsbidrag.
Fortrinsretten vedrører kun  

 fremtidige lønkrav m.v. og således ikke allerede forfaldne lønkrav m.v., i  

 hvilke der er foretaget indeholdelse til politiet.
I forhold til andre krav er det afgørende, hvornår indeholdelse er  

 besluttet.
Den indeholdelsespligtige skal således først indeholde for det  

 krav, med hensyn til hvilket der først er truffet beslutning om indeholdelse.
 Når et bedre prioriteret krav er fyldestgjort, træder pligten til at  

 indeholde til fordel for politiet automatisk i funktion påny, men det vil  

 være praktisk at gøre den indeholdelsespligtige opmærksom herpå, når  

 indeholdelsen til fordel for politiet indstilles til fordel for et bedre  

 prioriteret krav.
 8. Skyldnerens frigørelse.
Skyldneren er frigjort overfor politiet ved arbejdsgiverens indeholdelse i  

 det omfang, det indeholdte beløb dækker politiets krav.
Bødekontorerne bør  

 derfor være opmærksomme på, inden der dekreteres afsoning af en bøde, hvor  

 lønindeholdelse har været forsøgt, at den indeholdelsespligtige ikke har  

 afregnet indeholdte beløb til politiet.
Skyldneren vil i givet fald kunne  

 dokumentere, at indeholdelse er sket ved forevisning af dokumentation i form  

 af en lønseddel eller lignende, hvoraf fremgår, at indeholdelse har fundet  

 sted.
 9. Den indeholdelsespligtiges frigørelse.
 Den indeholdelsespligtige er frigjort for sin pligt til at indeholde og  

 indbetale, når skyldneren har indbetalt det skyldige beløb eller afsonet en  

 bøde.
 Forældes kravet mod skyldneren, bortfalder samtidig den  

 indeholdelsespligtiges pligt til at indeholde.
 10. Erstatningskrav mod den indeholdelsespligtige.
Foretager den indeholdelsespligtige ikke indeholdelse i overensstemmelse  

 med pålægget, eller afregner kan ikke de indeholdte beløb, er han efter  

 bekendtgørelsens § 5 erstatningspligtig over for politiet.
Dette  

 erstatningskrav er underkastet en 5-årig forældelse efter 1908-loven og kan  

 således gennemtvinges, selvom politiets krav mod skyldneren i mellemtiden  

 måtte være forældet.
 Erstatningskravet kan inddrives ved udpantning jf. bekendtgørelsens § 6.  

 Den indeholdelsespligtige kan endvidere straffes efter bekendtgørelsens § 8.
 11. Fra hvilket tidspunkt gælder et indeholdelsespålæg.
Et indeholdelsespålæg gælder for den førstkommende udbetaling efter  

 pålæggets meddelelse.
Hvis anvisningen sker elektronisk, vil det imidlertid  

 være naturligt at give den indeholdelsespligtige udsættelse med  

 indeholdelsen, hvis lønanvisningen m.v. for den førstkommende lønperiode af  

 tekniske grunde allerede er sket ved pålæggets meddelelse.
 12. Fremgangsmåden, hvis der indgives klage.
En klage kan vedrøre det forhold, at pålæg overhovedet er meddelt.
Ifølge  

 bekendtgørelsens § 1, stk. 2, kan dette påklages til Justitsministeriet.
En  

 klage har ikke opsættende virkning.
En klage kan også vedrøre det forhold, at  

 pålægget er meddelt med et for stort beløb.
Sådanne klager behandles efter de  

 almindelige regler i Justitsministeriets cirkulære af 26. juni 1975 om  

 benådning og udsættelse samt om eftergivelse, henstand og afdragsvis betaling  

 af bøder mv., som senest er ændret ved Justitsministeriets cirkulære af 1.  

 maj 1996.
 Påklages politimesterens (politidirektørens) afgørelse i en sag, der må  

 anses som en ansøgning om eftergivelse, henstand eller nedsættelse af de  

 indeholdte beløb til Justitsministeriet, skal der - uanset § 17 i  

 Justitsministeriets nævnte cirkulære - ikke rettes henvendelse til  

 arbejdsgiveren med anmodning om suspension af indeholdelsespålægget.
Da klager/ansøgninger som udgangspunkt ikke tillægges opsættende virkning,  

 skal de til gengæld behandles hurtigst muligt, helst inden for en måned fra  

 klagens/ansøgningens indgivelse.
Hvis det skønnes, at behandlingen af sagen  

 hos politiet og/eller i Justitsministeriet vil vare længere end en måned, bør  

 det overvejes at tillægge klagen/ansøgningen opsættende virkning.  

 Klagen/ansøgningen kan også af andre grunde tillægges opsættende virkning,  

 såfremt særlige omstændigheder taler derfor.
 Såfremt klagen/ansøgningen tillægges opsættende virkning, underrettes  

 skyldneren og den indeholdelsespligtige snarest muligt herom.
D.
UDSTÅELSE BØDEFORVANDLINGSSTRAF.
 Udståelse af bødeforvandlingsstraf skal så vidt muligt undgås, jf. ovenfor  

 side 26 (kapitel 4, B.4).
 Skal bødeforvandlingsstraffen udstås i forbindelse med en anden  

 frihedsstraf, skal iværksættelsen udskydes til det senest mulige tidspunkt af  

 hensyn til domfældtes mulighed for at betale bøden helt eller delvis, jf. §  

 5, stk. 2, i Direktoratet for Kriminalforsorgens cirkulære af 29. juni 1973  

 om beregningen af frihedsstraf og om forhold, der midlertidigt afbryder  

 straffuldbyrdelsen (KC F-2-1). Iværksættelse af bødeforvandlingsstraf skal  

 dog ske senest umiddelbart før forældelsesfristen udløber, jf. straffelovens  

 § 97a, stk. 2.
 Der skal altid foretages en konkret og individuel vurdering af,  

 hvorvidt der bør iværksættes afsoning af bødeforvandlingsstraf, også i  

 tilfælde hvor en person allerede afsoner straf, og hvor det overvejes at lade  

 bødeforvandlingsstraffen afsone i sammenhæng hermed.
 Der henvises i øvrigt til Politimesterforeningens cirkulæreskrivelse nr.  

 20 af 8. februar 1973 om bødeforlæg, inddrivelse af bøder og bødekartoteker  

 (bilag 13), og Politimesterforeningens cirkulæreskrivelse nr. 5 af 13.  

 november 1978 om forvandlingsstraf for bøder (bilag 14).
 Politiets afgørelse om udståelse af bødeforvandlingsstraf kan indbringes  

 for Justitsministeriet.
 Personer under 18 år bør normalt ikke udstå bødeforvandlingsstraf, jf. §  

 13, stk. 2. Hvis der undtagelsesvis træffes afgørelse om udståelse af  

 bødeforvandlingsstraf, finder reglerne i Justitsministeriets cirkulære af 8.  

 oktober 1991 om behandlingen af 15-17 årige, der anbringes i  

 Kriminalforsorgens anstalter og arresthusene (KC F-3-14), anvendelse.
Bøder, der af Justitsministeriet kræves betalt som forudsætning  

 for benådning for frihedsstraf, kan ikke inddrives i henhold til  

 straffelovens § 52, stk. 3. Hvis bøden ikke betales, afgør  

 Justitsministeriet, om benådningstilsagnet skal tilbagekaldes, og straffen  

 fuldbyrdes.
Hvis politiet modtager ansøgninger om eftergivelse, henstand  

 og/eller afdragsvis betaling af sådanne bøder, skal ansøgningen derfor  

 videresendes til Justitsministeriet, som træffer afgørelse i sagen.
Er udståelse af straffen udelukket på grund af den pågældendes helbred,  

 vil Justitsministeriet normalt enten frafalde kravet om betaling af bøden  

 eller sætte fuldbyrdelsen i bero og med jævne mellemrum tage spørgsmålet om  

 fuldbyrdelsen af straffen op til fornyet overvejelse, indtil straffen måtte  

 være forældet.
Hvis det, efter indhentet udtalelse fra politiet om domfældtes  

 aktuelle økonomiske forhold, formodes, at den pågældende har evne og vilje  

 til at betale bøden, vil Justitsministeriet normalt fastsætte en  

 afdragsordning, der er afpasset efter den pågældendes aktuelle økonomiske  

 forhold.
 Der henvises til notat om sikringen af et økonomisk eksistensminimum ved  

 fastsættelse af afdragsordninger (trangsbeneficiet), bilag 11.
E.
TVANGSBØDER.
Tvangsbøder er et tvangsmiddel, der skal tjene til at gennemtvinge  

 opfyldelsen af et lovbestemt påbud eller forbud.
Tvangsbøder afsones efter  

 særlige regler, jf. § 17 i lovbekendtgørelse nr. 608 af 6. september 1986,  

 jf. lov om ikrafttræden til borgerlig straffelov m.m.
Derudover inddrives  

 ikke-betalte tvangsbøder efter de almindelige regler om inddrivelse af bøder.  

 Der kan dog ikke foretages lønindeholdelse mv. for tvangsbøder.
Sager om  

 eftergivelse, henstand og afdragsvis betaling af tvangsbøder behandles også  

 efter samme retningslinier som bøder i almindelighed, men ansøgninger herom  

 har ikke opsættende virkning, jf. § 15, stk. 1. Politiets afgørelser om  

 eftergivelse, henstand med eller afdragsvis betaling af tvangsbøder kan  

 indbringes for Justitsministeriet.
Dette gælder dog ikke afgørelser om  

 henstand med eller afdragsvis betaling af tvangsbøder på 15.000 kr. eller  

 derunder, der er fastslået ved endelig dom eller administrativ afgørelse  

 efter den 1. maj 1996. I disse tilfælde træffer politiet den endelige  

 afgørelse.
Afgørelse om afsoning af tvangsbøder kan dog fortsat indbringes  

 for Justitsministeriet.
Klage til Justitsministeriet over politiets afgørelse  

 har heller ikke opsættende virkning (§ 17, stk. 2 modsætningsvis).
Formålet med tvangsbøder medfører, at tvangsbøder som hovedregel ikke bør  

 eftergives.
Eftergivelse kan dog ske, hvor tvangsbøder ikke længere  

 skønnes at være et egnet og rimeligt middel til at gennemtvinge  

 lovliggørelse, f.eks. fordi domfældte er ophørt med sin virksomhed og derfor  

 er ude af stand til selv at opfylde den pålagte forpligtelse, jf.
UfR  

 1976/301. Inden eftergivelse bør vedkommende administrative myndighed høres,  

 bl.a. for at sikre, at virksomheden ikke er genoptaget.
Opmærksomheden  

 henledes på, at påløbne, endnu ikke inddrevne bøder bortfalder ved forholdets  

 lovliggørelse.
Formålet med tvangsbøder medfører også, at der normalt ikke gives  

 tilladelse til henstand eller afdragsvis betaling.
Kun hvor ganske  

 særlige hensyn taler derfor, kan tilladelse gives, jf. § 15, stk. 5.
F.
ADMINISTRATIVT PÅLAGTE BØDER.
Sager om inddrivelse af administrativt pålagte bøder, f.eks. told- og  

 skattebøder, bøder for overtrædelse af visse landbrugsministerielle love  

 el.lign., afgøres af den myndighed, der har pålagt bøden.
Politiet eller  

 Justitsministeriet overtager først inddrivelsen, når der af retten er fastsat  

 en bødeforvandlingsstraf.
Vedrører sagen overtrædelse af skatte-, told- eller  

 afgiftslovgivningen, skal der indhentes en udtalelse fra vedkommende  

 administrative myndighed (den told- og skatteregion, hvorunder den  

 indeholdelsespligtige hører), inden der gives tilladelse til eftergivelse,  

 jf. § 8, stk. 2, og i visse tilfælde inden der gives tilladelse til henstand  

 og afdragsvis betaling, jf. § 11, stk. 3, og § 14, stk. 2. Formålet med at  

 høre myndigheden er navnlig at koordinere praksis, men også fordi andre  

 hensyn end hensynet til den domfældte kan have betydning for afgørelsen,  

 f.eks. hensynet til retshåndhævelsens effektivitet.
Sager om efterbetalings- og afgiftsbeløb afgøres altid af vedkommende  

 administrative myndighed.
Det kan dog aftales mellem myndigheden og  

 politiet/Justitsministeriet, at efterbetalings- eller afgiftsbeløbet skal  

 indgå i en samlet afdragsordning med bøder, sagsomkostninger mv., hvis dette  

 findes hensigtsmæssigt.
Betingelserne fastsættes i så fald efter forhandling  

 mellem politiet/Justitsministeriet og vedkommende administrative myndighed.
 Der er ikke pligt til at foretage høring af andre administrative  

 myndigheder, men en udtalelse fra en myndighed kan være ønskelig af hensyn  

 til oplysning af sagen, hvis ansøgningen skønnes at være relevant for den  

 pågældende myndighed af retshåndhævelseshensyn eller af hensyn til  

 koordinering af praksis.
G.
SAGSOMKOSTNINGER.
Sagens omkostninger er de omkostninger, der er forbundet med den enkelte  

 straffesag.
Det drejer sig typisk om forsvarersalærer, udgifter til  

 lægeundersøgelser, blodprøvetagning, samt tekniske og regnskabsmæssige  

 undersøgelser.
Ved lov nr. 367 af 18. maj 1994 blev § 7 i lovbekendtgørelse  

 nr. 744 af 6. november 1986 om udgifterne i strafferetsplejen ophævet.
Loven  

 trådte i kraft den 1. juni 1994. Personer, der indsættes i Kriminalforsorgens  

 institutioner efter den 1. juni 1994, skal således ikke længere betale for  

 udgifter til underhold, forplejning og hjemsendelse.
Der henvises til  

 Justitsministeriets cirkulære af 20. maj 1994 om afsoningsomkostninger  

 (C-7-1).
Sagsomkostninger kan efter retsplejelovens § 1008 kræves betalt af den  

 domfældte.
Politiet forestår inddrivelsen og skal i den forbindelse foretage  

 en konkret vurdering af, om sagsomkostningerne kan eller bør søges inddrevet  

 hos den pågældende.
Politiet kan give henstand og tillade afdragsvis betaling  

 efter samme retningslinier som for bøder.
Der henvises til afsnit B ovenfor.
 Der er ikke hjemmel til at eftergive sagsomkostninger, men politiet kan  

 afskrive sagsomkostningerne som uerholdelige, hvis inddrivelse må anses for  

 håbløs.
Dette betyder imidlertid ikke, at betalingspligten er bortfaldet.
Den  

 pågældende skylder fortsat beløbet, som eventuelt vil blive afkrævet på et  

 senere tidspunkt, hvis den pågældende bliver istand til at betale.
Politiets  

 afgørelser om afskrivning, henstand eller afdragsvis betaling af  

 sagsomkostninger kan indbringes for Justitsministeriet.
Dette gælder dog ikke  

 afgørelser om henstand med eller afdragsvis betaling af sagsomkostninger på  

 15.000 kr. eller derunder, der er fastslået ved endelig dom eller vedtagelse  

 efter den 1. maj 1996. I disse tilfælde træffer politiet den endelige  

 afgørelse.
H.
FORÆLDELSE.
Bøder, forvandlingsstraf for bøder og konfiskation forældes efter reglerne  

 fastsat i straffelovens § 97a.
Ifølge denne bestemmelse forældes bøder på  

 3.000 kr. og derunder efter 3 år.
Bøder på over 3.000 kr. og  

 konfiskationsbeløb forældes efter 5 år.
Forældelsesfristen for  

 konfiskationsbeløb kan dog ved dommen være fastsat til mere end 5 år, dog  

 højst 10 år, jf. § 97 a, stk. 3. Forældelsesfristen for konfiskationsbeløb  

 kan også senere (ved retskendelse) forlænges i op til 10 år.
Spørgsmålet om  

 forlængelse bør kun indbringes for domstolene i særlige tilfælde, f.eks. hvor  

 der er tale om meget store konfiskationsbeløb, og hvor der skønnes at være  

 mulighed for at fastsætte en rimelig afdragsordning.
 Bødeforvandlingsstraffen forældes tilsvarende efter 3 eller 5 år, afhængig  

 af bødens størrelse.
For bøde og konfiskation afbrydes forældelsen ved indgivelse af begæring  

 om udlæg.
I overensstemmelse med retsplejelovens regler forudsættes det, at  

 udlægsforretningen fremmes "uden ugrundet ophold". Begæring om  

 udlæg afbryder dog ikke forældelse af bødeforvandlingsstraffen, der kun  

 afbrydes, når fuldbyrdelsen påbegyndes.
 Når der gives tilladelse til henstand eller afdragsvis betaling, skal man  

 være opmærksom på, at dette ikke har indflydelse på forældelsen.
BILAG 1 Bekendtgørelse om afskæring af klageadgangen i visse bødesager mv.
 I medfør af § 1003 i lov om rettens pleje, jf. lovbekendtgørelse nr. 905  

 af 10. november 1992, som ændret bl.a. ved lov nr. 369 af 18. maj 1994 og  

 senest ved lov nr. 1091 af 20. december 1995 fastsættes:
 § 1.  Politimesterens (politidirektørens) afgørelse om  

 henstand med eller afdragsvis betaling af bøder, herunder tvangsbøder, samt  

 sagsomkostninger og konfiskation på 15.000 kr. eller derunder kan ikke  

 indbringes for Justitsministeriet.
 Stk. 2.  Omfatter afgørelsen mere end eet bøde-,  

 sagsomkostnings- eller konfiskationsbeløb, er det størrelsen af det enkelte  

 beløb, der er afgørende for, om denne del af afgørelsen kan indbringes for  

 Justitsministeriet.
 § 2.  Bekendtgørelsen træder i kraft den 1. maj 1996  

 og finder anvendelse på bøder, herunder tvangsbøder, samt sagsomkostninger og  

 konfiskation, der er fastslået ved endelig dom, vedtagelse eller  

 administrativ afgørelse efter dette tidspunkt.
Justitsministeriet, den 22. april 1996 BJØRN WESTH /Annette Esdorf ---------- BILAG 2 Cirkulære om benådning og udsættelse af straffuldbyrdelse samt om  

 eftergivelse, henstand og afdragsvis betaling af bøder mv. (*) (Til politiet, anklagemyndigheden, domstolene samt Kriminalforsorgens  

 anstalter og arresthusene).
---------- ---------- I.
Sager om benådning for frihedsstraf og udsættelse.
A.
Indledende bestemmelser.
§ 1. Personer,  der skal udstå frihedsstraf, kan  

 ansøge om benådnin g for straffen, jf. retsplejelovens § 1001, stk. 3. Personer, der  

 ikke er varetægtsfængslet efter dommen i medfør af retsplejelovens § 769,  

 stk. 1, kan endvidere ansøge om udsættelse med fuldbyrdelse af straffen.
Stk. 2.  Når en ansøgning om benådning eller udsættelse  

 med fuldbyrdelse af frihedsstraf indgives, udsættes straffens fuldbyrdelse,  

 medens ansøgningen behandles.
Dette gælder dog ikke, såfremt en tidligere  

 ansøgning, er afslået, eller en tidligere ansøgning om udsættelse er  

 imødekommet, medmindre der i den nye ansøgning anføres nye omstændigheder,  

 der er af væsentlig betydning, og hvis rigtighed så vidt muligt er  

 konstateret, eller der i øvrigt skønnes at være særlig grund til at afvente  

 afgørelsen af den nye ansøgning.
§ 2. Når  der ansøges om benådning for frihedsstraf,  

 skal den pågældende spørges, om han ønsker fuldbyrdelsen udsat, hvis  

 ansøgningen afslås.
Ved ansøgning om udsættelse skal den pågældende derimod  

 ikke opfordres til samtidig at tage stilling til, om han vil ansøge om  

 benådning.
 B. benådning for frihedsstraf.
 § 3. Den  politimester (politidirektøren i København),  

 der har behandlet straffesagen, afgiver erklæring til Justitsministeriet om  

 sagen.
Stk. 2.  Finder politiet det åbenbart, at ansøgningen  

 bør afslås, sendes sagen direkte til Justitsministeriet.
Det samme gælder i  

 tilfælde, hvor en eventuel benådning overvejende vil være begrundet i den  

 domfældtes helbredsmæssige forhold.
Stk. 3.  I øvrigt sender politiet sagen til  

 Justitsministeriet gennem retten, der videresender den gennem statsadvokaten.  

 Udtaler retten sig imod benådning, sendes sagen dog direkte til  

 Justitsministeriet.
Vedrører sagen frihedsstraf, idømt ved landsret eller  

 højesteret, indhentes erklæring fra retten ikke, men sagen sendes til  

 Justitsministeriet gennem statsadvokaten.
§ 4. Er  en person idømt frihedsstraf for overtrædelse  

 af § 60 i beredskabsloven eller for overtrædelse af § 6 i lov om  

 værnepligtens opfyldelse ved civilt arbejde, vil politiet blive underrettet  

 af Beredskabsstyrelsen, henholdsvis Indenrigsministeriets  

 Militærnægteradministration, såfremt domfældte af sessionen erklæres for  

 uegnet eller for tiden uegnet til værnepligtstjeneste.
Sagen sendes af  

 politiet til Justitsministeriet med henblik på benådning.
C.
Benådning efter strafudståelsens iværksættelse.
§ 5. Udstår  den domfældte straf i anstalt eller  

 arresthus, afgiver institutionens leder indstilling direkte til Justitsministeriet  

 efter tilsvarende retningslinjer som indstillinger i sager vedrørende  

 prøveløsladelse.
D.
Udsættelse med fuldbyrdelse af frihedsstraf.
§ 6. Politimesteren  (politidirektøren) i den kreds,  

 hvor den domfældte har bopæl eller ophold, afgør ansøgninger om udsættelse  

 med fuldbyrdelse af frihedsstraf.
Anden generel aftale kan dog træffes  

 politikredse imellem.
Justitsministeriet skal i så fald underrettes derom.  

 Såfremt en ansøgning vedrører både benådning og udsættelse, finder reglerne i  

 § 3 anvendelse.
 Stk. 2.  Udsættelse kan kun meddeles, når en umiddelbar  

 udståelse af straffen ville medføre uforholdsmæssige, uden for straffens  

 øjemed liggende følger for den pågældendes velfærd eller væsentlige ulemper  

 for det offentlige, jf. retsplejelovens § 1001, stk. 2. Det må ved afgørelsen  

 tages i betragtning, at det må antages at være af væsentlig betydning for  

 retshåndhævelsen, at strafuldbyrdelse i almindelighed sker umiddelbart efter  

 endelig dom.
 Stk. 3.  Udsættelse meddeles til det tidspunkt efter en  

 given dato, hvor Kriminalforsorgens pladsforhold tillader, at fuldbyrdelsen  

 finder sted, medmindre ganske særlige hensyn taler for, at udsættelsen sker  

 til en bestemt dato.
§ 7. Frihedsstraffe,  som er idømt personer, der står  

 for at skulle give møde til aftjening af værnepligt, skal så vidt muligt søges  

 fuldbyrdet inden indkaldelsen.
Stk. 2.  Fuldbyrdelsen af frihedsstraffe, som er idømt  

 værnepligtige i redningsberedskabet, bør udsættes til umiddelbart efter  

 hjemsendelsen.
Dette gælder dog ikke frihedsstraf, idømt for overtrædelse af  

 § 60 i beredskabsloven, der så vidt muligt fuldbyrdes under tjenesten eller i  

 umiddelbar forlængelse deraf.
Stk. 3.  Frihedsstraffe, som er idømt personer, der  

 aftjener civil værnepligt, kan fuldbyrdes i tjenestetiden.
Er frihedsstraffen  

 idømt for overtrædelse af § 6 i lov om værnepligtens opfyldelse ved civilt  

 arbejde, skal denne så vidt muligt fuldbyrdes under tjenesten eller i  

 umiddelbar forlængelse deraf.
II.
Sager om eftergivelse af og henstand med bøder og konfiskationer.
A.
Eftergivelse.
§ 8. Den  politimester (politidirektøren), der  

 forestår inddrivelsen, kan afgøre ansøgninger om eftergivelse eller  

 nedsættelse af bøder og konfiskationer på ikke over 100.000 kr.
Omfatter en  

 ansøgning flere bøder eller konfiskationer, kan politimesteren  

 (politidirektøren) afgøre ansøgningen, såfremt det enkelte bøde-eller  

 konfiskationsbeløb ikke overstiger 100.000 kr.
Stk. 2.  Vedrører sagen overtrædelse af skatte-, told-  

 eller afgiftslovgivningen, indhenter politiet en udtalelse fra vedkommende  

 administrative myndighed, medmindre ansøgningen findes at kunne afslås på det  

 foreliggende grundlag.
Er der ikke enighed mellem politiet og den  

 administrative myndighed, forelægges sagen for Justitsministeriet.
§ 9. Eftergivelse  eller nedsættelse bør i  

 almindelighed finde sted, såfremt politiet finder det åbenbart, at beløbet  

 ikke kan inddrives, jf. straffelovensvensvens § 52, stk. 3, og den  

 pågældendes livsforhold er af en sådan karakter, at det kan påregnes, at han  

 uden egen skyld vil være ude af stand til inden en rimelig tid helt eller  

 delvis at betale beløbet.
Der bør dog ikke meddeles eftergivelse eller  

 nedsættelse i sager, hvor hensynet til retshåndhævelsens effektivitet taler  

 herimod, fx i tilfælde, hvor den pågældende gentagne gange har gjort sig  

 skyldig i overtrædelser af samme karakter, samt ved overtrædelse af  

 færdselslovens bestemmelser om motorkørsel i spirituspåvirket tilstand.
Stk. 2.  Bøder, idømt for overtrædelse af § 60 i  

 beredskabsloven eller § 6 i lov om værnepligtens opfyldelse ved civilt  

 arbejde, skal eftergives, såfremt domfældte af sessionen erklæres for uegnet  

 eller for tiden uegnet til værnepligtstjenest gtsste.
Politiet vil blive  

 underrettet herom af Beredskabsstyrelsen, henholdsvis Indenrigsministeriets  

 Militærnægteradministration.
§ 10.  Overstiger beløbet 100.000 kr., forelægges  

 sagen for Justitsministeriet.
Herved finder reglerne i § 3 tilsvarende  

 anvendelse, dog at politiets udtalelse afgives af den politimester  

 (politidirektøren), der forestår inddrivelsen.
 Stk. 2.  Vedrører sagen overtrædelse af skatte-, told-  

 eller afgiftslovgivningen, afgiver politiet udtalelse til Justitsministeriet  

 gennem den pågældende administrative myndighed.
B.
Henstand og afdragsvis betaling.
 § 11.  Den politimester (politidirektøren), der  

 forestår inddrivelsen, kan give henstand med betalingen eller tillade  

 betaling i afdrag i tilfælde, hvor beløbet ikke overstiger 100.000 kr.  

 Omfatter en ansøgning flere bøder eller konfiskationer, kan politimesteren  

 (politidirektøren) afgøre ansøgningen, såfremt det enkelte bøde- eller  

 konfiskationsbeløb ikke overstiger 100.000 kr.
 Stk. 2.  Vedrører sagen overtrædelse af skatte-, told-  

 eller afgiftslovgivningen, kan politiet give henstand med betalingen i indtil  

 1 år fra den dag, da bøden eller konfiskationen blev idømt eller vedtaget, og  

 tillade betaling i afdrag i løbet af højst 3 år fra samme dato, for beløb  

 ikke over 3.000 kr. dog 2 år.
Stk. 3.  Ved ansøgninger i videre omfang end angivet i  

 stk. 2 indhenter politiet en udtalelse fra vedkommende administrative  

 myndighed, medmindre ansøgningen findes at kunne afslås på det foreliggende  

 grundlag.
Er der ikke enighed mellem politiet og den administrative  

 myndighed, forelægges sagen for Justitsministeriet.
 § 12.  Overstiger beløbet 100.000 kr., kan politiet  

 give henstand med betalingen i indtil 1 år fra den dag, da bøden eller  

 konfiskationen blev idømt eller vedtaget, og tillade betaling i afdrag i  

 løbet af højst 3 år fra samme dato.
 § 13.  Henstand med eller tilladelse til afdragsvis  

 betaling af bøder eller konfiskationer må kun gives, når den pågældende  

 skønnes ude af stand til at betale gælden for tiden, men må formodes ikke at  

 savne vilje og evne til at betale, når der indrømmes ham en passende tid  

 dertil.
 Stk. 2.  Iværksættelse af bødeforvandlingsstraffe over  

 for personer under 18 år må i almindelighed ikke finde sted.
 § 14.  Ansøgninger om henstand eller afdragsvis  

 betaling i videre omfang end angivet i § 12 sendes med politimesterens  

 (politidirektørens) udtalelse til Justitsministeriet.
 Stk. 2.  Vedrører sagen overtrædelse af skatte-, told-  

 eller afgiftslovgivningen, afgiver politiet udtalelse til Justitsministeriet  

 gennem den pågældende administrative myndighed.
C.
Særbestemmelser om tvangsbøder.
 § 15.  Ansøgning om eftergivelse af påløbne  

 tvangsbøder har ikke opsættende virkning med hensyn til inddrivelsen.
Stk. 2.  Tvangsbøder søges inddrevet eller afsonet,  

 efterhånden som de påløber.
Restancer, der ældre end 1 måned, skal så vidt  

 muligt straks inddrives.
Inddrivelsen skal fortsættes, uanset om der indgives  

 ansøgning om forlængelse af den til lovliggørelse af forholdet fastsatte  

 frist eller om fritagelse for at lovliggøre forholdet, medmindre ansøgningen  

 er indgivet inden fristens udløb og endnu ikke afslået.
 Stk. 3.  Inddrivelse af tvangsbøder skal fortsættes,  

 indtil forholdet er lovliggjort, eller dette efter de foreliggende  

 oplysninger må anses for sandsynliggjort.
 Stk. 4.  Er det forhold, som tvangsbøderne vedrører,  

 lovliggjort, bortfalder påløbne, endnu ikke inddrevne bøder.
 Stk. 5.  Afdragsvis betaling af tvangsbøder må kun  

 tillades, når ganske særlige forhold taler derfor.
III.
Fællesbestemmelser, ikrafttrædelse mv.
§ 16.  I sager, der afgøres af Justitsministeriet,  

 vedlægger politiet så vidt muligt straffesagens akter.
Dette er dog i  

 almindelighed unødvendigt i sager om udsættelse med fuldbyrdelse af  

 frihedsstraf eller om henstand med betaling af bøder og konfiskationsbeløb.  

 Medfølger akterne ikke, skal udskrift af dom, kendelse eller vedtagelse  

 vedlægges.
I sager om benådning og udsættelse skal der gives oplysning om,  

 hvorvidt domfældte er tilsagt til strafudståelse, herunder oplysning om den  

 fastsatte mødedato og så vidt muligt fuldbyrdelsesstedet.
 Stk. 2.  Politirapport om afhøring af domfældte  

 vedlægges så vidt muligt, medmindre dette efter ansøgningens indhold findes  

 ufornødent.
Stk. 3.  I alle sager om eftergivelse eller henstand med  

 betaling af bøder og konfiskationer optager politiet økonomisk rapport.
Det  

 samme gælder i sager om benådning eller udsættelse med hensyn til  

 frihedsstraf, for så vidt de økonomiske oplysninger skønnes at kunne få  

 betydning for sagens afgørelse.
Det bør ikke uden Justitsministeriets  

 bestemmelse forelægges en domfældt, hvorvidt han er villig til som  

 forudsætning for benådning for frihedsstraf at betale en bøde.
 Stk. 4.  Myndigheder, der indstiller betinget benådning  

 for frihedsstraf, bør fremkomme med forslag til vilkårsfastsættelse.
 § 17.  Politiets afgørelser i henhold til cirkulæret  

 kan indbringes for Justitsministeriet.
 Stk. 2.  Dette gælder dog ikke afgørelser om henstand  

 med eller afdragsvis betaling af bøder, herunder tvangsbøder, samt  

 sagsomkostninger og konfiskation på 15.000 kr. eller derunder, der er  

 fastslået ved endelig dom, vedtagelse eller administrativ afgørelse efter den  

 1. maj 1996. Omfatter afgørelsen mere end eet bøde-, sagsomkostnings- eller  

 konfiskationsbeløb, er det størrelsen af det enkelte beløb, der er afgørende  

 for, om denne del af afgørelsen kan indbringes for Justitsministeriet.
Stk. 3.  Klage til Justitsministeriet over politiets  

 afgørelser efter §§ 6, 8, 11 og 12 har kun opsættende virkning, medens klagen  

 behandles, og kun hvis Stk. 4.  Afgørelser efter §§ 6, 8, 11 og 12, som ikke  

 fuldt ud imødekommer ansøgningen, skal indeholde oplysninger om reglerne i  

 stk. 3.
 § 18.  Har Justitsministeriet imødekommet en ansøgning  

 på vilkår, sendes sagen til politiet eller den afdeling af Kriminalforsorgen,  

 i hvis område den domfældte har bopæl, til forkyndelse.
 Stk. 2.  Den pågældende tilsiges til møde hos politiet  

 eller vedkommende afdeling af kriminalforsorgen, der giver domfældte en  

 udførlig vejledning om afgørelsens betydning, herunder om forståelsen af de  

 fastsatte vilkår og om virkningen af vilkårsovertrædelser.
 § 19.  Sager, der efter cirkulæret skal forelægges for  

 Justitsministeriet, adresseres til Justitsministeriet, Direktoratet for  

 Kriminalforsorgen, Postbox 1015, 1115 København K.
 § 20.  Cirkulæret træder i kraft den 1. juli 1975.
 Stk. 2.  Følgende bestemmelser ophæves:
 Justitsministeriets cirkulærskrivelse nr. 172 af 9. juli 1948 om  

 undladelse af henvendelse til fangers pårørende i visse benådningssager.
 Justitsministeriets cirkulærskrivelse af 13. marts 1954 angående  

 inddrivelse af tvangsbøder idømt i henhold til § 30 i lovbekendtgørelse nr.  

 388 af 25. september 1951 om landbrugsejendomme.
 Justitsministeriets cirkulærskrivelse af 20. september 1957 om  

 iværksættelse af bødeforvandlingsstraf over for unge bødefældte.
 Justitsministeriets cirkulærskrivelse af 27. januar 1959 om inddrivelse af  

 tvangsbøder.
 Justitsministeriets cirkulærskrivelse af 1. august 1969 om inddrivelse af  

 tvangsbøder.
 Justitsministeriets cirkulærskrivelse nr. 296 af 27. oktober 1970  

 vedrørende indkaldelse til afsoning af personer, der er straffet for  

 overtrædelse af § 8 i lov nr. 187 af 20. maj 1933 om værnepligtiges  

 anvendelse til civilt arbejde.
 Justitsministeriets cirkulære nr. 14 af 24. januar 1973 om behandlingen af  

 sager om benådning og udsættelse af straffuldbyrdelse mv.
 Justitsministeriets cirkulærskrivelse af 7. februar 1973 om  

 civilværnepligtiges afsoning af frihedsstraf.
 Justitsministeriets cirkulærskrivelse af 21. maj 1973 om  

 civilforsvarsværnepligtiges afsoning af frihedsstraf.
 Endvidere ophæves:
 Justitsministeriets skrivelse af 29. september 1983 (følgeskrivelse til  

 Justitsministeriets cirkulære af 22. august 1983 om ændring af cirkulære om  

 behandling af sager om benådning og udsættelse af straffuldbyrdelse mv.).
 Justitsministeriets skrivelse af 13. maj 1985 (følgeskrivelse til  

 Justitsministeriets cirkulære af 13. maj 1985 om ændring af cirkulære om  

 behandling af sager om benådning og udsættelse af straffuldbyrdelse mv.).
 P.M.V.
H.H.
Brydensholt /J.
Waagensen ---------- BILAG 3 Cirkulære om udsættelse med afsoning og benådning for frihedsstraffe på 60  

 dage og derunder, idømt for spiritus- eller promillekørsel. (*) (Til politiet og kriminalforsorgens afdelinger) ---------- ---------- § 1. Cirkulæret  omfatter personer, som er idømt  

 frihedsstraf på 60 dage og derunder for spiritus- eller promillekørsel, og  

 som har et udtalt behov for behandling mod misbrug af alkohol og har  

 påbegyndt en sådan behandling.
 Stk. 2.  Der kan kun undtagelsesvis gives udsættelse  

 efter reglerne i dette cirkulære i tilfælde, hvor den ubetingede straf også  

 omfatter andre forhold end overtrædelse af færdselsloven.
§ 2. Domfældte,  der er omfattet af § 1, kan påregne  

 udsættelse med strafudståelsen, normalt i 1 år på betingelse af, at de i  

 udsættelsesperioden ikke begår strafbart forhold samt undergiver sig tilsyn  

 af kriminalforsorgen og særvilkår om fortsat kontrolleret behandling mod  

 misbrug af alkohol.
Forløber udsættelsesperioden tilfredsstillende, vil en  

 betinget benådning kunne påregnes på vilkår af fortsat straffrit liv i  

 yderligere 1 år samt eventuelt fortsat tilsyn og vilkår om behandling mod  

 misbrug af alkohol i et nærmere angivet tidsrum.
Som forudsætning for den  

 betingede benådning skal der betales en bøde, som normalt vil udgøre  

 halvdelen af den bøde, der fastsættes for spiritus- eller promillekørsel.
 Stk. 2.  Overtrædes vilkårene for udsættelsen, vil  

 tilladelsen til udsættelse kunne tilbagekaldes eller - i mindre alvorlige  

 tilfælde - udsættelsesperioden kunne forlænges.
§ 3. Ansøgninger  om udsættelse med henvisning til  

 igangværende alkoholistbehandling kan indgives til den lokale afdeling af  

 kriminalforsorgen eller til politiet.
Afdelingen afgiver en indstilling,  

 indeholdende såvel en konkret vurdering af den domfældtes behandlingsbehov  

 som et forslag til vilkårsfastsættelse i forbindelse med en eventuel  

 udsættelse.
Afdelingens indstilling sendes til politiet, som forelægger sagen  

 for Justitsministeriet til afgørelse.
 Stk. 2.  Senest 6 uger inden udsættelsesperiodens udløb  

 sender afdelingen indstilling om benådning og vilkårene herfor, jfr. § 2, til  

 politiet, som forelægger sagen herunder forslag til bødestørrelse, for  

 Justitsministeriet til afgørelse.
Stk. 3.  De i stk. 1 og 2 nævnte indstillinger  

 fremsendes gennem politimesteren på det sted, hvor den domfældte aktuelt har  

 bopæl.
For domfældte, der har bopæl og er dømt i politikreds 1 til 8, sker  

 fremsendelse dog via politimesteren/politidirektøren, hvor dommen er afsagt.
§ 4. Tilsynsmyndigheden  skal holde sig orienteret om  

 forløbet af den alkoholistbehandling, som er en betingelse for udsættelsen  

 med straffuldbyrdelsen.
Det forudsættes derfor, at tilsynsmyndigheden og den  

 institution eller person, som har ansvaret for behandlingen, træffer aftale  

 om, hvordan tilsynsmyndigheden kan holdes orienteret om behandlingsforløbet.
 Stk. 2.  Såfremt politiet bliver bekendt med, at den  

 domfældte i udsættelsesperioden begår ny kriminalitet, recidiverer til  

 alkoholmisbrug eller i øvrigt overtræder de fastsatte vilkår, skal politiet  

 snarest muligt orientere tilsynsmyndigheden.
 Stk. 3.  Tilsynsmyndigheden skal snarest muligt  

 indberette til justitsministeriet, hvis den domfældte i udsættelsesperioden  

 overtræder de fastsatte vilkår.
 § 5. Politiet  sender eller udleverer  

 kriminalforsorgens informationsskrivelse om ordningen til alle, som efter  

 cirkulærets ikrafttræden idømmes frihedsstraffe på 60 dage eller derunder for  

 spiritus- eller promillekørsel.
 § 6. Cirkulæret  træder i kraft den 1. april 1994.
 Stk. 2.  Justitsministeriets cirkulæreskrivelse af 6.  

 juli 1990 om udsættelse med afsoning af og benådning for frihedsstraffe på 40  

 dage og derunder, idømt for spiritus- eller promillekørsel, bortfalder  

 samtidig.
 Stk. 3.  Personer, som før ikrafttrædelsesdatoen er  

 idømt, men ikke påbegyndt afsoning af en frihedsstraf på mere end 40 dage og  

 indtil 60 dage incl., er omfattet af ordningen.
 P.M.V.
Christian Trønning /Nanna Jensen BILAG 4 OPSÆTTENDE VIRKNING Eksempler på en række situationer, hvor spørgsmålet om opsættende virkning  

 kan være aktuelt.
Det bemærkes, at der alene er tale om vejledende eksempler,  

 og at opregningen ikke er udtømmende.
Der henvises i øvrigt til vejledningens  

 kapitel 2, C.1. og til de angivne bestemmelser.
I.
Ansøgninger eller klager fra domfældte på fri fod: 
1. En førstegangsansøgning om benådning tillægges opsættende virkning.
 2. En førstegangsansøgning om udsættelse tillægges opsættende  

 virkning.
3. En fornyet ansøgning om benådning eller udsættelse tillægges  

 ikke opsættende virkning, så længe der er tale om en ansøgning på det samme  

 grundlag.
Kun hvis der enten er anført nye omstændigheder af væsentlig  

 betydning for sagen, og hvis rigtighed så vidt muligt er konstateret, eller  

 hvis der i øvrigt skønnes at være særlig grund til at afvente afgørelsen, kan  

 ansøgningen tillægges opsættende virkning, jf. § 1, stk. 2.
4.  Ansøgninger om benådning, hvor der tidligere er søgt om  

 udsættelse (opnået eller afslået) tillægges opsættende virkning.
Dette gælder  

 også, selvom benådningsansøgningen støttes på samme grundlag som en tidligere  

 ansøgning om udsættelse.
5. Søges der om udsættelse, efter at benådning er afslået,  

 tillægges ansøgningen om udsættelse ikke opsættende virkning, hvis den  

 pågældende i forbindelse med benådningsansøgningen blev spurgt, om han  

 ønskede udsættelse og ikke ønskede dette.
Ansøgningen tillægges dog  

 opsættende virkning, hvis der enten anføres væsentlige nye omstændigheder til  

 begrundelse for ansøgningen, og hvis rigtighed så vidt muligt er konstateret,  

 eller hvis der i øvrigt skønnes at være særlig grund til at afvente  

 afgørelsen af den nye ansøgning, jf. § 1, stk. 2.
6.  Klager over politiets afslag på ansøgninger om udsættelse  

 tillægges opsættende virkning, hvis klagen vedrører en afgørelse, der har  

 været tillagt opsættende virkning i 1. instans, og hvis der er klaget  

 indenfor 10 dages fristen.
Hvis der klages efter fristens udløb, kan en klage  

 efter omstændighederne tillægges opsættende virkning.
 7.  Klager over Justitsministeriets afslag på benådning, eller  

 Justitsministeriets fastholdelse af politiets afslag på udsættelse, tillægges  

 ikke opsættende virkning, jf. dog pkt. 8).
 8. En fornyet ansøgning eller klage, hvor der anføres væsentlige  

 nye omstændigheder, har opsættende virkning.
II.
Ansøgninger fra strafafsonere eller varetægtsarrestanter.
1. Er domfældte varetægtsfængslet efter dom, jr. retsplejelovens §  

 769, stk. 1, vil en ansøgning om benådning medføre opsættende virkning i  

 forhold til iværksættelsen af dommens fuldbyrdelse.
Domfældte forbliver  

 herefter i varetægt, indtil der er truffet afgørelse.
Der kan ikke søges om  

 udsættelse i denne situation, jf. § 1, stk. 1.
2.  Afsoner den domfældte en straf i henhold til en anden dom, og  

 søger han om udsættelse eller benådning vedrørende en ny dom, har ansøgningen  

 opsættende virkning.
Han må således løslades, hvis ansøgningen ikke kan  

 færdigbehandles før løsladelsestidspunktet for den dom, der afsones,  

 indtræder.
BILAG 5 ANMODNING OM LÆGEERKLÆRING (SOMATISK) I anledning af Deres henvendelse af .......... beder man om, at der inden  

 A) og uden udgift for retsvæsenet indhentes en udførlig erklæring fra  

 speciallæge med speciallægeanerkendelse inden for sygdomsområdet eller fra  

 hospital.
Erklæringen bør indeholde en beskrivelse af sygdommens forløb,  

 samtlige objektive og subjektive sygdomstegn og diagnose.
Der ønskes  

 endvidere en vurdering af, om der skønnes at være risiko for alvorlig  

 helbredsforringelse, hvis De/den pågældende/indsættes til udståelse af  

 straffen, eventuelt i B) anstalt med hospital, hvor der i fornødent omfang er  

 mulighed for bistand af læger.
 Lægeerklæringen kan eventuelt af lægen indsendes direkte til politiet.
 Det bemærkes, at lægeerklæringen eventuelt vil blive forelagt  

 Retslægerådet til udtalelse.
 Hvis erklæringen ikke er modtaget inden udløbet af ovennævnte frist, må  

 De/den pågældende/Deres klient/forvente, at sagen afgøres på det foreliggende  

 grundlag.
ANMODNING OM LÆGEERKLÆRING (PSYKISK) I anledning af Deres henvendelse af .......... beder man om, at der inden  

 A) og uden udgift for retsvæsenet indhentes en udførlig erklæring fra  

 speciallæge i psykiatri.
Erklæringen bør indeholde en beskrivelse af Deres/den pågældendes psykiske  

 udvikling og aktuelle tilstand.
Den bør indeholde oplysning om eventuel  

 psykiatrisk behandling og effekten heraf, legenlige helbredstilstand, sociale  

 forhold, samtlige objektive og subjektive sygdomstegn på  

 undersøgelsestidspunktet og diagnostiske overvejelser.
Der ønskes endvidere  

 en begrunder stillingtagen til, om afsoning, herunder afsoning i åben anstalt  

 med mulighed for psykiatrisk tilsyn, må antages at medføre risiko for  

 alvorlig helbredsforringelse.
 Lægeerklæringen kan eventuelt af lægen indsendes direkte til politiet.
 Det bemærkes, at lægeerklæringen eventuelt vil blive forelagt  

 Retslægerådet til udtalelse.
 Hvis erklæringen ikke er modtaget inden udløbet af ovennævnte frist, må  

 De/den pågældende/Deres klient/forvente, at sagen afgøres på det foreliggende  

 grundlag.
BILAG 6 BØDETAKSTER I ALKOHOLBENÅDNINGSSAGER BILAG 7 Dokumentationens form og indhold:
 Kriminalforsorgen fremstiller mødekort.
 AA's servicekontor distribuerer mødekortene til de AA-grupper, som ønsker  

 at deltage i ordningen.
 Servicekontoret informerer samtidig skriftligt de pågældende grupper om,  

 hvordan man skal forholde sig til personer, som ønsker mødekort som  

 dokumentation i forhold til kriminalforsorgen, domstole m.v.
 Gruppesekretæren eller dennes stedfortræder udleverer ved AA-mødets  

 afslutning underskrevet mødekort til deltagere, som ved mødets start har  

 anmodet herom.
 Der udleveres kun mødekort til personer, som accepterer AA's  

 gruppedisciplin og ved fremmødet er i stand til at overholde denne. (AA's  

 gruppedisciplin indebærer bl.a., at synligt alkoholpåvirkede personer nok kan  

 få lov at overvære mødet - men i en sådan situation vil der ikke blive  

 udleveret mødekort).
 AA's servicekontor fører fortegnelse over hvilke grupper, der deltager i  

 ordningen, og hvilke mødekort der er udleveret til den enkelte gruppe.
AA er ansvarlig for, at de deltagende grupper er bekendt med ordningens  

 ordlyd, således at den efterleves efter AA's principper og samarbejdsaftalens  

 indhold.
Anmodninger om kontrol fremsættes via en fast kontaktperson i  

 direktoratet for kriminalforsorgen til en fast kontaktperson på AA's  

 servicekontor, der har direkte kontakt til samtlige AA-grupper, der deltager  

 i denne ordning.
 Der er enighed om, at der som hovedregel bør stilles krav om 2 ugentlige  

 møder for nye AA-medlemmer, som via deres deltagelse opnår udsættelse og  

 senere benådning for frihedsstraf, idømt for spiritus- eller promillekørsel.
København, den ------------------------ ---------------------- ------------------------- for AA i Danmark for  

 kriminalforsorgen Vedrørende samarbejdsaftale med Anonyme Alkoholikere og  

 justitsministeriets cirkulære af 14. marts 1994 (spritbenådningsordningen).
 For at opnå udsættelse med henblik på benådning gennem deltagelse i  

 AA-gruppemøder skal følgende betingelser - udover cirkulærets generelle  

 bestemmelser - opfyldes:
Personen skal - deltage i mindst 2 AA-gruppemøder om ugen det første år (af praktiske  

 årsager kan det blive nødvendigt med særaftaler i enkelte områder) - møde i tilsynsafdelingen mindst hver 14. dag, medbringende de af  

 gruppesekretæren underskrevne fremmødekort.
Denne bestemmelse vil kunne  

 fraviges af de afdelinger, som har fået et så velfungerende samarbejde med de  

 lokale AA-grupper, at man finder fx. månedligt fremmøde forsvarligt.
Indstilling om udsættelse fremsendes tidligst, når vedkommende i 1 måned  

 har overholdt betingelserne.
Em sådan dokumentationsperiode vil ikke kunne  

 "fratrækkes" i udsættelsesperioden på 1 år.
 Udsættelse vil i disse sager normalt blive givet på vilkår af, at den  

 pågældende i udsættelsesperioden:
- lever et straffrit liv - undergiver sig tilsyn af kriminalforsorgen - efter tilsynsmyndighedens nærmere bestemmelse undergiver sig behandling  

 mod alkoholmisbrug.
 Spørgsmål om samarbejdsaftalen kan rettes til:
Direktoratet for Kriminalforsorgen  eller  AA's Servicekontor 5. kontor Postboks 334 Klareboderne 1 1503 København V 1115 København K tlf. 31 81 81 92 Att.
Lisbeth Hansen tlf. 33 11 55 00, lokal 357  BILAG 8 Personer, der dømmes for spritkørsel, har ofte et stort forbrug af  

 alkohol.
Så stort, at de kan have brug for professionel hjælp til at komme ud  

 af misbruget.
BENÅDNINGSORDNING Personer med alvorlige alkoholproblemer har mulighed for at gå i  

 behandling i stedet for at afsone straffen.
Betingelserne for at indgå i  

 denne ordning er, at man:
 * Følger en aftalt behandling imod alkoholmisbrug i mindst 1 år.
 * I den periode er under tilsyn af Kriminalforsorgen.
 * I samme periode lever et straffrit liv.
 * Derefter betaler en bøde til statskassen.
 Når betingelserne er opfyldt, kan man blive benådet for frihedsstraffen.  

 Man skal dog afholde sig fra ny kriminalitet i yderligere 1 år, og der kan i  

 visse tilfælde stilles flere betingelser.
Ordningen gælder kun domme for spritkørsel, og man skal selv anmode om at  

 komme ind under den.
Det er Justitsministeriet, der giver tilladelse til  

 deltagelse - efter indstilling fra den lokale afdeling af Kriminalforsorgen  

 og politimesteren.
 Ønsker man at søge om benådning, skal man snarest rette henvendelse til  

 politiet eller den nærmeste afdeling af Kriminalforsorgen i Frihed.
HVAD INDEBÆRER DET Behandlingen varer normalt 12-13 måneder.
Behandlingsperioder, som ligger  

 forud for Justitsministeriets skriftlige tilladelse til at deltage i  

 ordningen, regnes ikke med.
 Tilsyn af Kriminalforsorgen indebærer, at man skal overholde de indgåede  

 aftaler, og at Kriminalforsorgen kontrollerer, at behandlingen følges.
 Straffrit liv betyder, at man ikke begår ny kriminalitet - og altså heller  

 ikke kører bil, hvis man er frakendt kørekortet.
Efter gennemførelsen af behandlingen stilles der krav om betaling af bøde  

 til statskassen.
Bøden er indtægtsbestemt og skal betales i løbet af 3  

 måneder.
YDERLIGERE OPLYSNINGER Kan fås hos politiet eller den nærmeste afdeling af Kriminalforsorgen i  

 Frihed.
 Alkoholistbehandling er gratis (*). pog Kriminalforsorgens afdelinger kan  

 oplyse om, hvilke lokale muligheder der findes.
---------- antabus og lignende.
---------- , den INDSTILLING OM UDSÆTTELSE MED HENBLIK PÅ BENÅDNING, JVF.  

 JUSTITSMINISTERIETS CIRKULÆRE AF 14. MARTS 1994 Notat om sikringen af et økonomisk eksistensminimum ved fastsættelse af  

 afdragsordninger (trangsbeneficiet).
1. Trangsbeneficiet Allerede før retsplejeloven var det anerkendt i praksis, at man ved  

execution ikke måtte "berøve Debitor, hvad han øjeblikkeligen  

 ikke kan undvære til at vedligeholde Liv og Sundhed og bevare  

 Velanstændigheden, navnlig de nødvendige Gangklæder. (1) Først senere, efter  

 at et gennembrud i den socialpolitiske opfattelse havde fundet sted, blev  

 retten til opretholdelsen af et beskedent hjem anset for så grundlæggende, at  

 en hertil svarende videregående sikring af et eksistensminimum blev  

 bestanddel af den skrevne ret, først i konkursloven. (2) ---------- ---------- Et beneficium competentiæ (trangsbeneficium) har herefter været  

 anset for en socialpolitisk nødvendighed.
I retsplejeloven er det lovfæstet i  

 § 509:
 § 509.  Udlæg kan ikke foretages i aktiver, bortset  

 fra fast ejendom, der er nødvendige til opretholdelse af et beskedent hjem og  

 en beskeden levefod for skyldneren og hans husstand.
 Stk. 2.  Udlæg kan ikke foretages i aktiver af indtil  

 3.000 kroners værdi, som er nødvendige til skyldnerens eller hans husstands  

 erhverv eller uddannelse.
 Stk. 3.  Skyldneren kan ikke gyldigt give samtykke til  

 udlæg i de i stk. 1. og 2 nævnte aktiver.
Ved udlæg sikres der debitor en udtagelsesret for værdier, der  

 efter fogedens skøn ikke overskrider grænsen for trangsbeneficiet. (3)  

 Fogedretten skal pose ex officio, at udlæg ikke gøres i aktiver,  

 hvorover skyldneren har udtagelsesret jf. herved retsplejelovens § 509, stk.  

 3. (4) ---------- ---------- Både skyldneren selv og den pågældende husstand skal kunne  

 opretholde en sådan beskeden levefod. medlem af husstanden er enhver, der  

 rent faktisk helt eller delvis forsørges af skyldneren.
Det er derfor uden  

 betydning, om der retligt påhviler skyldneren en offentligretlig eller  

 privatretlig forsørgelsespligt. (6) Det er derfor ikke blot ægtefælle og  

 børn, der hører til husstanden, efter omstændighederne også samlevende (7),  

 forældre og plejebørn.
Husstanden må betragtes som en enhed. (8) Dette  

 medfører omvendt, at skyldnerens udtagelsesret ikke rækker længere end til at  

 udtage det nødvendige.
Hvis et andet medlem af husstanden råder over aktiver,  

 kan skyldneren ikke af sit eget, eller sin egen bodel eller særeje yderligere  

 friholde aktiver. (9) ---------- ---------- Trangsbeneficiet indskrænker ikke adgangen til at skaffe sig  

 fyldestgørelse gennem modregning, bortset fra modregning over for  

 skyldig arbejdsløn. (10) ---------- ---------- I praksis er den vigtigste genstand for skyldnerens udtagelsesret  

kontante penge, som skyldneren skal bruge til sit (og husstandens)  

 underhold, både til de faste udgifter og herudover til opretholdelse af en  

 beskeden levefod.
2. Tvangsfuldbyrdelse og inddrivelse m.v., som må  

 ligestilles hermed Trangsbeneficiet gælder kun direkte tvangsfuldbyrdelse  

 (eksekutionsprocessen (11))udøvet af fogeden, eventuelt pante- og  

 toldpantefogeder. (12) I andre tilfælde, der på grund af hensynet til  

intentionerne bag trangsbeneficiet (13) ganske må ligestilles dermed,  

 er det dog ved lov eller retspraksis sikret, at retsplejelovens regler om  

 trangsbeneficiet gælder fuldtud, jf. retsplejelovens § 614, stk. 1, (om  

 arrest), konkurslovens § 36, samt U 1929 s. 530 h (om at tage til brugeligt  

 pant).
---------- ---------- Fuldbyrdelsen af straffedomme sker efter strafferetsplejens regler.
I  

 henhold til retsplejelovens § 997 påhviler det politimesteren at drage omsorg  

 herfor.
 Hvis inddrivelse af bøder, jf. straffelovens § 52, stk. 3,  

inddrivelse (f.eks.) af konfiskationsbeløb, jf. retsplejelovens § 997,  

 stk. 2, eller af sagsomkostninger, jf. retsplejelovens § 1013, stk. 3,  

 sker med fogedens bistand, er der naturligvis tale om tvangsfuldbyrdelse.
De tilfælde, hvor der nu er hjemmel til inddrivelse ved  

lønindeholdelse, må ganske ligestilles med tvangsfuldbyrdelse.  

 Trangsbeneficiet må derfor gælde fuldtud. (14) ---------- ---------- Men forinden søges bødebeløb m.v. inddrevet på anden måde, herunder ved at  

 tillade afdragsvis betaling (straffelovens § 52). Fastsættelse af en  

 afdragsordning er et tilbud til den dømte.
Undlader den pågældende at  

 betale afdragene, kan ordningen ikke umiddelbart gennemtvinges.
Da der  

 således ikke er tale om tvangsfuldbyrdelse, må det, for så vidt angår  

 afdragsfastsættelsen, undersøges særskilt, hvilke af trangsbeneficiets  

 enkelte elementer der (alligevel) må antages at finde anvendelse.
 3. Fastsættelse af afdragsordning for idømte/vedtagne  

 bøder m.v.
 Det er åbenbart, at trangsbeneficiet er udtryk for en almindelig  

 retsgrundsætning, som medfører, at politimesteren ved et hvilket som helst  

 skridt, der tages for at opnå betaling er forpligtet til ex officio at påse,  

 at skyldneren fortsat har det fornødne til opretholdelsen af en beskeden  

 levefod for sig selv og husstanden, ligesom det må antages, at der heller  

 ikke her kan tages hensyn til selvforskyldt adfærd.
At princippet ikke medfører nogen videregående beskyttelse end i  

 fogedretten er uden videre klart.
Husstandsmedlemmers aktiver indgår derfor  

 også i vurderingen af betalingsevnen.
Der skal ved en konkret vurdering af indtægter og faste udgifter tages  

 hensyn til, at der skal være kontante penge tilovers til opretholdelse  

 af en beskeden levefod.
Ved tvangsfuldbyrdelse følges i fogedretterne nogle  

 vejledende regler med hensyn til størrelsen pr. husstandsmedlem, henholdsvis  

 voksen og barn.
Dette beløb er fastsat under hensynstagen til, at der  

 anvendes tvang.
Derfor holder man sig "på den sikre side". (15) ---------- ---------- Med hensyn til størrelsen af sådanne vejledende beløb pr.  

 husstandsmedlem må det antages, at afdragsvis betaling af bøder m.v.  

 principielt er forskellig fra tvangsinddrivelse.
Afdragsvis betaling er  

 frivillig - et tilbud, der ikke umiddelbart kan gennemtvinges, og ved at gå  

 ind på en - måske lidt mere byrdefuld - afdragsordning undgår skyldneren at  

 få hele apparatet (fogedret m.v.) kørt i stilling og dermed også, at hjemmets  

 eventuelt øvrige værdier kommer i søgelyset som fyldestgørelsesobjekt.
 På den baggrund er der intet (principielt), der taler imod, at der ved  

 fastsættelsen af en afdragsordning benyttes en smallere margin end ved  

 tvangsfuldbyrdelse.
Hidtil har man anvendt et udgangspunkt svarende til, at der, når de faste  

 udgifter er betalt, skal restere ca. 2.000 kr pr. voksent husstandsmedlem og  

 ca. 1.000 kr pr. barn.
Denne praksis må fortsat antages at kunne opretholdes.
For så vidt angår fastsatte bøder som forudsætning for benådning, bøder,  

 der ikke kan tvangsfuldbyrdes - har man hidtil som udgangspunkt for at  

 tillade afdragsvis betaling kun accepteret, at der skal restere 1.500 kr. pr.  

 husstandsmedlem (voksen såvel som barn). I betragtning af, at det eneste  

 alternativ er, at tilsagnet om benådning må tilbagekaldes, må det antages, at  

 også denne praksis kan opretholdes.  BILAG 12 Retningslinier vedrørende sikkerhedsstillelse Håndpantsætning af ejerpantebrev:
 Ejerpantebrevet skal overgives til politiet, forsynet med følgende  

 påtegning:
"Meddelelse i henhold til retsplejelovens § 564 og øvrige  

 meddelelser, der efter loven skal sendes til pantekreditor, bedes sendt til  

 politiet/Justitsministeriet, Direktoratet for Kriminalforsorgen, der i øvrigt  

 bemyndiges til på mine vegne at underskrive påtegninger af enhver art på  

 dette pantebrev, herunder kvitteringstransport-, moderations- og  

 relaksationspåtegninger." Udgifterne i forbindelse med dokumentets oprettelse og stempling afholdes  

 af domfældte.
Endvidere skal domfældte underskrive en  

 håndpantsætningserklæring, der fx kan have følgende indhold:
"Undertegnede........, født den........., boende........., meddeler  

 herved Justitsministeriet/Politimesteren i .......... (Politidirektøren i  

 København) på statskassens vegne 1. prioritets håndpanteret i det af mig  

 udstedte ejerpantebrev, tinglyst den......, med prioritets oprykkende  

 panteret for et beløb af ......, kr. i ejendommen matr.nr......., Jeg forpligter mig samtidig til ikke at udnytte ejerpantebrevet på anden  

 måde, fx ved sekundær håndpantsætning, medmindre  

 Justitsministeriet/Politimesterens (Politidirektørens) samtykke forinden er  

 indhentet.
 Pantsætningen sker til sikkerhed for betaling af den mig, den.....  

 ved..... idømte bøde på .....kr., sagsomkostninger på kr.....kr. samt påløbne  

 renter og omkostninger ved eventuel inddrivelse, hvilke beløb jeg har  

 forpligtet mig til at afdrage, foreløbig for tiden indtil den ....., med  

 .....kr. om måneden, første gang den ..... .
Den til enhver til værende restgæld har jeg forpligtet mig til at forrente  

 med ....% p.a. fra den ..... at regne, således at renterne erlægges samtidig  

 med afdragene og ud over disse." Ejerpantebrev og håndpantsætningserklæring skal opbevares af politiet og  

 opføres på kontoen for deponenters aktiver.
 Sekundær håndpantsætning af ejerpantebrev:
 Håndpantsætningserklæringen bør indeholde en klausul om, at panteretten  

 rykker op, når den forudgående panteret helt eller delvist indfries.  

 Meddelelse om sekundær pantsætning (denunciation), bilagt en genpart af  

 håndpantsætningserklæringen, skal fremsendes anbefalet til forpanthaver, der  

 anmodes om at notere den nye pantsætning og tilbagesende en genpart af  

 håndpantsætningserklæringen med bekræftelse på noteringen og sin  

 indforståelse med ikke at udlevere pantebrevet til debitor uden  

 Justitsministeriet/Politimesterens (Politidirektørens) tilladelse.
---------- J.nr. 14-1973 om bødeforelæg, inddrivelse af bøder og bødekartoteker.
 Efter at man i det af strukturudvalget nedsatte underudvalg vedrørende  

 sagsbehandling og arbejdsfordeling m.v. har behandlet en rapport fra  

 arbejdsgruppe 19 om bødeforelæg og inddrivelse af bøder og i tilslutning til  

 justitsministeriets ny cirkulære af 24/1 1973 om behandlingen af sager om  

 benådning og udsættelse af straffuldbyrdelse m.v., skal man herved efter  

 ministeriets anmodning meddele, at følgende praksis fremtidig bør følges:  

 .....
 Inddrivelse af bøder.
 Når en bøde er idømt eller vedtaget i retten, og grundlaget for  

 fuldbyrdelse er til stede, sendes der bødefældte en skrivelse med opfordring  

 til inden 10 dage at indbetale bødebeløbet eller at rette henvendelse til  

 bødekontoret, eventuelt telefonisk, for at træffe aftale om bødens betaling.  

 Det samme gælder, når et udenretligt bødeforlæg er vedtaget, men bøden ikke  

 er betalt eller en aftale om afdragsmæssig betaling ikke er overholdt.
I skrivelsen gøres opmærksom på, at der i tilfælde af manglende betaling  

 kan blive tale om inddrivelse af bøden ved udpantning eller om afsoning af  

 forvandlingsstraffen.
Skrivelsen vedlægges en giroblanket.
 Efter forløbet af 4 dage ud over den fastsatte betalingsfrist sendes en  

 rykkerskrivelse.
Hvis bødefældte ikke reagerer inden 10 dage herefter, søger politiet  

 kontakt med den pågældende.
Herunder afkræves bødefældte på ny beløbet, og  

 hvis han ikke kan betale, træffes der aftale om, hvornår betaling kan ske,  

 evt. om afdragsmæssig betaling.
Det søges samtidigt oplyst, om der i mangel  

 af betaling er mulighed for at foretage udpantning for bøden.
Det  

 tilkendegives bødefældte, at manglende overholdelse af aftalen vil føre til  

 udpantning eller dekretering af afsoning, men han opfordres samtidig til selv  

 at rette henvendelse til bødekontoret om mulig yderligere udsættelse med  

 betalingen, hvis han af uforudseelige grunde bliver ude af stand til at  

 overholde aftalen.
 Hvis kontakt med bødefældte ikke kan etableres, må udpantning forsøges,  

 medmindre politiet har holdepunkter for at antage, at han ikke ejer noget,  

 der kan gøres til genstand for udpantning.
Lykkes det herefter ikke at få bøden inddrevet, kan der dekreteres  

 afsoning.
Spørgsmålet herom afgøres af politimesteren eller en  

 politifuldmægtig, der påtegner sagen.
Der sendes herefter bødefældte en  

 skriftlig tilsigelse om at møde til afsoning af forvandlingsstraffen til det  

 for afsoningen berammede tidspunkt.
 Varslet bør være på mindst 10 dage, og det bør tilstræbes, at der ligger  

 en lønudbetalingsdag mellem tilsigelsen og afsoningstidspunktet.
Hvis bødefældte herefter henvender sig og tilbyder en afdragsordning, der  

 kan accepteres, og betaler første afdrag, bør iværksættelse af afsoningen  

 stilles i bero.
Udebliver bødefældte trods tilsigelsen, kan han afhentes til  

 afsoning.
Hvis bødefældte under inddrivelsen fremsætter begæring om eftergivelse af  

 bøden, stilles inddrivelsen i bero, indtil der er taget stilling til  

 eftergivelsesspørgsmålet.
Den, der under inddrivelsen har kontakt med  

 bødefældte, bør være opmærksom på, om der fremkommer oplysninger om  

 personlige og økonomiske forhold, der kan tale for hel eller delvis  

 eftergivelse af bøden.
Som sådanne forhold kan nævnes sygdom eller  

 arbejdsløshed, men der kan også tages hensyn til særligt trykkende økonomiske  

 forhold af varigere beskaffenhed.
Fremkommer sådanne oplysninger, bør der  

 optages økonomisk rapport og spørgsmålet om evt. eftergivelse afgøres, inden  

 inddrivelsen fortsætter. .....
N.
Schaumburg Ekstrakt af cirkulæreskrivelse nr. 5/1978-79.
 Journal nr. 40/1978: Forvandlingsstraf for bøder.
 I tilslutning til foreningens cirkulæreskrivelse nr. 3/1978-79 af 28.  

 september 1978, j.nr. 40/1978, kan bestyrelsen anbefale, at følgende  

 fremgangsmåde for fremtiden anvendes i tilfælde, hvor der i overensstemmelse  

 med cirkulæreskrivelse nr. 20/1972-73 er dekreteret afsoning af en bøde, der  

 ikke har kunnet inddrives på anden måde:
 I den tilsigelse til at møde til afsoning, der udsendes til bøderestanten,  

 indføjes der følgende:
"Såfremt De ønsker at ansøge om hel eller delvis eftergivelse af  

 bøden, og dette spørgsmål ikke tidligere har været rejst, må de på vedlagte  

 blanket eller ved personlig henvendelse på politikontoret, give oplysninger  

 om Deres økonomiske forhold, derunder om Deres familieforhold.
Hel eller  

 delvis eftergivelse kan kun forventes, såfremt Deres økonomiske forhold uden  

 egen skyld for en længere periode er sådanne, at De ikke uden alvorlige  

 følger for egne eller familiens forhold kan betale bøden helt eller  

 delvis." Da det kan forudses, at der herefter vil fremkomme en del ansøgninger om  

 eftergivelse, og da dette muligt kan medføre problemer i forhold til  

 arresthuset, fordi det fastsatte tidspunkt for afsoningens påbegyndelse ikke  

 kan fastholdes, kan der dog være grund til at overveje, om man efter at  

 afsoning er dekreteret, men inden tilsigelse til afsoning udsendes, bør sende  

 bøderestanten en meddelelse af følgende indhold:
"Det meddeles herved, at der i dag er truffet bestemmelse om, at den  

 Dem pålagte bøde stor/til rest som endnu ikke er betalt, vil være at afsone  

 med hæfte i .... dage.
De vil snarest modtage tilsigelse til at møde til  

 afsoning.
 Afsoningen kan afværges, hvis De snarest betaler bøden eller med  

 herværende bødekontor træffer aftale om betalingen.
Såfremt De ønsker at ansøge om hel eller delvis eftergivelse af bøden, og  

 dette spørgsmål ikke tidligere har været rejst, må De på vedlagte blanket  

 eller ved personlig henvendelse på politikontoret give oplysninger om Deres  

 økonomiske forhold, derunder om Deres familieforhold.
Hel eller delvis  

 eftergivelse kan kun forventes, såfremt Deres økonomiske forhold uden egen  

 skyld for en længere periode er sådanne, at De ikke uden alvorlige følger for  

 egne eller familiens forhold kan betale bøden helt eller delvis." .....
