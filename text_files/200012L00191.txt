Fremsat den 20. marts 2001 af  

 indenrigsministeren (Karen Jespersen) Forslag til Lov om ændring af  

 udlændingeloven (Frihedsberøvelse af asylansøgere og  

 administrativ udvisning m.v.) § 1 I udlændingeloven, jf. lovbekendtgørelse nr. 600 af 23. juni  

 2000, foretages følgende ændringer:
 1. § 25 a, stk. 1, nr. 1, affattes  

 således:
»1) udlændingen uden for de i §§ 22-24 nævnte  

 tilfælde er dømt for overtrædelse af § 42 a,  

 stk. 7, 2. pkt., jf. § 60, stk. 1, straffelovens  

 §§ 119, 244, 266 eller 276-284, toldlovens § 73,  

 stk. 2, jf. stk. 1, nr. 1, eller lov om våben og  

 eksplosivstoffer, eller udlændingen over for politiet har erkendt  

 overtrædelsen eller er pågrebet under eller i umiddelbar  

 tilknytning til udøvelsen af det strafbare forhold,« 2. I § 34, stk. 2, nr. 2, § 36, stk. 2, 2.  

 pkt., og § 42 a, stk. 8, nr. 1, indsættes efter  

 "udlændingen": "uden rimelig grund".
 3. I § 35 indsættes efter stk. 1 som  

 nyt stykke:
»Stk. 2. En udlænding, som har indgivet ansøgning  

 om opholdstilladelse i medfør af § 7, og som er udvist ved  

 endelig dom efter §§ 22-24, kan varetægtsfængsles med  

 henblik på at sikre en effektiv fuldbyrdelse af bestemmelsen om  

 udvisning.« Stk. 2 bliver herefter stk. 3.
 4. § 36, stk. 2, 3. pkt., ophæves.
 5. I § 36 indsættes som stk. 3 og 4:
 »Stk. 3. En udlænding, som har indgivet ansøgning  

 om opholdstilladelse i medfør af § 7, og som er udvist efter  

 § 25 a, stk. 1, kan frihedsberøves med henblik på at  

 sikre en effektiv fuldbyrdelse af afgørelsen om udvisning.
Stk. 4. Såfremt de i § 34 nævnte  

 foranstaltninger ikke er tilstrækkelige til at sikre en effektiv  

 behandling af asylansøgningen og udsendelse af landet, kan en  

 udlænding, som har indgivet ansøgning om opholdstilladelse i  

 medfør af § 7, frihedsberøves under asylsagens behandling,  

 hvis udlændingen gennem sin adfærd lægger væsentlige  

 hindringer i vejen for asylsagens oplysning ved 1)	gentagne gange uden rimelig grund at udeblive fra afhøringer  

 ved politiet eller Udlændingestyrelsen, hvortil den  

 pågældende er indkaldt, 2)	ikke at meddele eller ved at tilsløre oplysninger om sin  

 identitet, nationalitet eller rejserute eller ved at meddele utvivlsomt  

 urigtige oplysninger herom, jf. § 40, stk. 1, 1. og 2. pkt.,  

 eller 3)	på anden, lignende måde ikke at medvirke til sagens  

 oplysning.« 6. § 37 f ophæves.
 7. § 42 a, stk. 7, 2. pkt., affattes  

 således:
»En sådan udlænding må ikke gennem  

 voldelig eller truende adfærd over for personer, der udfører  

 opgaver med driften af et indkvarteringssted for udlændinge, eller over  

 for personer, der i øvrigt opholder sig på indkvarteringsstedet,  

 lægge hindringer i vejen for udførelsen af opgaver med driften  

 af indkvarteringsstedet eller for opretholdelsen af ro og orden på  

 indkvarteringsstedet.« 8. Efter § 42 d indsættes:
»§ 42 e.
Ejendommen matr. nr. 1f Sandholm, Blovstrød,  

 Sandholmgårdsvej 40-44 i Allerød Kommune, kan anvendes  

 til 1)	modtagecenter for nyankomne udlændinge, som har indgivet  

 ansøgning om opholdstilladelse i medfør af § 7, 2)	indkvarteringssted for de i § 42 a, stk. 1 og 2,  

 nævnte udlændinge, 3)	faciliteter til brug for frihedsberøvelse i medfør af  

 § 36, og 4)	faciliteter til brug for administration i tilknytning til de i nr.  

 1-3 nævnte funktioner.
Stk. 2. Der må kun etableres mulighed for modtagelse og  

 indkvartering af indtil 1050 asylansøgere.
Ny bebyggelse kan placeres  

 inden for den på kortbilaget til loven angivne zone 2. Endvidere kan  

 der inden for den på kortbilaget til loven angivne zone 1 placeres  

 nybyggeri tilpasset den eksisterende bebyggelsesstruktur.
Stk. 3. Bestemmelserne i lov om planlægning om region-,  

 kommune- og lokalplaner samt om tilladelse efter lovens § 35,  

 stk. 1, finder ikke anvendelse på den i stk. 1 nævnte  

 ejendom, så længe ejendommen anvendes til de i stk. 1  

 angivne formål.
Ved genanvendelse af eksisterende bygninger til de i  

 stk. 1 angivne formål finder Bygningsreglementet af 1995 ikke  

 anvendelse.« 9. I § 56 indsættes efter stk. 5 som  

 nyt stykke:
»Stk. 6. Flygtningenævnets formand eller den, formanden  

 bemyndiger dertil, kan beslutte, at en sag eller en bestemt gruppe af sager,  

 der skal behandles efter § 53, stk. 2, skal undergives særlig  

 hurtig behandling.« Stk. 6-8 bliver herefter stk. 7-9.
 10. I § 59, stk. 1, ændres »bøde,  

 hæfte eller fængsel indtil 6 måneder« til: »bøde  

 eller fængsel indtil 6 måneder«.
 11. I § 59, stk. 2, ændres »bøde,  

 hæfte eller fængsel indtil 1 år« til: »bøde eller  

 fængsel indtil 1 år«.
 12. I § 59, stk. 5, 1. pkt., ændres  

 »bøde, hæfte eller fængsel indtil 2 år« til:  

 »bøde eller fængsel indtil 2 år«.
 13. I § 60, stk. 1 og 2, ændres  

 »hæfte« til: »fængsel indtil 4 måneder«.
§ 2 Stk. 1. Loven træder i kraft den 1. august 2001.  

 § 1, nr. 8 og § 3 træder i kraft dagen efter  

 bekendtgørelsen i Lovtidende. § 1, nr. 10-13, træder i  

 kraft den 1. juli 2001.
 Stk. 2. Udlændingelovens § 25 a, stk. 1, nr.  

 1, § 35, stk. 2, og § 36, stk. 3, som affattet ved denne  

 lovs § 1, nr. 1, 3 og 5, finder alene anvendelse, såfremt det  

 forhold, der begrunder udvisningen, er begået efter lovens  

 ikrafttræden.
 Stk. 3. Udlændingelovens § 36, stk. 4, som  

 affattet ved denne lovs § 1, nr. 5, finder ikke anvendelse for  

 udlændinge, der inden lovens ikrafttræden har indgivet  

 ansøgning om opholdstilladelse efter udlændingelovens  

 § 7.
§ 3 Lokalplan 120 vedrørende det område, der er nævnt i  

 udlændingelovens § 42 e, stk. 1, som affattet ved denne lov,  

 ophæves.
§ 4 Loven gælder ikke for Færøerne og Grønland, men  

 kan ved kongelig anordning helt eller delvis sættes i kraft for disse  

 landsdele med de afvigelser, som de særlige færøske eller  

 grønlandske forhold tilsiger.
Bemærkninger til lovforslaget Almindelige bemærkninger 1. Lovforslagets baggrund og indhold Det er afgørende for regeringen at sikre, at  

 asylansøgere, der opholder sig her i landet, indretter sig efter de  

 regler, der findes i det danske samfund.
Det gælder ikke mindst  

 reglerne i straffeloven og særlovgivningen.
Det er endvidere vigtigt at  

 sikre opretholdelsen af ro og orden på landets asylcentre, ligesom det  

 er afgørende, at de regler, der gælder for asylsagsbehandlingen  

 med hensyn til asylansøgeres pligt til at medvirke til at oplyse deres  

 sag, overholdes.
 Hvis asylansøgere ikke overholder disse regler,  

 finder regeringen, at der bør skrides ind øjeblikkeligt og med  

 konsekvens.
Regeringen iværksatte i efteråret 2000 en  

 række initiativer som led i indsatsen over for kriminalitet blandt  

 asylansøgere.
Der blev i den forbindelse blandt andet oprettet et  

 særligt hastecenter i Center Sandholm, hvor kriminelle  

 asylansøgere og nyindrejste asylansøgere fra SNG-landene  

 indkvarteres, ligesom der blev etableret en task force i  

 Udlændingestyrelsen, der hastebehandler sager vedrørende de  

 nævnte asylansøgere.
Herudover omfattede initiativerne en  

 styrkelse af politiindsatsen i og omkring Center Sandholm, ligesom  

 samarbejdet mellem landets øvrige asylcentre og de tilhørende  

 politikredse er blevet intensiveret.
Rigspolitiets statistik over antallet af sigtelser over  

 for asylansøgere i 2000 viser, at der i 2000 er rejst i alt 5.107  

 sigtelser mod asylansøgere for overtrædelser af straffeloven og  

 særlovgivningen, heraf 1.159 i fjerde kvartal.
Statistikken viser  

 endvidere, at antallet af sigtede asylansøgere i forbindelse med  

 overtrædelser af straffeloven og særlovgivningen i 2000 var  

 1.829.
Antallet af asylansøgere, der sigtes for  

 overtrædelser af straffeloven og særlovgivningen, befinder sig  

 dermed efter regeringens opfattelse   uanset de nævnte initiativer  

 fortsat ikke på et acceptabelt niveau.
Endvidere har der   også  

 efter iværksættelsen af initiativerne mod kriminalitet blandt  

 asylansøgere   været episoder, hvor asylansøgere har  

 optrådt voldeligt og truende på asylcentre.
Dansk Røde Kors har oplyst, at det kan være  

 et stort problem for personalet og de andre beboere på asylcentrene og  

 for opretholdelsen af ro og orden på asylcentrene, at nogle  

 asylansøgere optræder voldeligt eller truende over for andre  

 beboere på centret.
Det fremgår af Dansk Røde Kors  

  statistik for 2000 (marts-december) over indberetninger til brug for  

 arbejdsmiljømæssig og psyko-social opfølgning i  

 forbindelse med vold, trusler om vold m.v. på Dansk Røde Kors  

  asylcentre, at der i perioden marts-december 2000 er indberettet i  

 alt 175 tilfælde af vold mellem beboerne, 81 tilfælde af trusler  

 mellem beboerne, 83 tilfælde af chikane mellem beboerne og 32  

 tilfælde af vold mod personalet.
Hertil kommer, at udlændingemyndighederne oplever  

 det som et stort problem, at nogle asylansøgere lægger  

 hindringer i vejen for oplysningen af deres asylsag.
En sådan  

 adfærd, der kan give anledning til at antage, at de  

 pågældende ikke har et egentligt asylgrundlag, forsinker og  

 besværliggør sagsbehandlingen og er skadelig både i  

 forhold til den generelle tillid til asylsystemet og i forhold til de  

 asylansøgere, som medvirker til at tilvejebringe oplysninger i deres  

 asylsag.
 Lovforslaget indebærer på den baggrund, at der  

 fremover vil kunne ske frihedsberøvelse af asylansøgere, der er  

 administrativt udvist på grund af kriminalitet, og af  

 asylansøgere, der gennem deres adfærd lægger  

 væsentlige hindringer i vejen for asylsagens oplysning.
 Det overordnede formål med lovforslaget er dels at  

 modvirke kriminalitet blandt asylansøgere, dels at sikre andre  

 asylansøgere på asylcentrene mod vold og trusler og dermed  

 også sikre ro og orden på asylcentrene.
Lovforslaget har endvidere til formål at medvirke  

 til at forbedre oplysningen af de asylsager, hvor en asylansøger  

 gennem sin adfærd modvirker sagsoplysningen.
I en række  

 tilfælde, hvor en asylansøger ikke medvirker til sagens  

 oplysning, er der således grund til at tro, at det væsentligste  

 formål med ansøgningens indgivelse ikke er at opnå  

 opholdstilladelse her i landet, men at udnytte opholdet under asylsagens  

 behandling til f.eks. at begå kriminalitet.
 Herudover indebærer lovforslaget, at  

 anvendelsesområdet for udlændingelovens bestemmelser om  

 administrativ udvisning udvides til også at omfatte tilfælde,  

 hvor en asylansøger optræder voldeligt eller truende over for  

 personalet eller beboere på et asylcenter, samt overtrædelser af  

 visse af straffelovens bestemmelser om vold m.v. og overtrædelser af  

 våbenloven.
 Forslaget indebærer endelig, at  

 Flygtningenævnets formand eller den, formanden bemyndiger dertil, i  

 udlændingeloven gives udtrykkelig kompetence til at beslutte, at en sag  

 eller en bestemt gruppe af sager skal undergives særlig hurtig  

 behandling i nævnet.
 Det er forudsat, at de foreslåede lovændringer  

 skal ledsages af administrative initiativer, der skal sikre, at  

 asylansøgere på et meget tidligt tidspunkt efter  

 asylansøgningens indgivelse modtager målrettet og præcis  

 information om de regler, som de forventes at rette sig efter, mens deres  

 asylsag behandles, og om konsekvenserne af at overtræde dem.
 Det er endvidere forudsat, at de asylansøgere, der  

 har indgivet ansøgning om asyl før lovens ikrafttræden,  

 modtager målrettet og præcis information om de foreslåede  

 ændringer af betingelserne for administrativ udvisning og om de  

 foreslåede konsekvenser i form af frihedsberøvelse eller  

 varetægtsfængsling, hvis den pågældende  

 asylansøger efter lovens ikrafttræden begår et forhold,  

 der medfører udvisning efter udlændingelovens § 22-24 eller  

 § 25 a, stk. 1. Der henvises herved til bemærkningerne til  

 lovforslagets § 1, nr. 1, 3 og 5, og § 2.
2. Lovforslagets indhold 2.1. Frihedsberøvelse af asylansøgere, der er administrativt  

 udvist efter udlændingelovens § 25 a, stk. 1, eller udvist  

 ved dom efter udlændingelovens §§ 22-24 Efter udlændingeloven medfører en  

 afgørelse om udvisning, at den pågældende udlændings  

 eventuelle visum eller opholdstilladelse bortfalder, og at udlændingen  

 ikke uden tilladelse på ny må indrejse og opholde sig her i  

 landet (indrejseforbud). Udlændingen skal således udrejse af  

 landet, og politiet drager omsorg for udrejsen, hvis ikke dette sker  

 frivilligt.
 Det bagvedliggende formål med udlændingelovens  

 regler om udvisning af udlændinge på grund af kriminalitet er at  

 forhindre sådanne udlændinge i at færdes frit her i  

 landet.
I tilfælde, hvor en udlænding, der udvises,  

 har en asylansøgning under behandling, skal der imidlertid  

 træffes afgørelse i asylsagen, inden asylansøgeren   i  

 tilfælde af afslag på asylansøgningen   kan udsendes af  

 landet, og udvisningsafgørelsen dermed blive endeligt fuldbyrdet.  

 Udsendelse af landet kan ikke ske, førend asylsagen er  

 færdigbehandlet.
Ellers ville der være risiko for, at  

 udlændingemyndighederne   i strid med Danmarks internationale  

 forpligtelser   udsendte en asylansøger til et land, hvor den  

 pågældende ville risikere at blive udsat for  

 forfølgelse.
 Det forhold, at en udlænding har indgivet en  

 ansøgning om asyl, bevirker således, at den  

 pågældende får en bedre retsstilling end udlændinge,  

 der ikke har indgivet ansøgning om asyl, idet der ikke   som  

 tilfældet er i øvrigt   kan ske udsendelse af en udvist  

 asylansøger umiddelbart efter, at udvisningsafgørelsen er  

 truffet.
 Udlændingeloven indeholder i dag i § 36,  

 stk. 1, 1. pkt., hjemmel til, at politiet kan bestemme, at en  

 udlænding skal frihedsberøves, såfremt de i  

 udlændingelovens § 34 nævnte mindre indgribende  

 foranstaltninger (deponering af pas, meldepligt m.v.) ikke er  

 tilstrækkelige til at sikre muligheden for blandt andet administrativ  

 udvisning efter udlændingelovens § 25 a, stk. 1, eller for  

 udsendelse af en udlænding, der efter reglerne i udlændingelovens  

 kapitel 1 og 3-5 a i øvrigt ikke har ret til at opholde sig her i  

 landet.
 Udlændingelovens § 36, stk. 1, 1. pkt.,  

 giver således mulighed for at frihedsberøve en udlænding,  

 mens det undersøges, om betingelserne for administrativ udvisning er  

 til stede, ligesom bestemmelsen giver mulighed for at frihedsberøve en  

 udlænding i tiden fra afgørelsen om udvisning er truffet, og  

 indtil udsendelse kan finde sted.
 Bestemmelsen i udlændingelovens § 36,  

 stk. 1, 1. pkt., indeholder imidlertid efter Indenrigsministeriets  

 opfattelse ikke tilstrækkelig hjemmel til at  

 frihedsberøve en asylansøger, der er blevet administrativt  

 udvist, under den resterende del af asylsagens behandling, og indtil  

 udsendelse i tilfælde af afslag på asyl kan finde sted.
 Med henblik på at sikre det bagvedliggende  

 formål med udlændingelovens udvisningsregler og dermed en  

 effektiv fuldbyrdelse af udvisningsafgørelserne foreslås det  

 derfor, at asylansøgere, der udvises i medfør af  

 udlændingelovens § 25 a, stk. 1, skal kunne  

 frihedsberøves, jf. den i lovforslagets § 1, nr. 5,  

 foreslåede bestemmelse i § 36, stk. 3. Herved sikres det, at  

 de pågældende   som andre udviste udlændinge  

 afskæres fra at færdes frit her i landet.
Da bestemmelsen skal sikre, at de pågældende  

 asylansøgere afskæres fra at færdes frit her i landet,  

 indtil udvisningsafgørelsen kan fuldbyrdes, vil en vurdering af, om de  

 i udlændingelovens § 34 nævnte mindre indgribende  

 foranstaltninger (meldepligt m.v.) kan anvendes som alternativ til  

 frihedsberøvelse ikke være relevant.
Det er derfor efter  

 forslaget ikke en betingelse for anvendelse af frihedsberøvelse, at en  

 sådan vurdering foretages.
 Da formålet med den foreslåede adgang til  

 frihedsberøvelse vil være at sikre en effektiv fuldbyrdelse af  

 en administrativ afgørelse om udvisning af en udlænding, der har  

 indgivet ansøgning om asyl, og hvis asylansøgning er under  

 behandling, herunder eventuelt i Dublin-proceduren, vil det være  

 udgangspunktet, at frihedsberøvelsen opretholdes under den resterende  

 del af asylsagens behandling.
 Det bemærkes i den forbindelse, at  

 Udlændingestyrelsen har oplyst, at den samlede gennemsnitlige  

 sagsbehandlingstid i hele asylsystemet i endeligt afsluttede spontane  

 asylsager   fra registrering af asylansøgeren til meddelelse af  

 opholdstilladelse eller udsendelse af landet   i 2000 udgjorde 186
dage.
Af hensyn til overholdelsen af Danmarks internationale  

 forpligtelser, jf. afsnit 3, og det almindelige proportionalitetsprincip vil  

 frihedsberøvelsen kun blive opretholdt i det omfang,  

 asylsagsbehandlingen ikke trækker unødigt i langdrag.
Det  

 forudsættes derfor, at behandlingen af asylansøgninger fra  

 asylansøgere, der frihedsberøves efter den foreslåede  

 bestemmelse, fremskyndes mest muligt af asylmyndighederne.
Den særlige hasteprocedure, der siden september 2000  

 er anvendt i forhold til nyindrejste asylansøgere fra SNG-landene og  

 kriminelle asylansøgere af andre nationaliteter, forudsættes  

 anvendt i forbindelse med fremskyndelsen af sagsbehandlingen af sager  

 omfattet af forslaget.
Det indebærer, at der foretages en hurtig  

 sagsbehandling hos politiet i den indledende fase inden registreringen af  

 asylansøgerne, og at sagerne ikke vil indgå i den såkaldte  

 Dublin-procedure med henblik på at fastslå, om et andet EU-land  

 er ansvarligt for asylsagsbehandlingen, medmindre der i den enkelte sag er  

 udsigt til afklaring af dette spørgsmål inden for kortere tid.  

 Hvis Dublin-proceduren er sat i værk på tidspunktet for  

 frihedsberøvelsen, vil den pågældende asylansøger  

 skulle udtages af Dublin-proceduren, medmindre der i den enkelte sag er  

 udsigt til afklaring af dette spørgsmål inden for kortere tid.  

 Endvidere vil en særlig sagsbehandlingsenhed (task force) hos  

 Udlændingestyrelsen hastebehandle sagerne, ligesom der vil ske  

 hastebehandling af sagerne i Flygtningenævnet og i  

 Indenrigsministeriet, hvis der ansøges om humanitær  

 opholdstilladelse m.v. efter endeligt afslag på asyl.
I flertallet af sager vurderes det, at en fremskyndet  

 sagsbehandling i alle led vil kunne foretages på i alt 3-4  

 måneder.
Hertil kommer den tid, der medgår til udsendelse af  

 landet, efter at der foreligger en endelig afgørelse om afslag  

 på asyl.
I nogle sager   f.eks. sager, der viser sig at kunne  

 afgøres efter åbenbart grundløs-proceduren   vil  

 sagsbehandlingen kunne foretages hurtigere.
I andre sager, der er mere  

 komplicerede, vil sagsbehandlingen   uanset at den fremskyndes mest muligt  

 kunne vare op til 6 måneder eller længere.
 Frihedsberøvelsen forudsættes at kunne  

 opretholdes også i tilfælde, hvor sagsbehandlingen er  

 længerevarende, hvis sagsbehandlingstiden   eller store dele heraf  

 beror på den pågældende asylansøger selv, f.eks.  

 fordi den pågældende ikke medvirker til sagens oplysning.
 En generel udsættelse af behandlingen af en gruppe  

 sager, f.eks. fordi der er iværksat en indhentelse af  

 baggrundsoplysninger om et bestemt land, vil kunne medføre, at  

 frihedsberøvelsen skal ophøre, såfremt  

 baggrundsoplysningerne ikke kan forventes at foreligge inden for en rimelig  

 tidshorisont.
 Spørgsmålet om, hvor længe  

 frihedsberøvelsen vil kunne opretholdes, er således i alle  

 tilfælde afhængigt af en konkret vurdering af sagens  

 omstændigheder, hvori blandt andet de ovennævnte synspunkter vil  

 skulle indgå.
 Det forudsættes, at adgangen i  

 udlændingelovens § 36, stk. 1, 1. pkt., til at  

 frihedsberøve en udlænding, mens det undersøges, om  

 betingelserne for administrativ udvisning er til stede, anvendes i videst  

 muligt omfang i forhold til de af forslaget omfattede  

 asylansøgere.
 På samme måde forudsættes det, at  

 udlændingelovens § 36, stk. 1, 1. pkt., om  

 frihedsberøvelse med henblik på at sikre udsendelse af landet  

 anvendes efter asylsagens afslutning i videst muligt omfang i de  

 tilfælde, hvor der meddeles afslag på asyl.
 I de tilfælde, hvor en udlænding udvises ved  

 dom, jf. udlændingelovens §§ 22-24, er der i dag adgang til at  

 varetægtsfængsle den pågældende, når der er  

 bestemte grunde til at anse varetægtsfængsling for  

 nødvendig for at sikre udlændingens tilstedeværelse under  

 sagen og under eventuel appel, indtil en eventuel bestemmelse om udvisning  

 kan fuldbyrdes, jf. udlændingelovens § 35, stk. 1. Adgangen  

 til varetægtsfængsling gælder både i de  

 tilfælde, hvor den pågældende er idømt en ubetinget  

 frihedsstraf, og i de tilfælde, hvor den pågældende er  

 idømt en betinget frihedsstraf, jf. udlændingelovens § 24,  

 nr. 2.
 Varetægtsfængsling kan ske, når der er  

 bestemte grunde til at anse varetægtsfængslingen for  

 nødvendig for at sikre udlændingens tilstedeværelse.
 Med henblik på at skabe parallelitet mellem den  

 foreslåede bestemmelse om frihedsberøvelse af  

 asyl-ansøgere, der er administrativt udvist, og udlændingelovens  

 § 35 om varetægtsfængsling af udlændinge, der er  

 udvist ved dom, foreslås der tilvejebragt en udtrykkelig lovhjemmel til  

 at varetægtsfængsle en asylansøger, der er udvist ved  

 endelig dom efter udlændingelovens §§ 22-24, efter straffens  

 udståelse med henblik på at sikre en effektiv fuldbyrdelse af  

 bestemmelsen om udvisning, jf. den i lovforslagets § 1, nr. 3,  

 foreslåede § 35, stk. 2.
 Det forudsættes, at politiet søger at sikre,  

 at asylansøgere, der er udvist ved dom, varetægtsfængsles  

 i videst muligt omfang efter den foreslåede bestemmelse parallelt til  

 den ovenfor foreslåede frihedsberøvelsesadgang over for  

 asylansøgere, der er administrativt udvist.
 Den foreslåede bestemmelse skal sikre, at  

 asylansøgere, der er udvist ved dom, afskæres fra at  

 færdes frit her i landet efter straffens udståelse (eller efter  

 modtagelsen af en dom om betinget frihedsstraf), og indtil udvisningen kan  

 endeligt fuldbyrdes.
På den baggrund vil varetægtsfængslingen  

 som udgangspunkt kunne opretholdes, indtil asylansøgningen er  

 færdigbehandlet.
Det er dog en forudsætning, at  

 varetægtsfængslingen kun vil blive opretholdt i det omfang,  

 asylsagsbehandlingen ikke trækker unødigt i langdrag.
Med hensyn  

 til varetægtsfængslingens tidsmæssige udstrækning  

 henvises til det ovenfor anførte herom vedrørende forslaget om  

 frihedsberøvelse af asylansøgere, der er administrativt  

 udvist.
 Udlændinge, der ikke er asylansøgere, og som  

 er udvist ved endelig dom efter §§ 22-24, vil fortsat kunne  

 varetægtsfængsles i det omfang, det sker i dag, efter  

 udlændingelovens § 35, stk. 1.
2.2. Frihedsberøvelse af asylansøgere med henblik  

 på at sikre en effektiv behandling af asylansøgningen og  

 udsendelse af landet Udlændingestyrelsen og Rigspolitiet oplever det som  

 et væsentligt problem i det daglige arbejde med behandlingen af  

 asylsager, at asylansøgere uden rimelig grund udebliver fra de  

 afhøringer, samtaler m.v., som de pågældende tilsiges til  

 i forbindelse med sagsbehandlingen.
Udlændingestyrelsen og Rigspolitiet  

 har således oplyst, at der forekommer udeblivelser i et omfang, der  

 svarer til to udeblivelser om dagen, og at det er det klare indtryk, at  

 udeblivelserne i vidt omfang sker for at trække sagsbehandlingen i  

 langdrag.
 Betydningen heraf er   foruden forsinkelsen af sagens  

 behandling   væsentlig spildtid hos udlændingemyndighederne og  

 ekstraudgifter til tolke, der forgæves er tilsagt til asylsamtaler.  

 Disse udeblivelser har også negative konsekvenser for de  

 asylansøgere, der ikke misbruger eller udnytter asylsystemet, idet  

 spildtiden hos myndighederne generelt medvirker til at forlænge  

 sagsbehandlingstiderne.
Hertil kommer, at et ikke ubetydeligt antal  

 asylansøgere angiver en forkert alder eller nationalitet.
Rigspolitiet  

 har oplyst, at der i 2000 skønsmæssigt blev foretaget ca. 400  

 sprogtests og 25 aldersundersøgelser. 18 ud af de 25  

 aldersundersøgelser har ført til ændret registrering af  

 den pågældendes fødedata.
Det er endvidere  

 Udlændingestyrelsens og Rigspolitiets generelle vurdering for så  

 vidt angår asylansøgere fra SNG-landene, at en meget stor del af  

 resultaterne fra de gennemførte sprogtests afkræfter  

 ansøgerens egne oplysninger om sin nationalitet.
Det er Rigspolitiets  

 vurdering, at det i nogle tilfælde forekommer, at gennemførelse  

 af sprogtest eller aldersundersøgelse kan undlades, fordi en  

 asylansøger   over for hvem Udlændingestyrelsen eller politiet  

 tilkendegiver at ville foretage en sprogtest eller aldersundersøgelse  

   ændrer den oprindelige angivne forklaring om sin nationalitet eller  

 alder.
 Endelig er der mange asylansøgere, der bevidst  

 tilslører deres identitet og rejserute bl.a. ved at bortskaffe pas og  

 andre dokumenter, ved at fjerne mærkater fra tøj m.v. og ved  

 ikke at ansøge om asyl ved indrejsen.
Udlændingeloven indeholder i § 36, stk. 2,  

 2. pkt., hjemmel til at frihedsberøve en asylansøger, hvis den  

 pågældende udebliver fra en afhøring ved politiet eller  

 Udlændingestyrelsen, hvortil den pågældende er indkaldt.  

 Det følger af lovbemærkningerne til bestemmelsen (lovforslag nr.  

 L 257 af 1. april 1992, side 10 og 21-22), at det vil være en  

 forudsætning for at kunne frihedsberøve, at udlændingen  

 har fået kendskab til, at han skal komme til stede ved  

 afhøringen, og om tid og sted herfor.
Er udeblivelsen undskyldelig,  

 f.eks. på grund af sygdom, kan frihedsberøvelse ikke ske.
Det  

 følger endvidere af bemærkningerne, at såfremt en  

 asylansøger frihedsberøves efter bestemmelsen,  

 forudsættes det, at afhøringen søges gennemført  

 så snart som muligt.
Bestemmelsen giver således adgang til en  

 ganske kortvarig frihedsberøvelse   fra nogle få timer til under  

 et døgn og har alene til hensigt at sikre asyl-ansøgerens  

 tilstedeværelse ved afhøringen.
Kan afhøringen ikke  

 gennemføres inden for dette tidsrum, må den  

 pågældende løslades.
 Der er ikke i dag hjemmel i udlændingeloven til at  

 frihedsberøve asylansøgere, der gennem deres adfærd  

 lægger væsentlige hindringer i vejen for asylsagens  

 oplysning.
Det foreslås, at der indføres mulighed for at  

 frihedsberøve sådanne asylansøgere, jf. den i  

 lovforslaget § 1, nr. 5, foreslåede bestemmelse i § 36,  

 stk. 4, med det formål at sikre en effektiv behandling af  

 asylansøgningen og udsendelse af landet.
En af forslaget omfattet  

 adfærd, der kan føre til frihedsberøvelse, vil f.eks.  

 foreligge, hvis asylansøgeren gentagne gange uden rimelig grund  

 udebliver fra afhøringer ved politiet eller Udlændingestyrelsen,  

 hvortil den pågældende er indkaldt, eller hvis  

 asyl-ansøgeren ikke meddeler eller tilslører oplysninger om sin  

 identitet, nationalitet eller rejserute eller meddeler utvivlsomt urigtige  

 oplysninger herom.
 Forslaget skal medvirke til at undgå, at  

 asylansøgere lægger væsentlige hindringer i vejen for  

 asylsagens oplysning og dermed opnår et længerevarende  

 processuelt ophold her i landet under asylsagsbehandlingen f.eks. for at  

 begå kriminalitet her i landet eller for at opnå  

 økonomiske ydelser (kost-, tøj- og lommepenge) som led i  

 indkvarteringen på et asylcenter.
Det bemærkes i den forbindelse, at det i  

 almindelighed må antages, at en asylansøger, der har reelle  

 grunde til at søge om asyl her i landet, vil være  

 tilbøjelig til at medvirke til sagens oplysning.
Omvendt må det  

 antages, at mange af de asylansøgere, der gennem en adfærd som  

 beskrevet ovenfor lægger væsentlige hindringer i vejen for sagens  

 oplysning, ikke har det som det væsentligste formål med  

 asylansøgningens indgivelse at opnå asyl her i landet, men at  

 formålet med ansøgningens indgivelse snarere er at udnytte det  

 processuelle ophold her i landet, mens asylsagen behandles.
 Da formålet med frihedsberøvelsen vil  

 være at sikre en effektiv behandling af asylansøgningen og  

 udsendelse af landet, vil frihedsberøvelsen som udgangspunkt skulle  

 opretholdes, indtil asylansøgeren har medvirket til sagens oplysning  

 på en sådan måde, at sagsbehandlingen kan  

 gennemføres effektivt   om nødvendigt under den resterende del  

 af asylansøgningens behandling.
Af hensyn til overholdelsen af Danmarks internationale  

 forpligtelser, jf. afsnit 3, og det almindelige proportionalitetsprincip vil  

 frihedsberøvelsen kun blive opretholdt i det omfang,  

 asylsagsbehandlingen ikke trækker unødigt i langdrag, uden at  

 det skyldes asylansøgerens egne forhold, og kun, hvis de i  

 udlændingelovens § 34 nævnte mindre indgribende  

 foranstaltninger (meldepligt m.v.) ikke er tilstrækkelige til at sikre  

 en effektiv behandling af asylansøgningen og udsendelse af landet.
Det  

 forudsættes derfor, at behandlingen af asylansøgninger fra  

 asylansøgere, der frihedsberøves efter den foreslåede  

 bestemmelse, fremskyndes mest muligt af asylmyndighederne.
For så vidt  

 angår den forventede sagsbehandlingstid for disse sager henvises til  

 det anførte i afsnit 2.1.
Frihedsberøvelsen vil i øvrigt   i  

 overensstemmelse med det almindelige proportionalitetsprincip   altid blive  

 iværksat og opretholdt ud fra en konkret, individuel vurdering af den  

 enkeltes situation.
Der vil i den forbindelse skulle lægges vægt  

 på graden af asylansøgerens hindring af sagens oplysning.
Der  

 vil ikke blive foretaget frihedsberøvelse efter bestemmelsen,  

 såfremt den manglende medvirken er undskyldelig f.eks. hvis gentagen  

 udeblivelse fra en samtale med politiet eller Udlændingestyrelsen  

 skyldes sygdom eller i øvrigt er sket med rimelig grund.
 Frihedsberøvelsen vil skulle ophøre, hvis  

 asylansøgeren under frihedsberøvelsen medvirker til sagens  

 oplysning på en sådan måde, at sagsbehandlingen kan  

 gennemføres effektivt.
2.3. Asylansøgere m.v., der optræder voldeligt eller  

 truende over for andre beboere på asylcentrene I dag er det udtrykkeligt fastsat i udlændingeloven,  

 at asylansøgere m.v., der opholder sig på asylcentre, ikke  

 gennem voldelig eller truende adfærd over for personalet på  

 asylcentrene må lægge hindringer i vejen for udførelsen af  

 personalets opgaver, jf. udlændingelovens § 42 a, stk. 7, 2.  

 pkt.
 Overtrædelse af bestemmelsen kan   i det omfang den  

 udviste adfærd ikke kan straffes efter straffelovens bestemmelser om  

 vold og trusler   straffes med bøde eller under skærpende  

 omstændigheder med hæfte (fængsel indtil 4 måneder),  

 jf. udlændingelovens § 60, stk. 1. Der henvises i den  

 forbindelse til lovforslagets § 1, nr. 13.
 Det foreslås, at bestemmelsen i  

 udlændingelovens § 42 a, stk. 7, 2. pkt., ændres,  

 således at asylansøgere, der opholder sig på asylcentre,  

 ikke gennem voldelig eller truende adfærd over for hverken personalet  

 på asylcentret eller over for de andre beboere på asylcentret  

 må lægge hindringer i vejen for udførelsen af opgaver med  

 driften af asylcentret eller for opretholdelsen af ro og orden på  

 asylcentret, jf. lovforslagets § 1, nr. 7. Overtrædelse af  

 bestemmelsen vil   som ovenfor anført   kunne straffes med bøde  

 eller under skærpende omstændigheder med hæfte  

 (fængsel indtil 4 måneder).
Formålet med justeringen af bestemmelsen er  

 først og fremmest at beskytte de andre beboere på asylcentrene  

 mod vold og trusler samt at sikre ro og orden på asylcentrene.
Det  

 bemærkes i den forbindelse, at der blandt asylansøgere ofte vil  

 kunne være traumatiserede eller i øvrigt sårbare  

 personer.
2.4. Udvidelse af adgangen til administrativ udvisning Efter udlændingelovens § 25 a, stk. 1, kan  

 en udlænding, som ikke har haft lovligt ophold her i landet i  

 længere tid end de sidste seks måneder, udvises administrativt,  

 hvis den pågældende har begået visse former for  

 berigelseskriminalitet, f.eks. tyveri og hæleri, har foretaget  

 indsmugling i strid med toldloven eller på ulovlig vis har besiddet  

 eller brugt euforiserende stoffer.
Det er en betingelse for udvisning efter  

 udlændingelovens § 25 a, stk. 1, at den  

 pågældende udlænding er idømt bødestraf for  

 overtrædelse af de pågældende bestemmelser, eller at  

 udlændingen over for politiet har erkendt overtrædelsen eller er  

 pågrebet under eller i umiddelbar tilknytning til udøvelsen af  

 det strafbare forhold.
Der kan ikke ske udvisning efter  

 udlændingelovens § 25 a, stk. 1, alene på grundlag af  

 en mistanke om, at den pågældende har begået et forhold som  

 nævnt i bestemmelsen.
Dog kan der ske udvisning efter § 25 a, stk. 1,  

 nr. 2, hvis der foreligger særlig bestyrket mistanke om ulovlig  

 besiddelse eller brug af euforiserende stoffer.
Ved særlig bestyrket  

 mistanke forstås, at der foreligger en høj grad af bevis for, at  

 den pågældende besidder eller bruger euforiserende stoffer,  

 f.eks. hvis den pågældende er stærkt påvirket af  

 narkotika og har friske stikmærker på kroppen.
 Der kan ske udvisning efter udlændingelovens  

 § 25 a, stk. 1, for forsøg på overtrædelse af de  

 nævnte bestemmelser i straffeloven om berigelseskriminalitet og  

 toldlovens § 73, stk. 2, hvis de øvrige betingelser for  

 udvisning efter bestemmelsen er opfyldt.
 For så vidt angår administrativ udvisning for  

 butikstyveri træffes der efter Udlændingestyrelsens  

 nuværende praksis alene afgørelse om udvisning i  

 førstegangstilfælde, hvis værdien af det stjålne  

 overstiger 500 kr. (bagatelgrænse). Er der tale om, at  

 udlændingen tidligere har fået en bøde eller en advarsel  

 for butikstyveri   og foreligger der således gentagelse efter en  

 tidligere bøde eller advarsel   gælder der ingen  

 bagatelgrænse.
 Det forudsættes, at der også ved fremtidig  

 administrativ udvisning praktiseres en bagatelgrænse på mindst  

 samme niveau.
 Hvis en udlænding, der er pågrebet under eller  

 i umiddelbar tilknytning til et butikstyveri, nægter  

 overtrædelsen, skal der efter Udlændingestyrelsens praksis som  

 udgangspunkt foreligge objektivt konstaterbare forhold, der gør det  

 utvivlsomt, at det rent faktisk er den pågældende, der har  

 begået det strafbare forhold, hvis den pågældende skal  

 kunne udvises efter udlændingelovens § 25 a, stk. 1. Ved  

 denne vurdering kan der lægges vægt på, om den  

 pågældende er pågrebet af en "professionel  

 observatør", f.eks. politi eller en butiksansat detektiv.  

 Foreligger sådanne objektivt konstaterbare forhold ikke, må  

 afgørelsen om administrativ udvisning afvente domstolenes  

 stillingtagen til sagen om butikstyveri.
 For så vidt angår administrativ udvisning for  

 besiddelse eller brug af euforiserende stoffer bemærkes, at der sker  

 udvisning for enhver form for besiddelse eller brug af narkotika.
 Der gælder særlige betingelser for  

 administrativ udvisning af EF/EØS-statsborgere.
Asylansøgere kan udvises efter samme betingelser  

 som andre udlændinge.
I forbindelse med afgørelsen  

 fastsættes der imidlertid ikke nogen udrejsefrist, ligesom det  

 tilkendegives, at udvisningen bortfalder, hvis den pågældende  

 får asyl.
 Politiet forelægger sagerne for  

 Udlændingestyrelsen med henblik på, at styrelsen i første  

 instans kan træffe afgørelse om udvisning efter  

 udlændingelovens § 25 a, stk. 1. Udlændingestyrelsens  

 afgørelse kan påklages til Indenrigsministeriet.
Der er ikke i udlændingeloven hjemmel til at udvise  

 en udlænding administrativt, hvis udlændingen idømmes  

 højere straf end bøde, eller hvis udlændingen har  

 begået anden kriminalitet end den i udlændingelovens § 25 a  

 nævnte.
I disse tilfælde træffes afgørelsen om  

 udvisning af retten, jf. udlændingelovens § 22-24.
 Der kan således ikke i dag træffes  

 afgørelse om administrativ udvisning i tilfælde, hvor en  

 udlænding har begået personfarlig   eller potentielt personfarlig  

   kriminalitet, og hvor den pågældende alene er blevet  

 idømt bødestraf.
 Med henblik på at forebygge personfarlig   eller  

 potentielt personfarlig   kriminalitet finder regeringen, at det bør  

 tydeliggøres gennem en ændring af udlændingeloven, at der  

 ses med stor alvor på overtrædelser af våbenlovgivningen og  

 visse af straffelovens bestemmelser om vold eller trussel om vold.
 Efter våbenlovens § 10 straffes  

 overtrædelse af lovens bestemmelser om fremstilling, besiddelse m.v. af  

 våben og eksplosivstoffer med bøde, hæfte eller under  

 skærpende omstændigheder fængsel indtil 2 år.  

 Overtrædelse af våbenloven vil således efter de  

 gældende regler alene kunne føre til udvisning af landet i de  

 tilfælde, hvor retten idømmer en højere straf end  

 bøde.
 Det bemærkes i den forbindelse, at Rigspolitiets  

 statistik vedrørende sigtelser over for asylansøgere i 2000  

 viser, at ud af i alt 322 sigtelser efter særlovgivningen  

 vedrørte 79 sigtelser overtrædelse af våbenlovgivningen,  

 hvilket svarer til 24,5% af samtlige sigtelser efter  

 særlovgivningen.
 Det foreslås, at udlændingelovens § 25 a,  

 stk. 1, nr. 1, om administrativ udvisning udvides til også at  

 omfatte overtrædelser af våbenloven.
Det foreslås endvidere, at overtrædelse af  

 visse af straffelovens bestemmelser om vold eller trussel om vold skal kunne  

 medføre, at der sker administrativ udvisning i de tilfælde, hvor  

 der alene bliver tale om bødestraf for overtrædelsen.
Der er  

 tale om overtrædelse af straffelovens § 119 (overfald m.v. af  

 personer, som det påhviler at handle i offentlig tjeneste eller hverv),  

 § 244 (forsætlig vold eller legemsangreb) og § 266 (trussel  

 på andres liv, helbred eller velfærd).
 Det foreslås endelig, at overtrædelse af  

 udlændingelovens § 42 a, stk. 7, 2. pkt., jf. § 60,  

 stk. 1, jf. lovforslagets § 1, nr. 7 og 13, vedrørende  

 asylansøgere, der udviser voldelig eller truende adfærd over for  

 personalet på et asylcenter eller over for andre beboere på  

 asylcenter, skal kunne medføre, at der sker administrativ udvisning af  

 den pågældende i de tilfælde, hvor der alene bliver tale om  

 bødestraf for overtrædelsen.
2.5. Hastebehandling i Flygtningenævnet Flygtningenævnet hastebehandler i dag sager  

 vedrørende bl.a. uledsagede mindreårige asylansøgere,  

 asylansøgere, der af Rigspolitichefen er indberettet til  

 udlændingemyndighederne som sigtet eller dømt for kriminalitet,  

 samt asylansøgere, der af Dansk Røde Kors er indberettet  

 på grund af adfærd, der forstyrrer asylcentrets ro og orden.
I efteråret 2000 viste der sig et behov for at  

 undergive asylansøgninger fra personer fra SNG-landene  

 hastebehandling.
I den forbindelse blev der i Udlændingestyrelsen  

 oprettet en sagsbehandlingsenhed med henblik på hastebehandling af de  

 pågældende sager, jf. beskrivelsen af sagsbehandlingen af de  

 pågældende sager i afsnit 2.1.
 Flygtningenævnet har i den forbindelse  

 hastebehandlet sager vedrørende asylansøgere fra SNG-landene i  

 tilfælde, hvor de pågældende er indberettet i forbindelse  

 med kriminalitet eller adfærd, der forstyrrer asylcentrets ro og orden.  

 De øvrige sager, der har været behandlet i  

 Udlændingestyrelsens sagsbehandlingsenhed er blevet fremmet i  

 Flygtningenævnet efter de sædvanlige forretningsgange.  

 Flygtningenævnets praksis med hensyn til hastebehandling bygger i det  

 væsentligste på bemærkningerne til forslag til lov nr. 33  

 af 18. januar 1995 om ændring af udlændingeloven, lov om  

 midlertidig opholdstilladelse til visse personer fra det tidligere  

 Jugoslavien m.v. og lov om social bistand.
 Det findes hensigtsmæssigt, at  

 Flygtningenævnets formand eller den, formanden bemyndiger dertil, i  

 udlændingeloven gives en vidererækkende kompetence til at  

 beslutte, at en sag eller en bestemt gruppe af sager skal undergives  

 særlig hurtig behandling i nævnet.
3. Forholdet til internationale konventioner Den Europæiske Menneskerettighedskonvention  

 fastslår i artikel 5, stk. 1, retten til personlig frihed som en  

 grundlæggende ret, hvori der kun kan ske indgreb i nogle nærmere  

 opregnede tilfælde og kun, hvis indgrebet er foretaget i  

 overensstemmelse med den ved lov foreskrevne fremgangsmåde.
De  

 opregnede tilfælde i artikel 5, stk. 1, litra a-f, er  

 udtømmende angivet.
Det vil være konventionsmedholdeligt, hvis  

 en frihedsberøvelse, der er foretaget i overensstemmelse med den ved  

 lov foreskrevne fremgangsmåde, falder ind under blot ét af de  

 opregnede tilfælde.
Ifølge Den Europæiske  

 Menneskerettighedskonventions artikel 5, stk. 1, litra b, og den  

 praksis, der knytter sig til bestemmelsen, er frihedsberøvelse tilladt  

 for at sikre opfyldelsen af en endnu ikke efterlevet specifik og konkret  

 forpligtelse, der udtrykkeligt påhviler den pågældende  

 person.
Det er endvidere en betingelse, at frihedsberøvelse er et  

 egnet middel til at sikre opfyldelsen.
 Indgreb efter artikel 5, stk. 1, litra b, kan kun ske  

 med henblik på at fremtvinge opfyldelse af forpligtelsen, og det  

 må antages at være i strid med bestemmelsen at  

 frihedsberøve ud over det tidspunkt, hvor forpligtelsen er  

 efterlevet.
 Det må derfor antages, at frihedsberøvelsen  

 skal ophøre, når den forpligtelse, der søges  

 gennemtvunget, er efterlevet.
 Det bemærkes herved, at asylansøgere, der  

 frihedsberøves efter den foreslåede bestemmelse i § 36,  

 stk. 4, om frihedsberøvelse med henblik på at sikre en  

 effektiv asylsagsbehandling og udsendelse af landet, jf. lovforslagets  

 § 1, nr. 5, vil blive løsladt, hvis asylansøgeren under  

 frihedsberøvelsen medvirker til sagens oplysning på en  

 sådan måde, at sagsbehandlingen kan gennemføres  

 effektivt.
Den foreslåede bestemmelse omhandler tilfælde,  

 hvor udlændingen gennem sin adfærd lægger væsentlige  

 hindringer i vejen for sagens oplysning og således ikke opfylder sin  

 oplysningspligt efter udlændingelovens § 40, stk. 1, 1. og 2.  

 pkt.
Frihedsberøvelsen sker således med henblik på at  

 sikre en effektiv behandling af asylsagen og således også med  

 henblik på at gennemtvinge asylansøgerens oplysningspligt,  

 hvilket må antages at være i overensstemmelse med Den  

 Europæiske Menneskerettighedskonventions artikel 5, stk. 1, litra  

 b.
Ifølge Den Europæiske  

 Menneskerettighedskonventions artikel 5, stk. 1, litra f, er det  

 endvidere i overensstemmelse med konventionen at frihedsberøve en  

 person, "mod hvem der tages skridt til udvisning", jf. f.eks.
Den  

 Europæiske Menneskerettighedsdomstols afgørelse i Chahal mod UK  

 (dom af 15. november 1996).
Den foreslåede bestemmelse i § 36, stk. 3,  

 om frihedsberøvelse med henblik på at sikre en effektiv  

 fuldbyrdelse af udvisningsafgørelser, jf. lovforslagets § 1, nr.  

 5, vil alene finde anvendelse over for asylansøgere, som er udvist  

 efter udlændingelovens § 25 a, stk. 1. Det vil således  

 være en betingelse for at frihedsberøve en asylansøger  

 efter bestemmelsen, at der er truffet afgørelse om administrativ  

 udvisning af den pågældende.
Tilsvarende gælder det, at det  

 efter den foreslåede bestemmelse i § 35, stk. 2, jf.  

 lovforslagets § 1, nr. 3, vil være en betingelse for at  

 varetægtsfængsle en asylansøger med henblik på at  

 sikre en effektiv fuldbyrdelse af udvisningsafgørelsen, at den  

 pågældende er udvist ved endelig dom, jf. udlændingelovens  

 §§ 22-24.
 Det er endnu ikke aktuelt at udsende en udvist  

 asylansøger, der frihedsberøves eller  

 varetægtsfængsles efter bestemmelserne, idet de danske  

 myndigheder vil være forpligtet til at færdigbehandle den  

 pågældendes asylansøgning, inden bestemmelsen om udvisning  

 kan endeligt fuldbyrdes.
 Tilsvarende vil asylansøgere, der  

 frihedsberøves efter den foreslåede bestemmelse i § 36,  

 stk. 4, om frihedsberøvelse med henblik på at sikre en  

 effektiv asylsagsbehandling og udsendelse af landet, jf. lovforslagets  

 § 1, nr. 5, heller ikke befinde sig i udsendelsesposition på  

 tidspunktet for frihedsberøvelsen.
De foreslåede bestemmelser må antages at  

 høre inden for området af Den Europæiske  

 Menneskerettighedskonventions artikel 5, stk. 1, litra f.
Det  

 bemærkes herved, at der ikke vil ske frihedsberøvelse
eller varetægtsfængsling af en asylansøger,  

 hvis det er åbenbart, at den pågældende vil blive meddelt  

 asyl, jf. herved bemærkningerne til lovforslagets § 1, nr. 3 og  

 5.
Efter Den Europæiske Menneskerettighedsdomstols  

 praksis i tilknytning til artikel 5, stk. 1, litra f, kan  

 frihedsberøvelse i udvisningssager kun retfærdiggøres i  

 det omfang, sagen faktisk verserer, ligesom sagen ikke må trække  

 i langdrag.
Frihedsberøvelse efter de foreslåede bestemmelser  

 vil derfor kun kunne opretholdes i det omfang, asylsagsbehandlingen ikke  

 trækker unødigt i langdrag.
Det bemærkes i den  

 forbindelse, at det forudsættes, at behandlingen af  

 asylansøgninger fra asylansøgere, der frihedsberøves  

 efter de foreslåede bestemmelser, fremskyndes mest muligt af  

 asylmyndighederne.
Spørgsmålet om, hvor længe  

 frihedsberøvelsen eller varetægtsfængslingen vil kunne  

 opretholdes i det enkelte tilfælde, er afhængigt af domstolenes  

 konkrete vurdering af sagens omstændigheder, jf. det anførte i  

 afsnit 2.1. og bemærkningerne til lovforslagets § 1, nr. 3 og  

 5.
 En indførelse af de foreslåede bestemmelser i  

 udlændingeloven vil endvidere medføre, at afgørelser om  

 frihedsberøvelse og varetægtsfængsling vil blive  

 truffet i overensstemmelse med den ved lov foreskrevne fremgangsmåde,  

 således som det er en betingelse efter Den Europæiske  

 Menneskerettighedsonventions artikel 5, stk. 1.
FN s konvention om borgerlige og politiske  

 rettigheder indeholder i artikel 9, stk. 1, en bestemmelse, som  

 beskytter den personlige frihed.
Bestemmelsen antages ikke generelt at give  

 en bedre beskyttelse end Den Europæiske Menneskerettighedskonventions  

 artikel 5.
 Efter Den Europæiske  

 Menneskerettighedskonventions artikel 14 skal rettigheder i henhold til  

 konventionen beskyttes uden forskel på grund af køn, race,  

 farve, sprog, religion, politisk eller anden overbevisning, national eller  

 social oprindelse, tilhørsforhold til et nationalt mindretal,  

 formueforhold, fødsel eller ethvert andet forhold.
 Efter artikel 5 i FN s konvention om afskaffelse  

 af alle former for racediskrimination må der ikke ske  

 diskrimination på grund af race, hudfarve, national eller etnisk  

 oprindelse.
Det forhold, at der gælder særlige regler i  

 udlændingeloven om frihedsberøvelse og  

 varetægtsfængsling af asylansøgere, som ikke har en  

 tilknytning til det danske samfund, således at de kan sidestilles med  

 personer med dansk indfødsret, kan ikke antages at stride mod  

 bestemmelserne.
Det bemærkes herved, at udlændingelovens regler  

 om frihedsberøvelse gælder på samme måde for alle  

 asylansøgere, uanset køn, race, politisk overbevisning m.v.
I konklusion nr. 44 fra UNHCR s Eksekutivkomité  

 ("Detention of refugees and asylum seekers") fremgår det  

 af punkt (b), 1. pkt., at frihedsberøvelse af asylansøgere som  

 følge af frihedsberøvelsens indgribende karakter normalt  

 bør undgås.
Det følger af 2. pkt., at  

 frihedsberøvelse i en række tilfælde kan anvendes,  

 når det er nødvendigt og foreskrevet ved lov, herunder med  

 henblik på at fastlægge en asylansøgers identitet eller de  

 elementer, hvorpå ansøgningen om asyl baserer sig.
Det  

 nævnes endvidere, at der kan ske frihedsberøvelse af  

 uidentificerede asylansøgere og asylansøgere, der har  

 ødelagt deres rejse- og identitetspapirer eller brugt falske papirer  

 for at vildlede myndighederne i asylstaten.
Det er Indenrigsministeriets opfattelse, at forslaget om  

 en udvidet adgang til frihedsberøvelse af asylansøgere med  

 henblik på at sikre en effektiv asylsagsbehandling og udsendelse af  

 landet, jf. lovforslagets § 1, nr. 5, er i overensstemmelse med  

 konklusion nr. 44 fra UNHCR s Eksekutivkomité, punkt (b), 2. pkt., da  

 frihedsberøvelsen sker med henblik på at fastlægge en  

 asylansøgers identitet eller de elementer, hvorpå  

 ansøgningen om asyl baserer sig.
Det bemærkes i den forbindelse,  

 at frihedsberøvelsen vil skulle ophøre, hvis  

 asylansøgeren under frihedsberøvelsen medvirker til sagens  

 oplysning på en sådan måde, at sagsbehandlingen kan  

 gennemføres effektivt.
Det bemærkes endvidere, at det er en  

 betingelse for frihedsberøvelse efter forslaget, at de i  

 udlændingelovens § 34 nævnte mindre indgribende  

 foranstaltninger (meldepligt m.v.) ikke er tilstrækkelige til at sikre  

 en effektiv behandling af asylansøgningen og udsendelse af landet.
 Endvidere fremgår det af punkt (b), 2. pkt., i  

 konklusion nr. 44 fra UNHCR s Eksekutivkomité, at  

 frihedsberøvelse kan anvendes af hensyn til statens sikkerhed og af  

 hensyn til den offentlige orden.
 Hensynet til den offentlige orden må antages at  

 omfatte forebyggelse af kriminelle handlinger og udsendelse af  

 udlændinge, der efter de enkelte landes lovgivning ikke har ret til  

 ophold i landet, hvorfor forslagene om frihedsberøvelse og  

 varetægtsfængsling af udviste asylansøgere, jf.  

 lovforslagets § 1, nr. 3 og 5, ligeledes må antages at være  

 i overensstemmelse med konklusion nr. 44.
 Forslagene må endvidere antages at være i  

 overensstemmelse med anbefalingen i konklusion nr. 44 om, at  

 frihedsberøvelse kun bør anvendes, når det er  

 nødvendigt og foreskrevet ved lov.
 Det anbefales endvidere i konklusion nr. 44, punkt (f), at  

 frihedsberøvede asylansøgere ikke anbringes på samme sted  

 som almindelige kriminelle.
Det er hensigten, at de asylansøgere, der  

 frihedsberøves efter de foreslåede bestemmelser om  

 frihedsberøvelse, placeres i Institutionen for frihedsberøvede  

 asylansøgere i Center Sandholm, i det omfang dette er muligt,
eller i en anden tilsvarende institution.
Dette indebærer ikke, at  

 de asylansøgere, der i forvejen er frihedsberøvet i  

 institutionen i Center Sandholm, herved bliver anbragt sammen med almindelige  

 kriminelle, idet de asylansøgere, der vil blive frihedsberøvet  

 efter den foreslåede bestemmelse i § 36, stk. 3, jf.  

 lovforslagets § 1, nr. 5, ikke vil være frihedsberøvet  

 på grund af den kriminalitet, de har begået, men med henblik  

 på at sikre en effektiv fuldbyrdelse af udvisningen.
Det er hensigten, at asylansøgere, der  

 varetægtsfængsles i forlængelse af afsoning af en  

 frihedsstraf, jf. lovforslagets § 1, nr. 3, skal være  

 varetægtsfængslet på det sted, hvor de har afsonet  

 straffen.
Det bemærkes i den forbindelse, at de pågældende  

   uanset at de vil skulle være frihedsberøvet sammen med  

 almindelige kriminelle   på grund af karakteren af den kriminalitet,  

 der har ført til udvisningen, efter Indenrigsministeriets opfattelse  

 ikke kan antages at være "frihedsberøvede  

 asylansøgere" i konklusion nr. 44, punkt (f) s forstand.
 Det bemærkes, at Eksekutivkomitéens  

 konklusioner er politiske anbefalinger, som ikke er folkeretligt bindende,  

 men som dog tillægges nogen vægt i de enkelte medlemslande.
4. Økonomiske og administrative konsekvenser af lovforslaget Udlændingestyrelsen har oplyst, at der i 2000 i 272  

 tilfælde blev truffet afgørelse om administrativ udvisning af  

 asylansøgere efter udlændingelovens § 25 a, stk. 1  

 (vedrørende administrativ udvisning for visse former for  

 berigelseskriminalitet, ulovlig besiddelse og brug af euforiserende stoffer  

 m.v.). Det skønnes på denne baggrund, at der i 2. halvår  

 af 2001 vil blive frihedsberøvet ca. 150 asylansøgere og  

 på årsbasis ca. 300 asylansøgere i gennemsnitligt 3  

 måneder efter den foreslåede bestemmelse i § 36,  

 stk. 3, jf. lovforslagets § 1, nr. 5.
 Det er endvidere Indenrigsministeriets vurdering, at der i  

 2. halvår af 2001 vil blive frihedsberøvet ca. 150  

 asylansøgere og på årsbasis ca. 300 asylansøgere i  

 gennemsnitligt 1 måned efter den foreslåede bestemmelse i  

 § 36, stk. 4, jf. lovforslagets § 1, nr. 5.
 Lovforslaget skønnes på den baggrund i alt at  

 medføre frithedberøvelse af i gennemsnit cirka 100 personer.  

 Kriminalforsorgen skønnes som følge heraf at få behov for  

 ca. 110 pladser til indkvartering af frihedsberøvede  

 asylansøgere.
 Skønnet over antallet af asylansøgere, der  

 frihedsberøves som følge af de foreslåede bestemmelser,  

 er behæftet med betydelig usikkerhed, blandt andet fordi det ikke er  

 muligt at forudse, hvilken præventiv virkning lovforslaget vil  

 have.
Det er hensigten, at de asylansøgere, der  

 frihedsberøves efter de foreslåede bestemmelser i § 36,  

 stk. 3 og 4, jf. lovforslagets § 1, nr. 5, placeres i Institutionen  

 for Frihedsberøvede Asylansøgere i Center Sandholm.
For at  

 institutionen kan rumme det øgede antal personer, vil det være  

 nødvendigt at inddrage bygningsfaciliteter i Center Sandholm, som  

 Udlændingestyrelsen anvender til indkvartering af asylansøgere  

 m.v. til formålet.
Etableringen af pladser til frihedsberøvede  

 asylansøgere i bygninger, som anvendes til asylindkvartering i Center  

 Sandholm, skønnes at medføre udgifter til ombygning,  

 sikkerhedsforanstaltninger m.v. på ca. 48,0 mio. kr. i  

 Kriminalforsorgen.
Udgifterne skønnes primært afholdt i 2001.  

 Udgifterne afholdes over Kriminalforsorgens anlægsprogram og  

 finansieres delvis ved udskydelse af indkøbet af grunden til et  

 fængselsanlæg i Horsens, svarende til 25 mio. kr.  

 Kriminalforsorgen vil desuden få behov for at afholde udgifter på  

 ca. 20,0 mio. kr. i 2001 og ca. 30,0 mio. kr. i 2002 til den løbende  

 drift.
Heraf udgør udgifter til lønsum ca. 15 mio. kr. i 2001  

 og ca. 22,5 mio. kr. i 2002.
Lovforslaget vil endvidere medføre, at politiet  

 får behov for at anvende personaleressourcer i forbindelse med  

 retsfremstilling af de frihedsberøvede asylansøgere, transport  

 m.v.
Justitsministeriet skønner at merudgiften på årsbasis  

 udgør ca. 27,5 mio. kr., og ca. 13,8 mio. kr. i 2001. Udgiften til  

 lønsum udgør ca. 22,0 mio. kr. på årsbasis, og 11,0  

 mio. kr. i 2001. Hertil kommer skønnede udgifter til indretning af  

 lokaler til politiet på ca. 5,1 mio. kr., som forventes afholdt i 2001.  

 Udgifterne afholdes over politiets anlægsprogram og finansieres ved  

 salg af en byggegrund, som er blevet ledig.
 Driftsudgifterne  hos Kriminalforsorgen og politiet  

 finansieres delvis inden for Justitsministeriets ramme, idet  

 Justitsministeriet finansierer 13,8 mio. kr. af driftsudgifterne i 2001 og  

 22,5 mio. kr. i 2002. Den endelige fordeling inden for Justitsministeriets  

 ramme i 2001 vil blive lagt fast ved forslaget til tillægsbevillingslov  

 for 2001, idet der kan ske overførsel af driftsbevillinger mellem  

 departementet og de berørte aktivitetsområder under  

 Justitsministeriets område.
I forbindelse med Kriminalforsorgens overtagelse af  

 bygningsfaciliteter, som anvendes til asylindkvartering m.v., får  

 Udlændingestyrelsen behov for at etablere erstatningskapacitet til  

 asylindkvartering m.v. i Center Sandholm.
Udlændingestyrelsens udgifter  

 til etablering af erstatningslokaler m.v. skønnes at udgøre ca.  

 28,0 mio. kr., som forventes afholdt i 2001, hvoraf 15 mio. kr. vil blive  

 finansieret inden for Indenrigsministeriets område, mens 5,0 mio. kr.  

 vil blive finansieret på § 35. Udgiften til erstatningslokaler  

 forventes afholdt i 2001 og vil blive optaget på 13.31.09.30  

 Udlændingestyrelsen.
Rådighedspulje (anlægsbevilling)..
De foreslåede bestemmelser om  

 frihedsberøvelse af asylansøgere vil betyde, at der alt andet  

 lige vil ske et fald i indkvarteringsbehovet i asylcentersystemet, som Dansk  

 Røde Kors og Beredskabsstyrelsen driver for Udlændingestyrelsen.  

 Faldet i indkvarteringsbehovet udgør samlet ca. 100 pladser på  

 helårsbasis svarende til en mindreudgift på årsbasis  

 på ca. 11,0 mio. kr., og 5,5 mio. kr. i 2001, som vil blive optaget  

 under § 13.31.03 Dansk Røde Kors.
Det skønnes endvidere, at  

 Udlændingestyrelsen vil få behov for sagsbehandlingsressourcer  

 m.v. svarende til en forventet merudgift på ca. 2,5 mio. kr. i 2001 og  

 4,1 mio. kr. i 2002. Heraf skønnes merudgiften til lønsum at  

 udgøre ca. 2,0 mio. kr. i 2001 og ca. 3,5 mio. kr. i 2002.
 Lovforslaget skønnes ikke at have  

 kommunaløkonomiske konsekvenser.
5. Erhvervsadministrative, erhvervsøkonomiske og  

 miljømæssige konsekvenser af lovforslaget og lovforslagets  

 administrative konsekvenser for borgerne Forslaget vurderes ikke at have erhvervsadministrative,  

 erhvervsøkonomiske, miljømæssige eller administrative  

 konsekvenser for borgerne.
6. Forholdet til EU-retten Forslaget indeholder ikke EU-retlige aspekter.
 7. Hørte myndigheder m.v.
 Lovforslaget er samtidig med fremsættelsen sendt til  

 høring hos følgende myndigheder og organisationer:
 Advokatrådet, Allerød Kommune, Amnesty  

 International, Amtsrådsforeningen, Dansk Arbejdsgiverforening, Dansk  

 Flygtningehjælp, Dansk Kriminalpolitiforening, Dansk Politiforbund,  

 Dansk Røde Kors, Den Danske Dommerforening, Det Danske Center for  

 Menneskerettigheder, Dokumentations- og Rådgivningscenteret om  

 Racediskrimination, Dommerfuldmægtigforeningen, Flygtningenævnet,  

 Foreningen af Politimestre i Danmark, Foreningen af Statsamtmænd,  

 Frederiksberg Kommune, Hovedstadens Udviklingsråd, Kommunernes  

 Landsforening, Københavns Kommune, Landsorganisationen i Danmark,  

 Mellemfolkeligt Samvirke, Nævnet for Etnisk Ligestilling,  

 Politidirektøren i København, Politifuldmægtigforeningen,  

 præsidenterne for Østre og Vestre Landsret, retterne i  

 København, Århus, Odense, Aalborg og Roskilde,  

 Retslægerådet, Rigsadvokaten, Rigspolitichefen, Rådet for  

 Etniske Minoriteter, Statsamtsjuristforeningen samt UNHCR.
8. Vurdering af konsekvenser af lovforslaget Positive konsekvenser/mindre- udgifter (hvis ja, angiv  

 omfang) Negative konsekvenser/merud-gifter (hvis ja, angiv  

 omfang) Økonomiske konsekvenser for stat, kommuner og  

 amtskommuner Indenrigsministeriet forventes at få mindreudgifter  

 på ca. 7 mio. kr. i 2002 og i de følgende år.
 Indenrigsministeriet skønnes at få merudgifter  

 på ca. 10 mio. kr. i 2001, hvoraf 5 mio. kr. finansieres på § 35.  

 Endvidere skønnes Justitsministeriet at få merudgifter på  

 ca. 43 mio. kr. i 2001 og merudgifter på ca. 35 mio. kr. i 2002 og i de  

 følgende år.
Administrative konsekvenser for stat, kommuner og  

 amtskommuner nej Udlændingestyrelsen skønnes at få behov  

 for ca. 9 årsværk til sagsbehandling vedrørende de  

 frihedsberøvede asylansøgere.
Økonomiske konsekvenser for erhvervslivet Nej Nej Administrative konsekvenser for erhvervslivet Nej Nej Miljømæssige konsekvenser Nej Nej Administrative konsekvenser for borgerne Nej Nej Forholdet til EU-retten Lovforslaget indeholder ikke EU-retlige aspekter.
Bemærkninger til lovforslagets  

 enkelte bestemmelser Til § 1 Til nr. 1 Efter udlændingelovens § 25 a, stk. 1, kan  

 en udlænding, som ikke har haft lovligt ophold her i landet i  

 længere tid end de sidste seks måneder, udvises administrativt af  

 Udlændingestyrelsen med klageadgang til Indenrigsministeriet, -	hvis udlændingen uden for de tilfælde, hvor der kan ske  

 udvisning ved dom, er dømt for overtrædelse af straffelovens  

 §§ 276-284 eller toldlovens § 73, stk. 2, jf. stk. 1, nr.  

 1, eller udlændingen over for politiet har erkendt overtrædelsen  

 eller er pågrebet under eller i umiddelbar tilknytning til  

 udøvelsen af det strafbare forhold, eller -	hvis udlændingen er dømt for ulovlig besiddelse af  

 euforiserende stoffer eller udlændingen over for politiet har erkendt  

 ulovlig besiddelse eller brug af euforiserende stoffer eller der i  

 øvrigt foreligger en særlig bestyrket mistanke.
 Det bemærkes, at asylansøgere, der ikke har  

 et andet opholdsgrundlag her i landet   uanset varigheden af det processuelle  

 ophold her i landet under asylsagens behandling   ikke anses for at have  

 lovligt ophold her i landet i den forstand, som er anført i  

 udlændingelovens § 25 a.
 Den kriminalitet, der i dag kan begrunde udvisning efter  

 udlændingelovens § 25 a, stk. 1, er berigelseskriminalitet,  

 der er omfattet af straffelovens § 276 (tyveri), § 277 (ulovlig  

 omgang med hittegods), § 278 (underslæb), § 279 (bedrageri),  

 § 279 a (databedrageri), § 280 (mandatsvig), § 281  

 (afpresning), § 282 (åger), § 283 (skyldnersvig) og  

 § 284 (hæleri), indsmugling i strid med toldlovens § 73,  

 stk. 2, jf. stk. 1, nr. 1, samt ulovlig besiddelse eller brug af  

 euforiserende stoffer.
 Det foreslås, at adgangen til administrativ  

 udvisning udvides, således at der fremover også vil kunne ske  

 administrativ udvisning for overtrædelser af udlændingelovens  

 § 42 a, stk. 7, 2. pkt., jf. § 60, stk. 1, straffelovens  

 §§ 119, 244 og 266 og lov om våben og eksplosivstoffer, jf.  

 den foreslåede ændring af bestemmelsen i § 25 a,  

 stk. 1, nr. 1.
 Der vil efter forslaget kunne ske administrativ udvisning,  

 hvis udlændingen idømmes bøde for overtrædelse af  

 udlændingelovens § 42 a, stk. 7, 2. pkt., jf. § 60,  

 stk. 1, hvorefter en asylansøger, der optræder voldeligt  

 eller truende over for personale eller beboere på et asylcenter og  

 dermed lægger hindringer i vejen for udførelsen af opgaver med  

 driften af centret eller for opretholdelsen af ro og orden på centret  

 kan straffes med bøde eller hæfte, jf. lovforslagets § 1,  

 nr. 7 og 13.
Der vil efter forslaget endvidere kunne ske administrativ  

 udvisning, hvis udlændingen idømmes bøde efter  

 straffelovens § 119, hvorefter overfald eller trusler m.v. over  

 for personer, som det påhviler at handle i offentlig tjeneste eller  

 hverv, straffes med bøde, hæfte eller fængsel indtil 6  

 år.
Der vil efter forslaget ligeledes kunne ske administrativ  

 udvisning, hvis udlændingen idømmes bøde efter  

 straffelovens § 244, hvorefter vold eller andet legemsangreb straffes  

 med bøde, hæfte eller fængsel indtil 1 år og 6  

 måneder.
Herudover vil administrativ udvisning kunne ske, hvis  

 udlændingen idømmes bøde efter straffelovens § 266,  

 hvorefter den, som på en måde, der er egnet til hos nogen at  

 fremkalde alvorlig frygt for eget eller andres liv, helbred eller  

 velfærd, truer med at foretage en strafbar handling, straffes med  

 bøde, hæfte eller med fængsel indtil 2 år.
Det er  

 sjældent forekommende, at overtrædelse af disse bestemmelser  

 alene straffes med bøde, hvilket vil have betydning for muligheden for  

 administrativ udvisning.
I de tilfælde, hvor overtrædelse af  

 bestemmelserne straffes med betinget eller ubetinget frihedsstraf, vil  

 spørgsmålet om udvisning skulle bedømmes i forbindelse  

 med dommen efter reglerne i udlændingelovens §§ 22-24.
 Der vil endvidere efter forslaget kunne ske administrativ  

 udvisning af en udlænding, der efter våbenlovens § 10  

 idømmes bøde for overtrædelse af lovens bestemmelser om  

 fremstilling, besiddelse m.v. af våben og eksplosivstoffer, der  

 indebærer mulighed for straf af bøde, hæfte eller under  

 skærpende omstændigheder fængsel indtil 2 år.
 Efter forslaget vil en udlænding, som ikke har haft  

 lovligt ophold her i landet i længere tid end de sidste seks  

 måneder, således kunne udvises administrativt, hvis  

 udlændingen uden for de tilfælde, hvor der kan ske udvisning ved  

 dom, er dømt for overtrædelse af udlændingelovens  

 § 42 a, stk. 7, 2. pkt., jf. § 60, stk. 1, som affattet  

 ved dette lovforslags § 1, nr. 7 og 13, straffelovens §§ 119, 244  

 og 266 eller lov om våben og eksplosivstoffer, eller udlændingen  

 over for politiet har erkendt overtrædelsen eller er pågrebet  

 under eller i umiddelbar tilknytning til udøvelsen af det strafbare  

 forhold.
Der kan træffes afgørelse om udvisning efter  

 den foreslåede bestemmelse såvel i tilfælde, hvor  

 udlændingen har modtaget en dom i form af bøde for en af de  

 nævnte kriminalitetsformer, som i tilfælde, hvor  

 udlændingen har erkendt forholdet over for politiet eller er  

 pågrebet under eller i umiddelbar tilknytning til udøvelsen af  

 forholdet og i den forbindelse har fået et bødeforlæg  

 eller en advarsel.
Der kan ikke ske udvisning efter bestemmelsen alene  

 på grundlag af en mistanke om, at den pågældende  

 udlænding har begået et forhold som nævnt i  

 bestemmelsen.
Ved overtrædelser af § 42 a, stk. 7, 2.  

 pkt., jf. § 60, stk. 1, som affattet ved dette lovforslags  

 § 1, nr. 7 og 13, vil der ikke skulle ske administrativ udvisning i  

 førstegangstilfælde, hvis den pågældende alene har  

 fået en advarsel for overtrædelsen.
I gentagelsestilfælde  

 vil der kunne ske administrativ udvisning, uanset om den  

 pågældende alene har fået en advarsel for en eller flere af  

 eller alle overtrædelserne.
Der vil derimod ikke gælde en bagatelgrænse  

 for overtrædelser af straffelovens §§ 119, 244 og 266 eller lov om  

 våben og eksplosivstoffer.
Det er således hensigten, at enhver  

 overtrædelse af straffelovens §§ 119, 244 og 266 eller lov om  

 våben og eksplosivstoffer skal kunne føre til, at der  

 træffes afgørelse om administrativ udvisning.
Det bemærkes  

 i den forbindelse, at der efter den gældende bestemmelse i  

 udlændingelovens § 25 a, stk. 1, nr. 2, ikke gælder en  

 bagatelgrænse for administrativ udvisning af andre udlændinge end  

 EF/EØS-statsborgere ved ulovlig besiddelse eller brug af euforiserende  

 stoffer.
 Idømmes udlændingen højere straf end  

 bøde, træffes afgørelsen om udvisning af retten, jf.  

 udlændingelovens §§ 22-24.
 Forslaget ændrer ikke de øvrige betingelser  

 for administrativ udvisning i udlændingelovens § 25 a,  

 stk. 1, eller varigheden af det indrejseforbud, der meddeles i  

 forbindelse med udvisning efter bestemmelsen, jf. udlændingelovens  

 § 32, stk. 4.
 Udlændingelovens § 26, stk. 1, hvorefter  

 der ved afgørelser om udvisning skal tages hensyn til, om udvisningen  

 må antages at virke særligt belastende, bl.a. på grund af  

 udlændingens tilhørsforhold til det danske samfund og  

 udlændingens personlige forhold i øvrigt, finder ligeledes  

 fortsat anvendelse.
Til nr. 2 Det foreslås, at det   i overensstemmelse med  

 gældende praksis for de pågældende bestemmelser og i  

 overensstemmelse med den foreslåede affattelse af § 36,  

 stk. 4, nr. 2, jf. lovforslagets § 1, nr. 5   præciseres i  

 § 34, stk. 2, nr. 2, § 36, stk. 2, 2. pkt., og § 42  

 a, stk. 8, nr. 1, at udlændingens udeblivelse fra afhøring  

 ved politiet eller Udlændingestyrelsen skal være sket uden  

 rimelig grund for at få de i bestemmelserne nævnte  

 konsekvenser.
Det foreslås således, at det præciseres  

 i § 34, stk. 2, nr. 2, at der alene kan pålægges  

 meldepligt over for en udlænding på grund af udlændingens  

 udeblivelse fra afhøring ved politiet eller Udlændingestyrelsen,  

 hvortil den pågældende er indkaldt, hvis udeblivelsen er sket  

 uden rimelig grund.
Det foreslås endvidere, at det præciseres i  

§ 36, stk. 2, 2. pkt. , at der alene kan ske  

 frihedsberøvelse i sådanne tilfælde, hvis udeblivelsen er  

 sket uden rimelig grund.
Det foreslås endelig, at det præciseres  

 i § 42 a, stk. 8, nr. 1, at Udlændingestyrelsen alene  

 kan bestemme, at en udlænding ikke skal have dækket sine udgifter  

 til underhold bortset fra kost, logi og sundhedsmæssige ydelser  

 (madpakkeordningen) i sådanne tilfælde, hvis udeblivelsen er sket  

 uden rimelig grund.
 Der henvises i øvrigt til bemærkningerne til  

 den foreslåede bestemmelse i § 36, stk. 4, jf. lovforslagets  

 § 1, nr. 5.
Til nr. 3 Det foreslås, at der skabes en klar lovhjemmel til  

 at varetægtsfængsle en asylansøger, der er udvist ved  

 endelig dom efter udlændingelovens §§ 22-24, efter straffens  

 udståelse med henblik på at sikre en effektiv fuldbyrdelse af  

 bestemmelsen om udvisning, jf. den foreslåede bestemmelse i  

§ 35, stk. 2.
 Varetægtsfængslingen vil ske med henblik  

 på at sikre en effektiv fuldbyrdelse af bestemmelsen om udvisning,  

 efter at ansøgeren har afsonet sin straf (eller modtaget en dom om  

 betinget frihedsstraf).
 Der vil ikke skulle ske varetægtsfængsling  

 efter den foreslåede bestemmelse, hvis det er overvejende sandsynligt,  

 at den pågældende asylansøger som værende af en  

 bestemt nationalitet eller befolkningsgruppe vil blive meddelt asyl, jf. det  

 anførte herom i bemærkningerne til lovforslagets § 1, nr.  

 5.
 Varetægtsfængsling vil endvidere altid ske  

 efter en konkret og individuel vurdering af den pågældendes  

 forhold, jf. det anførte herom i bemærkningerne til  

 lovforslagets § 1, nr. 5.
 Den nuværende bestemmelse i udlændingelovens  

 § 35, stk. 2, der med forslaget bliver stk. 3, indebærer  

 i forhold til den foreslåede bestemmelse, at retten skal  

 fastsætte en frist for varetægtsfængslingens længde,  

 idet varetægtsfængslingen sker med henblik på at sikre en  

 effektiv fuldbyrdelse af bestemmelsen om udvisning.
 I tilfælde, hvor politiet skal forelægge  

 spørgsmålet om varetægtsfængsling   herunder om  

 forlængelse af varetægtsfængslingen   for retten,  

 forudsættes det, at Udlændingestyrelsen eller  

 Flygtningenævnet eller eventuelt Indenrigsministeriet afgiver en  

 skriftlig udtalelse til politiet om, hvornår den pågældende  

 asylansøgers sag kan forventes afgjort, og om andre eventuelle  

 forhold, der måtte være af betydning for spørgsmålet  

 om varetægtsfængsling.
Det bemærkes, at udrejsefristen for  

 udlændinge, der er udvist ved dom, fastsættes af politiet til  

 straks, idet fristen regnes fra tidspunktet for løsladelse eller  

 udskrivning fra hospital eller forvaring, jf. udlændingelovens  

 § 33, stk. 8, 1. pkt.
Er dommen betinget, regnes udrejsefristen fra  

 tidspunktet for endelig dom i sagen eller, hvis den pågældende  

 ikke har været til stede ved domsafsigelsen, fra dommens forkyndelse,  

 jf. § 33, stk. 8, 2. pkt.
Har en asylansøger, der er udvist  

 ved dom, endnu ikke har modtaget en endelig afgørelse på sin  

 asylansøgning på det tidspunkt, hvorfra udrejsefristen regnes,  

 jf. ovenfor, vil den pågældende i tilfælde af afslag  

 på asyl skulle pålægges at udrejse af landet straks.
Til nr. 4 Det foreslås, at § 36, stk. 2, 3.  

 pkt., ophæves.
 Bestemmelsen giver politiet mulighed for at bestemme, at  

 en asylansøger m.v., der gennem voldelig eller truende adfærd  

 over for personer, der udfører opgaver med driften af et asylcenter,  

 lægger hindringer i vejen for udførelsen af disse personers  

 hverv, skal frihedsberøves.
Da frihedsberøvelse i sådanne situationer  

 må anses for først og fremmest at have et pønalt sigte,  

 bør der i situationer, hvor en asylansøger udviser en  

 adfærd som ovenfor beskrevet, rejses en straffesag mod den  

 pågældende, hvorefter domstolene beslutter, om der er grundlag  

 for at straffe den pågældende.
Det bemærkes i den  

 forbindelse, at der   i det omfang den udviste adfærd ikke kan straffes  

 efter straffelovens bestemmelser om vold og trusler   kan idømmes  

 bøde eller under skærpende omstændigheder hæfte  

 (fængsel indtil 4 måneder) for sådan adfærd, jf.  

 udlændingelovens § 42 a, stk. 7, 2. pkt., jf. § 60,  

 stk. 1.
 Det bemærkes endelig, at der kun er foretaget  

 frihedsberøvelse i medfør af § 36, stk. 2, 3. pkt., i  

 ganske få tilfælde siden bestemmelsens indførelse ved lov  

 nr. 686 af 17. oktober 1986 om ændring af udlændingeloven.
 Der henvises i øvrigt til bemærkningerne til  

 lovforslagets § 1, nr. 7 og 13.
Til nr. 5 Det foreslås, at der skabes en tilstrækkelig  

 lovhjemmel til at frihedsberøve asylansøgere, der er  

 administrativt udvist efter udlændingelovens § 25 a, stk. 1,  

 således at der som udgangspunkt vil kunne ske frihedsberøvelse  

 under den resterende del af asylansøgningens behandling, jf. den  

 foreslåede bestemmelse i § 36, stk. 3.
Frihedsberøvelsen vil ske med henblik på at  

 sikre en effektiv fuldbyrdelse af afgørelsen om udvisning.
Der vil  

 skulle ske frihedsberøvelse i alle tilfælde, hvor en  

 asylansøger er administrativt udvist efter udlændingelovens  

 § 25 a, stk. 1. Der skal således ikke i forbindelse med  

 afgørelsen om frihedsberøvelse foretages en vurdering af  

 afgørelsen om administrativ udvisning efter udlændingelovens  

 § 25 a, stk. 1.
 Der vil dog ikke skulle træffes afgørelse om  

 frihedsberøvelse i tilfælde, hvor dette på baggrund af en  

 konkret og individuel vurdering af den pågældendes personlige  

 forhold vil virke særlig belastende for asylansøgeren, jf.  

 nedenfor.
Der vil heller ikke skulle ske frihedsberøvelse,  

 hvis det er overvejende sandsynligt, at den pågældende  

 asylansøger som værende af en bestemt nationalitet eller  

 befolkningsgruppe vil blive meddelt asyl, idet udlændinge, der meddeles  

 asyl, ikke kan udsendes til hjemlandet eller et andet land, hvor de er i  

 risiko for forfølgelse.
Der er i sådanne tilfælde ikke  

 udsigt til en endelig fuldbyrdelse af udvisningsafgørelsen i form af  

 udsendelse.
Afgørelsen af, om der i det konkrete tilfælde  

 bør ske frihedsberøvelse, skal imidlertid ikke indebære  

 en selvstændig vurdering af den enkelte asylansøgers  

 asylgrundlag.
Der vil således som udgangspunkt alene kunne blive tale  

 om, at frihedsberøvelse undlades af denne grund, hvis der er tale om,  

 at den pågældende asylansøger er af en nationalitet eller  

 befolkningsgruppe, hvorfra alle   eller et meget stort antal   personer efter  

 Udlændingestyrelsens og Flygtningenævnets praksis bliver meddelt  

 asyl.
Det forudsættes, at Udlændingestyrelsen og  

 Flygtningenævnet løbende orienterer politiet skriftligt om  

 relevant praksis hos asylmyndighederne.
I tvivlstilfælde vil politiet  

 kunne forelægge konkrete sager for Udlændingestyrelsen eller  

 Flygtningenævnet.
 Det bemærkes, at den foreslåede udvidelse i  

 lovforslagets § 1, nr. 1, af adgangen til administrativ udvisning efter  

 udlændingelovens § 25 a, stk. 1, betyder, at der også  

 vil være mulighed for frihedsberøvelse i de tilfælde, hvor  

 der sker administrativ udvisning på grund af overtrædelse af  

 udlændingelovens § 42 a, stk. 7, 2. pkt., jf. § 60,  

 stk. 1, som affattet ved dette lovforslag, straffelovens §§ 119,  

 244 og 266 og overtrædelse af lov om våben og eksplosivstoffer,  

 jf. afsnit 2.4. og bemærkningerne til § 1, nr. 1.
 Det forudsættes, at asylansøgere, der er  

 administrativt udvist, i tilfælde af afslag på asyl  

 pålægges at udrejse straks, idet de pågældendes  

 udrejse i sådanne tilfælde må betragtes som  

 påtrængende, jf. udlændingelovens § 33, stk. 2,  

 3. pkt.
 Det foreslås endvidere, at der skabes adgang til at  

 frihedsberøve asylansøgere med henblik på at sikre en  

 effektiv behandling af asylansøgningen og udsendelse af landet, jf.  

 den foreslåede bestemmelse i § 36, stk. 4.
 Det er efter forslaget en betingelse for  

 frihedsberøvelse, at udlændingen gennem sin adfærd  

 lægger væsentlige hindringer i vejen for asylsagens  

 oplysning.
 En asylansøger kan f.eks. lægge  

 væsentlige hindringer i vejen for sagens oplysning ved gentagne gange  

 uden rimelig grund at udeblive fra afhøringer ved politiet eller  

 Udlændingestyrelsen, hvortil den pågældende er indkaldt,  

 jf. den foreslåede bestemmelse i § 36, stk. 4, nr. 1.
Ved gentagne udeblivelser fra afhøringer  

 forstås, at asylansøgeren er udeblevet uden rimelig grund to  

 eller flere gange.
Det vil være en forudsætning for at anvende  

 den foreslåede bestemmelse, at politiet tidligere har forsøgt at  

 anvende bestemmelsen i udlændingelovens § 36, stk. 2, 2.  

 pkt., hvorefter en asylansøger, der udebliver fra afhøring ved  

 politiet eller Udlændingestyrelsen, hvortil den pågældende  

 er indkaldt, kan frihedsberøves, jf. beskrivelsen af denne bestemmelse  

 i de almindelige bemærkninger afsnit 2.2. Der vil dog kunne forekomme  

 tilfælde, hvor der vil være tale om gentagne udeblivelser fra  

 afhøringer i den foreslåede bestemmelses forstand, uden at  

 politiet har haft frihedsberøvet den pågældende efter  

 udlændingelovens § 36, stk. 2, 2. pkt.
Det vil være  

 tilfældet, hvis en asylansøger uden rimelig grund er udeblevet  

 fra en afhøring ved politiet eller Udlændingestyrelsen, hvortil  

 den pågældende er indkaldt, og herefter møder frivilligt  

 op, således at en afhøring gennemføres.
Udebliver den  

 pågældende på ny uden rimelig grund, vil den  

 foreslåede bestemmelse kunne finde anvendelse.
Der vil være rimelig grund til, at en  

 asylansøger er udeblevet fra en afhøring, hvis den  

 pågældende   uden egen skyld   ikke har modtaget indkaldelsen til  

 afhøringen.
Der vil ligeledes være rimelig grund til, at en  

 asylansøger er udeblevet fra en afhøring, hvis den  

 pågældendes udeblivelse i øvrigt har været  

 undskyldelig, herunder f.eks. fordi den pågældende har  

 været syg, eller fordi trafikale problemer har hindret den  

 pågældende i at møde op til afhøringen.
 En asylansøger kan endvidere lægge  

 væsentlige hindringer i vejen for sagens oplysning ved ikke at meddele  

 eller ved at tilsløre oplysninger om sin identitet, nationalitet eller  

 rejserute eller ved at meddele utvivlsomt urigtige oplysninger herom, jf. den  

 foreslåede bestemmelse i § 36, stk. 4, nr. 2.
De i den foreslåede bestemmelse nævnte  

 omstændigheder vil foreligge, hvis en asylansøger helt  

 nægter at medvirke til at give de omhandlede oplysninger.
Der vil  

 endvidere være tale om et tilfælde omfattet af bestemmelsen, hvis  

 en asylansøger har bortskaffet sit pas eller andre dokumenter eller  

 har fjernet mærkater fra tøj m.v. og afgiver utvivlsomt urigtige  

 oplysninger om sin identitet, nationalitet eller rejserute.
Dette vil f.eks.  

 være tilfældet, hvis den pågældende, efter at der er  

 foretaget en sprogtest, som påviser, at den pågældende ikke  

 er af den opgivne nationalitet, fastholder sin oprindelige forklaring.  

 Tilsvarende vil gøre sig gældende, hvis der på anden  

 måde, f.eks. fra svar på fingeraftryksforespørgsler i et  

 andet EU-land, er fremskaffet oplysninger, der afkræfter  

 asylansøgerens forklaring, og den pågældende herefter  

 fastholder forklaringen.
 En asylansøger, der afgiver objektivt urigtige  

 oplysninger, f.eks. om den pågældendes rejserute, vil ligeledes  

 være omfattet af bestemmelsen, såfremt den pågældende  

 fastholder sin forklaring efter at være blevet foreholdt, at  

 oplysningerne er objektivt urigtige.
 En asylansøger vil herudover på anden,  

 lignende måde som angivet i de foreslåede bestemmelser i  

 § 36, stk. 4, nr. 1 og 2, kunne undlade at medvirke til sagens  

 oplysning, jf. den foreslåede bestemmelse i § 36, stk. 4, nr.  

 3.
 Det angives således med bestemmelsen, at opregningen  

 i den foreslåede bestemmelse i § 36, stk. 4, ikke er  

 udtømmende, hvorfor det altid vil bero på en konkret vurdering,  

 om en asylansøger kan frihedsberøves for at lægge  

 væsentlige hindringer i vejen for sagens oplysning.
 Efter forslaget vil der ikke skulle  

 iværksættes frihedsberøvelse, såfremt de i  

 udlændingelovens § 34 nævnte mindre indgribende  

 foranstaltninger (meldepligt m.v.) er tilstrækkelige til at sikre en  

 effektiv behandling af asylansøgningen og udsendelse af landet.
Da formålet med frihedsberøvelsen vil  

 være at sikre en effektiv behandling af asylansøgningen og  

 udsendelse af landet, vil frihedsberøvelsen som udgangspunkt skulle  

 opretholdes, indtil asylansøgeren har medvirket til sagens oplysning  

 på en sådan måde, at sagsbehandlingen kan  

 gennemføres effektivt.
Asylansøgeren skal medvirke til sagens  

 oplysning på en sådan måde, at asylmyndighederne må  

 antages at kunne gennemføre den resterende del af sagsbehandlingen  

 uden hindringer, der skyldes ansøgerens forhold.
I relation til den foreslåede bestemmelse i  

 § 36, stk. 4, nr. 1, vil der som udgangspunkt skulle ske  

 løsladelse, når en asylansøger, der gentagne gange er  

 udeblevet uden rimelig grund fra afhøringer ved politiet eller  

 Udlændingestyrelsen, er blevet afhørt af politiet eller  

 Udlændingestyrelsen.
Gentagne udeblivelser uden rimelig grund skaber  

 imidlertid en formodning for, at asylansøgeren også vil udeblive  

 ved senere indkaldelser.
Hvis de gentagne udeblivelser vedrører  

 afhøringer ved politiet og således finder sted inden  

 asylsamtalen med Udlændingestyrelsen, vil frihedsberøvelsen  

 derfor kunne opretholdes, indtil eventuelle supplerende afhøringer ved  

 politiet og asylsamtalen med Udlændingestyrelsen har fundet sted.
Hvis  

 politiet eller Udlændingestyrelsen efter gennemførelsen af en  

 afhøring skønner, at det vil blive nødvendigt at  

 indkalde den pågældende asylansøger til afhøring  

 på et senere tidspunkt, f.eks. hvis der skal indhentes oplysninger til  

 brug for sagen, som asylansøgeren bør gives anledning til at  

 kommentere, kan frihedsberøvelsen opretholdes, indtil den nye  

 afhøring har fundet sted.
I relation til den foreslåede bestemmelse i  

 § 36, stk. 4, nr. 2, vil der skulle ske løsladelse,  

 når en asyl-ansøger, der helt har nægtet at medvirke til  

 sagens oplysning, afgiver oplysninger til sagen.
Der vil endvidere skulle ske  

 løsladelse, hvis en asylansøger, der har bortskaffet sit pas  

 eller andre dokumenter eller har fjernet mærkater fra tøj m.v.  

 og afgiver utvivlsomt urigtige oplysninger om sin identitet, nationalitet  

 eller rejserute, skifter forklaring, således at oplysningerne ikke  

 længere fremstår som urigtige.
Dette vil navnlig være  

 tilfældet, hvis den pågældende, efter at der er foretaget  

 en sprogtest, som påviser, at den pågældende ikke er af den  

 opgivne nationalitet, ændrer forklaring i overensstemmelse med det  

 resultat, som sprogtesten udviser.
Tilsvarende vil gøre sig  

 gældende, hvis der på anden måde, f.eks. fra svar på  

 fingeraftryksforespørgsler i et andet land, er fremskaffet  

 oplysninger, der afkræfter asylansøgerens forklaring, og den  

 pågældende herefter ændrer sin forklaring i  

 overensstemmelse med de fremskaffede oplysninger.
Som anført ovenfor vil der ikke skulle  

 træffes afgørelse om frihedsberøvelse i tilfælde,  

 hvor dette på baggrund af en konkret og individuel vurdering af den  

 pågældendes personlige forhold vil virke særlig belastende  

 for asylansøgeren, f.eks. hvis den pågældende er enlig og  

 har små børn, eller hvis den pågældende er alvorligt  

 syg og kan dokumentere dette ved lægeerklæring.
Det  

 forudsættes i den forbindelse, at Udlændingestyrelsen skriftligt  

 orienterer politiet nærmere om asylansøgerens personlige  

 forhold.
 Det foreslås   i overensstemmelse med den  

 gældende ordning i udlændingeloven   at afgørelser om  

 frihedsberøvelse efter de foreslåede bestemmelser i § 36,  

 stk. 3 og 4, træffes af politiet.
 I tilfælde, hvor en asylansøger under  

 sagsbehandlingen hos Udlændingestyrelsen eller Flygtningenævnet  

 lægger væsentlige hindringer i vejen for sagens oplysning  

 på en sådan måde, at den pågældende må  

 antages at være omfattet af den foreslåede bestemmelse i  

 § 36, stk. 4, forudsættes det, at disse myndigheder sender en  

 begrundet, skriftlig indberetning til politiet med henblik på vurdering  

 af, om frihedsberøvelse skal iværksættes.
Bestemmelserne i udlændingelovens § 37 finder  

 anvendelse på de foreslåede bestemmelser.
Det indebærer  

 blandt andet, at en asylansøger, medmindre den pågældende  

 forinden løslades, skal fremstilles for retten inden tre døgn  

 efter frihedsberøvelsens iværksættelse med henblik  

 på, at retten tager stilling til spørgsmålet om  

 frihedsberøvelsens lovlighed og fortsatte opretholdelse, jf.  

 udlændingelovens § 37, stk. 1, 1. pkt., og de almindelige  

 bemærkninger afsnit 2.1. Er udlændingen frihedsberøvet  

 på afgørelsens tidspunkt, og findes frihedsberøvelsen  

 lovlig, fastsættes der i rettens kendelse en frist for fortsat  

 tilbageholdelse, jf. udlændingelovens § 37, stk. 3, 2. pkt.  

 Denne frist kan senere forlænges af retten, dog højst med 4 uger  

 ad gangen, jf. udlændingelovens § 37, stk. 3, 3. pkt.
 Det forudsættes, at Udlændingestyrelsen eller  

 Flygtningenævnet i forbindelse med politiets forelæggelse for  

 retten af spørgsmålet om frihedsberøvelse   herunder om  

 forlængelse af frihedsberøvelsen   afgiver en skriftlig  

 udtalelse til politiet om, hvornår den pågældende  

 asylansøgers sag kan forventes afgjort, og om andre eventuelle  

 forhold, der måtte være af betydning for spørgsmålet  

 om frihedsberøvelse.
 Om varigheden af frihedsberøvelsen henvises i  

 øvrigt til det anførte herom i de almindelige  

 bemærkninger afsnit 2.1.
Til nr. 6 Der er tale om en konsekvensændring som følge  

 af lovforslagets § 1, nr. 3.
Til nr. 7 Efter udlændingelovens § 42 a, stk. 7, 2.  

 pkt., må asylansøgere, der opholder sig på asylcentre,  

 ikke gennem voldelig eller truende adfærd over for personalet på  

 asylcentret lægge hindringer i vejen for udførelsen af  

 personalets opgaver.
 Det foreslås, at § 42 a, stk. 7, 2. pkt.,  

 ændres, således at asylansøgere, der opholder sig på  

 asylcentre, ikke gennem voldelig eller truende adfærd over for hverken  

 personalet på asylcentret eller over for de andre beboere på  

 asylcentret må lægge hindringer i vejen for udførelsen af  

 opgaver med driften af asylcentret eller for opretholdelsen af ro og orden  

 på asylcentret.
 Ved voldelig adfærd forstås enhver  

 adfærd, der indebærer fysisk forulempning af en anden person i  

 form af skub, slag, spark e.l., og som udøves med den hensigt at  

 forulempe den pågældende anden person.
 Ved truende adfærd forstås enhver  

 forsætlig adfærd, der indebærer en udtrykkelig eller  

 indirekte trussel om voldelig eller anden adfærd, som fremkalder frygt  

 hos en anden person for eget eller andres liv, helbred eller velfærd.  

 Der vil efter forslaget være tale om truende adfærd, hvis  

 adfærden fremkalder frygt hos en anden for at blive udsat for simpel  

 vold, jf. straffelovens § 244.
 Den udviste adfærd skal endvidere være af en  

 sådan karakter, at der lægges hindringer i vejen enten for  

 udførelsen af opgaver med driften af asylcentret eller for  

 opretholdelsen af ro og orden på asylcentret.
 Voldelig og truende adfærd vil ofte kunne straffes  

 efter straffelovens volds- og trusselsbestemmelser, jf. straffelovens  

 §§ 244-246 og 266. Strafferammerne for overtrædelse af de  

 nævnte bestemmelser går fra bøde og op til fængsel i  

 8 år.
 I tilfælde, hvor den udviste adfærd ikke kan  

 straffes efter straffelovens §§ 224-246 eller 266, vil der kunne blive  

 tale om at straffe overtrædelse af udlændingelovens § 42 a,  

 stk. 7, 2. pkt., med bøde eller under skærpende  

 omstændigheder med hæfte (fængsel indtil 4 måneder),  

 jf. udlændingelovens § 60, stk. 1. Der henvises herved til  

 bemærkningerne til lovforslagets § 1, nr. 13.
Den foreslåede bestemmelse i § 42 a,  

 stk. 7, 2. pkt., vil således være subsidiær i forhold  

 til straffelovens bestemmelser.
Hvis et forhold falder ind under en  

 bestemmelse i straffeloven, vil den foreslåede bestemmelse ikke blive  

 anvendt.
Efter straffelovens § 244 straffes den, som  

 øver vold mod eller på anden måde angriber en andens  

 legeme, med bøde, hæfte eller fængsel indtil 1 år og  

 6 måneder.
Typiske angreb, der er omfattet af bestemmelsen, er slag,  

 spark, nikning af skaller eller slag eller kast med glas eller flasker.  

 Straffelovens §§ 245 og 246 vedrører grovere forhold.
Efter normalpolitivedtægtens § 3, stk. 1,  

 må blandt andet slagsmål og anden voldelig optræden ikke  

 finde sted.
Anden voldelig optræden omfatter et videre område end  

 straffelovens § 244. Således er mindre grove angreb omfattet af  

 normalpolitivedtægtens § 3, stk. 1. Overtrædelse af  

 normalpolitivedtægtens § 3, stk. 1, straffes efter § 59,  

 stk. 1, med bøde.
 Efter straffelovens § 266 straffes den, som på  

 en måde, der er egnet til hos nogen at fremkalde alvorlig frygt for  

 eget eller andres liv, helbred eller velfærd, truer med at foretage en  

 strafbar handling, med bøde, hæfte eller fængsel indtil 2  

 år.
 Alene trusler, der er egnet til at fremkalde alvorlig  

 frygt for eget eller andres liv, helbred eller velfærd, er omfattet af  

 straffelovens § 266. Trusler, der drejer sig om simpel vold, jf.  

 straffelovens § 244, er ikke omfattet af straffelovens § 266.
 Da anvendelse af den foreslåede bestemmelse i  

 § 42 a, stk. 7, 2. pkt., jf. § 60, stk. 1, vil være  

 subsidiær i forhold til straffelovens bestemmelser, vil voldelig  

 adfærd som nævnt i den foreslåede bestemmelse alene have et  

 selvstændigt anvendelsesområde i tilfælde, der svarer til  

 de tilfælde, der er omfattet af normalpolitivedtægtens § 3,  

 stk. 1.
 Da den foreslåede bestemmelse i § 42 a,  

 stk. 7, 2. pkt., tilsigter at regulere asylansøgeres  

 uønskede adfærd på asylcentre i forhold til  

 centermedarbejdere og andre asylansøgere, og da strafferammen i  

 udlændingelovens § 60, stk. 1, er højere end i  

 normalpolitivedtægtens § 59, stk. 1, forudsættes den  

 foreslåede bestemmelse i § 42 a, stk. 7, 2. pkt., jf.  

 § 60, stk. 1, anvendt fremfor normalpolitivedtægtens  

 § 3, stk. 1, jf. § 59, stk. 1.
 Den foreslåede bestemmelse i § 42 a,  

 stk. 7, 2. pkt., vil endvidere have et selvstændigt  

 anvendelsesområde ved siden af straffelovens § 266, idet  

 også tilfælde, hvor truslen drejer sig om simpel vold, jf.  

 straffelovens § 244, er omfattet af den foreslåede  

 bestemmelse.
 Det bemærkes i den forbindelse, at det i  

 lovforslagets § 1, nr. 1, er foreslået, at udlændinge, der  

 udenfor de i udlændingelovens §§ 22-24 nævnte tilfælde  

   har overtrådt udlændingelovens § 42 a, stk. 7, 2.  

 pkt., jf. § 60, stk. 1, som affattet ved dette lovforslag, skal  

 kunne udvises administrativt efter udlændingelovens § 25 a,  

 stk. 1. Det bemærkes endvidere, at det i lovforslagets § 1,  

 nr. 5, er foreslået, at asylansøgere, der udvises administrativt  

 efter udlændingelovens § 25 a, stk. 1, skal kunne  

 frihedsberøves med henblik på at sikre en effektiv fuldbyrdelse  

 af afgørelsen om udvisning, jf. den foreslåede bestemmelse i  

 § 36, stk. 3. En asylansøger, der idømmes  

 bødestraf for overtrædelse af § 42 a, stk. 7, 2. pkt.,  

 jf. § 60, stk. 1, som affattet ved dette lovforslag, og som  

 efterfølgende udvises administrativt efter udlændingelovens  

 § 25 a, stk. 1, vil således kunne frihedsberøves efter  

 den ovenfor nævnte foreslåede bestemmelse i § 36,  

 stk. 3.
Til nr. 8 Det foreslås, at det fastslås i loven, at  

 Center Sandholm kan anvendes til modtagecenter for nyankomne  

 asylansøgere, indkvarteringssted for de i § 42 a, stk. 1 og  

 2, nævnte udlændinge, faciliteter til brug for  

 frihedsberøvelse i medfør af § 36, og  

 administrationsformål, jf. den foreslåede bestemmelse i  

§ 42 e, stk. 1.
Hele området, der er tidligere kaserneområde,  

 ligger i landzone, og omgivelserne er fredede.
Området har siden 1985  

 været anvendt til indkvartering af asylansøgere på  

 grundlag af midlertidige landzonetilladelser.
Senest har Hovedstadens  

 Udviklingsråd den 13. februar 2001 forlænget den midlertidige  

 landzonetilladelse til asylcenter for 1050 asylansøgere med 5 år  

 med henblik på afvikling eller lokalplanlægning indenfor den  

 meddelte tidsramme.
 Der henvises til kortbilaget til loven over Center  

 Sandholm (ejendom matr. nr. 1f Sandholm, Blovstrød,  

 Sandholmgårdsvej 40-44 i Allerød Kommune). Bilaget viser den  

 fremtidige anvendelse af ejendommen.
Det fremgår af planlovens § 35, stk. 1, at  

 der ikke må foretages udstykning, opføres ny bebyggelse eller  

 ske ændring i anvendelsen af bestående bebyggelse og ubebyggede  

 arealer uden tilladelse fra landzonemyndigheden.
Det område af Center  

 Sandholm, der i dag anvendes til administrationsformål, er reguleret i  

 lokalplan 120, der blandt andet opstiller regler for adgangen til at  

 opføre ny bebyggelse til kontorer og venterum samt for  

 bebyggelsesprocenten.
Kommunalbestyrelsen kan dispensere fra bestemmelser i  

 en lokalplan efter de nærmere regler i planlovens §§ 19-21.
De foreslåede bestemmelser i § 36, stk. 3  

 og 4, hvorefter adgangen til frihedsberøvelse af asylansøgere  

 udvides, jf. lovforslagets § 1, nr. 5, vil nødvendiggøre  

 en udvidelse af Institutionen for frihedsberøvede asylansøgere  

 i Center Sandholm.
Der vil i den forbindelse kunne være behov for at  

 inddrage visse af de bygninger, der i dag anvendes til almindelig  

 indkvartering af asylansøgere, hvorfor der vil opstå et  

 tilsvarende behov for opførelse af nye bygninger til indkvartering.  

 Der vil endvidere i den forbindelse kunne være behov for  

 opførelse af nye bygninger til frihedsberøvelsesformål.  

 Udvidelsen vil ikke kunne ske inden for rammerne af landzonemyndighedens  

 tilladelse af 13. februar 2001.
 Herudover kan Udlændingestyrelsen have et behov for  

 at ændre kontorkapaciteten til sagsbehandling.
Den foreslåede bestemmelse i § 42 e,  

 stk. 1, indebærer, at Udlændingestyrelsen kan anvende  

 det samlede område, hvor Center Sandholm er beliggende, på den  

 måde, der mest hensigtsmæssigt vil tilgodese de beskrevne  

 aktuelle behov, ligesom Udlændingestyrelsen i fremtiden vil kunne  

 foretage ændringer i anvendelsen af området, såfremt nye  

 behov for anvendelsen af området skulle opstå.
Det er imidlertid  

 en betingelse, at bygningerne fortsat anvendes til de i bestemmelsen  

 nævnte formål, og at der maksimalt modtages og indkvarteres 1050  

 asylansøgere svarende til den begrænsning, som er indeholdt i  

 den nuværende landzonetilladelse, jf. den foreslåede bestemmelse  

 i § 42 e, stk. 2.
Den foreslåede bestemmelse i § 42 e,  

 stk. 3, 1. pkt., indebærer, at Udlændingestyrelsen  

 kan foretage de nødvendige ændringer af anvendelsen af den  

 eksisterende bebyggelse og opføre ny bebyggelse uden at der  

 kræves landzonetilladelse eller tilvejebringelse af lokalplan.
Den  

 gældende lokalplan, der regulerer en del af området  

 ophæves.
Fritagelsen for at overholde planlovens bestemmelser om  

 landzonetilladelse og lokalplaner skal kun gælde, så længe  

 ejendommen anvendes som asylcenter.
 Hvis området på et tidspunkt skal anvendes til  

 andre formål end de, der er angivet i den foreslåede bestemmelse  

 i § 42 e, stk. 1, vil planlovens bestemmelser finde anvendelse  

 på ny.
Byggelovens almindelige bestemmelser om  

 bebyggelsesprocent, bebyggelsens højde og afstandsforhold, vil fortsat  

 være gældende.
Disse bestemmelser regulerer mulighederne for  

 opførelse af ny bebyggelse på ejendommen og under hensyn hertil  

 og til de i stk. 1 og 2 fastsatte bestemmelser om anvendelsen af  

 ejendommen, bebyggelsens placering og antallet af indkvarterede  

 asylansøgere skønnes der ikke at være behov for en mere  

 detaljeret regulering.
Det gælder dog ved genanvendelse af eksisterende  

 bygninger til de i stk. 1 angivne formål, at Bygningsreglementet af  

 1995 ikke finder anvendelse, jf. den foreslåede bestemmelse i  

§ 42 e, stk. 3, 2. pkt.
Således vil f.eks.  

 flygtningelandsbyer, der overflyttes til Center Sandholm, og som er  

 opført i henhold til Bygningsreglementet af 1982, kunne  

 genopføres i overensstemmelse med de regler, der gjaldt på  

 tidspunktet for bygningernes oprindelige opførelse.
Bestemmelsen skal  

 sikre muligheden for en hurtig etablering af de pågældende  

 bygningsfaciliteter.
Det forudsættes i den forbindelse, at der  

 opnås dispensation fra cirkulære nr. 5020 af 30. november 1998 om  

 forbud efter varmeforsyningsloven mod etablering af elopvarmning i ny  

 bebyggelse beliggende i kollektive forsyningsområder.
 Med den foreslåede bestemmelse i § 42 e sikres  

 således en permanent anvendelse af Center Sandholm og en meget hurtig  

 gennemførelse af de bygningsmæssige foranstaltninger, som vil  

 være nødvendige til gennemførelse af lovforslagets  

 øvrige bestemmelser.
Til nr. 9 Det foreslås, at der gives Flygtningenævnets  

 formand eller den, formanden bemyndiger dertil, kompetence til at beslutte,  

 at en sag eller en bestemt gruppe af sager, der skal behandles af  

 Flygtningenævnet, skal undergives særlig hurtig behandling, jf.  

 den foreslåede bestemmelse i § 56, stk. 6.
Flygtningenævnet har i dag en hasteprocedure, som  

 bl.a. anvendes over for uledsagede mindreårige asylansøgere,  

 kriminelle asylansøgere og asylansøgere, der forstyrrer ro og  

 orden på et asylcenter.
Hasteproceduren indebærer, at sagerne i  

 hele sagsbehandlingsforløbet behandles forlods.
Sagerne sættes i  

 hasteprocedure på grundlag af en anmodning fra  

 Udlændingestyrelsen, eller hvis det i øvrigt fremgår af  

 sagen, at der er tale om en asylansøger, hvis ansøgning  

 bør behandles særlig hurtigt.
Det er hensigten med forslaget, at Flygtningenævnets  

 formand gives kompetence til at beslutte, at hasteprocedure kan anvendes i en  

 sag eller en gruppe af sager.
Det forudsættes i den forbindelse, at der  

 i Udlændingestyrelsens regi etableres et mødeforum med  

 deltagelse af Flygtningenævnet, Rigspolitichefen og  

 Indenrigsministeriet med henblik på at drøfte  

 spørgsmål om iværksættelse af hastebehandling af en  

 gruppe af sager i alle sagsbehandlingsled.
Det vil således være  

 muligt for udlændingemyndighederne at koordinere en samlet indsats  

 vedrørende hastebehandling af asylansøgninger fra personer af  

 visse nationaliteter, således som der f.eks. var behov for i  

 forbindelse med indsatsen i 2000 vedrørende nyindrejste  

 asylansøgere fra SNG-landene, jf. de almindelige bemærkninger  

 afsnit 2.1.
Det forudsættes endvidere, at  

 Flygtningenævnets formand kan beslutte, at en sag eller en gruppe af  

 sager skal undergives en særlig hurtig sagsbehandling, uden at der har  

 fundet en forudgående drøftelse sted i det ovennævnte  

 mødeforum.
Der gives dermed formanden mulighed for   efter en konkret  

 vurdering af behovet herfor   at iværksætte hastebehandling af en  

 sag eller en gruppe af sager.
Forslaget indebærer, at Flygtningenævnets  

 formand kan bemyndige nævnets sekretariat til at foretage visiteringen  

 af de enkelte sager efter den foreslåede bestemmelse, i det omfang  

 formanden finder det retssikkerhedsmæssigt forsvarligt.
Det  

 bemærkes i den forbindelse, at visiteringen i forbindelse med en  

 beslutning fra formanden om hastebehandling af sager vedrørende  

 asylansøgere af en bestemt nationalitet alene vil bestå i at  

 konstatere, om en sag vedrører en asylansøger af den  

 pågældende nationalitet.
En bemyndigelse af nævnets  

 sekretariat til at foretage visiteringen af sådanne sager må  

 efter Indenrigsministeriets opfattelse antages at være  

 retssikkerhedsmæssig forsvarlig.
 Formanden vil kunne omgøre en beslutning, der er  

 truffet af nævnets sekretariat, om visitering af en konkret sag.
Til nr. 10-13 Der er tale om konsekvensændringer som følge  

 af lov nr. 433 af 31. maj 2000 om ændring af forskellige  

 lovbestemmelser i forbindelse med gennemførelsen af en lov om  

 fuldbyrdelse af straf m.v. (Ændringer som følge af  

 straffuldbyrdelsesloven, afskaffelse af hæftestraffen og  

 prøveløsladelse af livstidsdømte m.v.) § 1, jf.  

 § 30, hvorved hæftestraffen afskaffes pr. 1. juli 2001.
 Det bemærkes, at det fremgår af lovens  

 § 32, stk. 2, at der ved anvendelse af straffebestemmelser, hvor  

 hæfte indgår i strafferammen, i stedet for hæfte kan  

 idømmes fængsel indtil 4 måneder.
Til § 2 Det foreslås i § 2, stk. 1, at  

 loven træder i kraft den 1. august 2001. § 1, nr. 8 og § 3 træder  

 i kraft dagen efter bekendtgørelsen i Lovtidende. § 1, nr. 10-13,  

 træder i kraft den 1. juli 2001.
Det foreslås i § 2, stk. 2, at de  

 foreslåede affattelser af udlændingelovens § 25 a,  

 stk. 1, nr. 1, § 35, stk. 2, og § 36, stk. 3, jf.  

 lovforslagets § 1, nr. 1, 3 og 5, alene finder anvendelse, såfremt  

 det forhold, der begrunder udvisningen, er begået efter lovens  

 ikrafttræden.
Det følger af den foreslåede bestemmelse, at  

 de hidtil gældende regler finder anvendelse, såfremt det forhold,  

 der begrunder udvisningen, er begået før lovens  

 ikrafttræden.
Der henvises nærmere til bemærkningerne til  

 de nævnte bestemmelser.
 Det foreslås i § 2, stk. 3, at den  

 foreslåede affattelse af udlændingelovens § 36 stk. 4,  

 jf. lovforslagets § 1, nr. 5, ikke finder anvendelse for  

 udlændinge, der inden lovens ikrafttræden er indrejst her i  

 landet og har indgivet ansøgning om opholdstilladelse efter  

 udlændingelovens § 7.
 Det bemærkes i øvrigt, at den  

 foreslåede ændring af udlændingelovens § 42 a,  

 stk. 7, 2. pkt., jf. lovforslagets § 1, nr. 7 i overensstemmelse  

 med almindelige strafferetlige principper, jf. herved straffelovens § 3,  

 alene finder anvendelse på lovovertrædelser, der begås  

 efter lovens ikrafttræden.
Til § 3 Som en konsekvens af den foreslåede bestemmelse i  

 udlændingelovens § 42 e, jf. lovforslagets § 1, nr. 8,  

 foreslås det i § 3, at lokalplan 120  

 vedrørende det område, der er nævnt i  

 udlændingelovens § 42 e, stk. 1, som affattet ved denne lov,  

 ophæves.
Til § 4 Bestemmelsen vedrører lovens ikrafttræden  

 på Færøerne og i Grønland.
Bilag 1 Lovforslaget sammenholdt med gældende lov Gældende formulering Lovforslaget § 1 I udlændingeloven, jf. lovbekendtgørelse nr. 600 af 23. juni  

 2000, foretages følgende ændringer:
§ 25 a.
En udlænding, som ikke har haft lovligt ophold  

 her i landet i længere tid end de sidste 6 måneder, kan endvidere  

 udvises, hvis 1. § 25 a, stk. 1, nr. 1, affattes  

 således:
1)	udlændingen uden for de i §§ 22-24 nævnte  

 tilfælde er dømt for overtrædelse af straffelovens  

 §§ 276-284 eller toldlovens § 73, stk. 2, jf. stk. 1, nr.  

 1, eller udlændingen over for politiet har erkendt overtrædelsen  

 eller er pågrebet under eller i umiddelbar tilknytning til  

 udøvelsen af det strafbare forhold, Stk. 2. --- »1)	udlændingen uden for de i §§ 22-24 nævnte  

 tilfælde er dømt for overtrædelse af § 42 a,  

 stk. 7, 2. pkt., jf. § 60, stk. 1, straffelovens  

 §§ 119, 244, 266 eller 276-284, toldlovens § 73,  

 stk. 2, jf. stk. 1, nr. 1, eller lov om våben og  

 eksplosivstoffer, eller udlændingen over for politiet har erkendt  

 overtrædelsen eller er pågrebet under eller i umiddelbar  

 tilknytning til udøvelsen af det strafbare forhold,« § 34. --- Stk. 2. Politiet kan, hvis det skønnes  

 hensigtsmæssigt for at sikre udlændingens tilstedeværelse,  

 bestemme, at en udlænding skal give møde hos politiet på  

 nærmere angivne tidspunkter, såfremt 1)	--- 2)	udlændingen udebliver fra en afhøring ved  

 Udlændingestyrelsen eller politiet, hvortil den pågældende  

 er indkaldt, 2. I § 34, stk. 2, nr. 2, § 36, stk. 2, 2.  

 pkt., og § 42 a, stk. 8, nr. 1, indsættes efter  

 »udlændingen«: »uden rimelig grund«.
3)-5) --- § 35. En udlænding kan varetægtsfængsles,  

 når der er bestemte grunde til at anse varetægtsfængsling  

 for nødvendig for at sikre udlændingens tilstedeværelse  

 under sagen og under eventuel appel, indtil en eventuel bestemmelse om  

 udvisning kan fuldbyrdes, og når:
 1)	Udlændingen ikke har fast bopæl her i landet, og der er  

 begrundet mistanke om, at udlændingen har begået en  

 lovovertrædelse, der kan medføre udvisning efter  

 §§ 22-24.
 2)	Udlændingen er indrejst i strid med et indrejseforbud.
 3. I § 35 indsættes efter stk. 1 som  

 nyt stykke:
»Stk. 2. En udlænding, som har indgivet ansøgning  

 om opholdstilladelse i medfør af § 7, og som er udvist ved  

 endelig dom efter §§ 22-24, kan varetægtsfængsles med  

 henblik på at sikre en effektiv fuldbyrdelse af bestemmelsen om  

 udvisning.« Stk. 2. - - - Stk. 2 bliver herefter stk. 3.
§ 36. --- Stk. 2. En udlænding kan frihedsberøves,  

 såfremt den pågældende ikke efterkommer  

 Udlændingestyrelsens bestemmelse om at tage ophold, jf. § 42 a,  

 stk. 7, 1. pkt.
En udlænding, som har indgivet ansøgning om  

 opholdstilladelse i medfør af § 7, kan endvidere  

 frihedsberøves, hvis udlændingen udebliver fra en  

 afhøring ved politiet eller Udlændingestyrelsen, hvortil den  

 pågældende er indkaldt.
Det samme gælder den  

 udlænding, der gennem voldelig eller truende adfærd over for  

 personer, der udfører opgaver med driften af et indkvarteringssted for  

 udlændinge, lægger hindringer i vejen for udførelsen af  

 disse personers hverv, jf. § 42 a, stk. 7, 2. pkt.
(Se nr. 2.) 4. § 36, stk. 2, 3. pkt., ophæves.
 5. I § 36 indsættes som stk. 3 og  

 4:
 »Stk. 3. En udlænding, som har indgivet ansøgning  

 om opholdstilladelse i medfør af § 7, og som er udvist efter  

 § 25 a, stk. 1, kan frihedsberøves med henblik på at  

 sikre en effektiv fuldbyrdelse af afgørelsen om udvisning.
Stk. 4. Såfremt de i § 34 nævnte  

 foranstaltninger ikke er tilstrækkelige til at sikre en effektiv  

 behandling af asylansøgningen og udsendelse af landet, kan en  

 udlænding, som har indgivet ansøgning om opholdstilladelse i  

 medfør af § 7, frihedsberøves under asylsagens behandling,  

 hvis udlændingen gennem sin adfærd lægger væsentlige  

 hindringer i vejen for asylsagens oplysning ved 1)	gentagne gange uden rimelig grund at udeblive fra afhøringer  

 ved politiet eller Udlændingestyrelsen, hvortil den  

 pågældende er indkaldt, 2)	ikke at meddele eller ved at tilsløre oplysninger om sin  

 identitet, nationalitet eller rejserute eller ved at meddele utvivlsomt  

 urigtige oplysninger herom, jf. § 40, stk. 1, 1. og 2. pkt.,  

 eller 3)	på anden, lignende måde ikke at medvirke til sagens  

 oplysning.« § 37 f.
Straffelovens § 86, stk. 1-3, finder  

 tilsvarende anvendelse, når en udlænding har været  

 frihedsberøvet efter § 36, stk. 2, 3. pkt.
 6. § 37 f ophæves.
§ 42 a. --- Stk. 2-6. --- Stk. 7. Udlændingestyrelsen kan bestemme, at en i  

 stk. 1 eller 2, jf. stk. 3, nævnt udlænding, uanset om  

 den pågældende selv har tilstrækkelige midler til sit  

 underhold, skal tage ophold efter Udlændingestyrelsens nærmere  

 bestemmelse.
En sådan udlænding må ikke gennem voldelig  

 eller truende adfærd over for personer, der udfører opgaver med  

 driften af et indkvarteringssted for udlændinge, lægge hindringer  

 i vejen for udførelsen af disse personers hverv.
 7. § 42 a, stk. 7, 2. pkt., affattes  

 således:
»En sådan udlænding må ikke gennem  

 voldelig eller truende adfærd over for personer, der udfører  

 opgaver med driften af et indkvarteringssted for udlændinge, eller over  

 for personer, der i øvrigt opholder sig på indkvarteringsstedet,  

 lægge hindringer i vejen for udførelsen af opgaver med driften  

 af indkvarteringsstedet eller for opretholdelsen af ro og orden på  

 indkvarteringsstedet.« Stk. 8. Udlændingestyrelsen kan bestemme, at en  

 udlænding, der er omfattet af stk. 1 eller 2, jf. stk. 3,  

 ikke skal have dækket sine udgifter til underhold bortset fra kost,  

 logi og sundhedsmæssige ydelser, såfremt 1)	udlændingen udebliver fra en afhøring med  

 Udlændingestyrelsen eller politiet, hvortil den pågældende  

 er indkaldt, (Se nr. 2) 2)-7) --- Stk. 9. --- 8. Efter § 42 d indsættes:
»§ 42 e.
Ejendommen matr. nr. 1f Sandholm, Blovstrød,  

 Sandholmgårdsvej 40-44 i Allerød Kommune, kan anvendes til 1) 	modtagecenter for nyankomne udlændinge, som har indgivet  

 ansøgning om opholdstilladelse i medfør af § 7, 2) 	indkvarteringssted for de i § 42 a, stk. 1 og 2,  

 nævnte udlændinge, 3) 	faciliteter til brug for frihedsberøvelse i medfør af  

 § 36, og 4) 	faciliteter til brug for administration i tilknytning til de i nr.  

 1-3 nævnte funktioner.
Stk. 2. Der må kun etableres mulighed for modtagelse og  

 indkvartering af indtil 1050 asylansøgere.
Ny bebyggelse kan placeres  

 inden for den på kortbilaget til loven angivne zone 2. Endvidere kan  

 der inden for den på kortbilaget til lov angivne zone 1 placeres  

 nybyggeri tilpasset den eksisterende bebyggelsesstruktur.
Stk. 3. Bestemmelserne i lov om planlægning om region,-  

 kommune- og lokalplaner samt om tilladelse efter lovens § 35,  

 stk. 1, finder ikke anvendelse på den i stk. 1 nævnte  

 ejendom, så længe ejendommen anvendes til de i stk. 1  

 angivne formål.
Ved genanvendelse af eksisterende bygninger til de i  

 stk. 1 angivne formål finder Bygningsreglementet af 1995 ikke  

 anvendelse.« § 56. Flygtningenævnets formand eller den, formanden  

 bemyndiger dertil, henviser en sag til behandling efter § 53,  

 stk. 2 eller 4-6.
Stk. 2-5. - - - 9. I § 56 indsættes efter stk. 5 som  

 nyt stykke:
»Stk. 6. Flygtningenævnets formand eller den, formanden  

 bemyndiger dertil, kan beslutte, at en sag eller en bestemt gruppe af sager,  

 der skal behandles efter § 53, stk. 2, skal undergives særlig  

 hurtig behandling.« Stk. 6-8. - - - Stk. 6-8 bliver herefter stk. 7-9.
 § 59. Med bøde, hæfte eller fængsel indtil  

 6 måneder straffes den udlænding, som:
 10. I § 59, stk. 1, ændres »bøde,  

 hæfte eller fængsel indtil 6 måneder« til: »bøde  

 eller fængsel indtil 6 måneder«.
 1)	Indrejser eller udrejser uden om paskontrollen her i landet eller i  

 et andet nordisk land.
 2)	Indrejser her i landet i strid med et indrejseforbud eller et  

 tilhold meddelt i henhold til tidligere udlændingelove.
 3)	Opholder sig her i landet eller arbejder uden fornøden  

 tilladelse.
 4)	Ved bevidst urigtige oplysninger eller svigagtige fortielser skaffer  

 sig adgang til landet gennem paskontrollen eller skaffer sig visum, pas eller  

 anden rejselegitimation eller tilladelse til ophold eller arbejde her i  

 landet.
 Stk. 2. Med bøde, hæfte eller fængsel  

 indtil 1 år straffes den, som beskæftiger en udlænding uden  

 fornøden arbejdstilladelse eller i strid med de for en  

 arbejdstilladelse fastsatte betingelser.
 11. I § 59, stk. 2, ændres »bøde,  

 hæfte eller fængsel indtil 1 år« til: »bøde eller  

 fængsel indtil 1 år«.
Stk. 3-4. --- Stk. 5. Den, der forsætligt bistår en  

 udlænding med ulovligt at indrejse eller opholde sig her i landet,  

 straffes med bøde, hæfte eller fængsel indtil 2 år.  

 På samme måde straffes den, der for vindings skyld bistår  

 en udlænding med at indrejse i Danmark med henblik på herfra at  

 indrejse i et andet land, hvor udlændingen vil blive afvist eller  

 tilbagesendt.
På samme måde straffes endvidere den, der for  

 vindings skyld bistår en udlænding med at indrejse i et andet  

 land, hvor udlændingen vil blive afvist eller tilbagesendt.
 12. I § 59, stk. 5, 1. pkt., ændres  

 »bøde, hæfte eller fængsel indtil 2 år« til:  

 »bøde eller fængsel indtil 2 år«.
 § 60. Overtrædelse af § 16, stk. 2, de i  

 medfør af § 34 eller § 42 a, stk. 7, 1. pkt., givne  

 pålæg, § 39, stk. 1 og 3, § 40, stk. 1-3, og  

 § 42 a, stk. 7, 2. pkt., eller tilsidesættelse af de  

 betingelser, der er knyttet til en tilladelse efter loven, straffes med  

 bøde eller under skærpende omstændigheder med  

 hæfte.
 13. I § 60, stk. 1 og 2, ændres  

 »hæfte« til: »fængsel indtil 4 måneder«.
Stk. 2. I forskrifter, der udstedes i medfør af loven,  

 kan der fastsættes straf af bøde for overtrædelse af  

 bestemmelser i forskrifterne.
I forskrifter, der udstedes i medfør af  

 §§ 2, stk. 4 og 5, 12, 15, stk. 2, 16, stk. 1, og 38,  

 stk. 2, kan der fastsættes straf af bøde eller af  

 bøde eller hæfte for overtrædelse af bestemmelser i  

 forskrifterne.
(Se nr. 13) Bilag 2 Spalte- og sidehenvisninger til Folketingstidende  

 vedrørende behandlingen i Folketinget af  

 den oprindelige udlændingelov samt senere relevante  

 ændringslove Lov nr. 226 af 8. juni 1983 (Udlændingeloven) (Lovforslag nr.
L 105  

 af 20. januar 1983) Skriftlig fremsættelse den 20. januar 1983:
Folketingstidende 1982/83 FF sp. 4502 Lovforslaget som fremsat:
Folketingstidende 1982/83 Tillæg A sp. 2027 1. behandling den 2. februar 1983:
Folketingstidende 1982/83 FF sp. 5316 Betænkning den 27. maj 1983:
Folketingstidende 1982/83 Tillæg B sp. 1935 1. del af 2. behandling den 30. maj 1983:
Folketingstidende 1982/83 FF sp. 12152 Tilføjelse til betænkning den 31. maj 1983:
Folketingstidende 1982/83 Tillæg B sp. 2775 2. del af 2. behandling den 2. juni 1983:
Folketingstidende 1982/83 FF sp. 12587 Tillægsbetænkning den 2. juni 1983:
Folketingstidende 1982/83 Tillæg B sp. 2845 3. behandling den 3. juni 1983:
Folketingstidende 1982/83 FF sp. 12847 Lovforslaget som vedtaget:
Folketingstidende 1982/83 Tillæg C sp. 609 Lov nr. 686 af 17. oktober 1986 om ændring af  

 udlændingeloven (Lovforslag nr.
L 4 af 7. oktober 1986) Skriftlig fremsættelse den 7. oktober 1986:
Folketingstidende 1986/87 FF sp. 70 Lovforslaget som fremsat:
Folketingstidende 1986/87 Tillæg A sp. 13 1. behandling den 10. oktober 1986:
Folketingstidende 1986/87 FF sp. 360 Betænkning den 14. oktober 1986:
Folketingstidende 1986/87 Tillæg B sp. 147 2. behandling den 16. oktober 1986:
Folketingstidende 1986/87 FF sp. 829 Tillægsbetænkning den 16. oktober 1986:
Folketingstidende 1986/87 Tillæg B sp. 203 3. behandling den 17. oktober 1986:
Folketingstidende 1986/87 FF sp. 998 Lovforslaget som vedtaget:
Folketingstidende 1986/87 Tillæg C sp. 1 Lov nr. 482 af 24. juni 1992 om ændring af udlændingeloven  

 m.v. (Familiesammenføring, effektivisering af asylsagsbehandlingen  

 m.v.) (Lovforslag nr.
L 257 af 1. april 1992) Skriftlig fremsættelse den 1. april 1992:
Folketingstidende 1991/92 FF sp. 8499 Lovforslaget som fremsat:
Folketingstidende 1991/92 Tillæg A sp. 6207 1. behandling den 8. april 1992:
Folketingstidende 1991/92 FF sp. 8839 Betænkning afgivet den 11. juni 1992:
Folketingstidende 1991/92 Tillæg B sp. 2445 2. behandling den 16. juni 1992:
Folketingstidende 1991/92 FF sp. 10551 3. behandling den 18. juni 1992:
Folketingstidende 1991/92 FF sp. 10871 Lovforslaget som vedtaget:
Folketingstidende 1991/92 Tillæg C sp. 1399 Lov nr. 421 af 1. juni 1994 om ændring af udlændingeloven  

 og lov om midlertidig opholdstilladelse til visse personer fra det tidligere  

 Jugoslavien m.v. (Effektivisering af asylsagsbehandlingen, foranstaltning af  

 isolation og brev- og besøgskontrol over for frihedsberøvede  

 udlændinge, betalingsordning for asylansøgeres underhold m.v.)  

 (Lovforslag nr.
L 214 af 2. marts 1994) Skriftlig fremsættelse den 2. marts 1994:
Folketingstidende 1993/94 FF sp. 7345 Lovforslaget som fremsat:
Folketingstidende 1993/94 Tillæg A sp. 7295 1. behandling den 15. marts 1994:
Folketingstidende 1993/94 FF sp. 7681 Betænkning den 5. maj 1994:
Folketingstidende 1993/94 Tillæg B sp. 1257 2. behandling den 10. maj 1994:
Folketingstidende 1993/94 FF sp. 10912 3. behandling den 17. maj 1994:
Folketingstidende 1993/94 FF sp. 11142 Lovforslaget som vedtaget:
Folketingstidende 1993/94 Tillæg C sp. 1049 Lov nr. 33 af 18. januar 1995 om ændring af  

 udlændingeloven, lov om midlertidig opholdstilladelse til visse  

 personer fra det tidligere Jugoslavien m.v. og lov om social bistand  

 (Opstramninger i åbenbart grundløs-proceduren m.v.) (Lovforslag  

 nr.
L 85 af 30. november 1994) Skriftlig fremsættelse den 30. november 1994:
Folketingstidende 1994/95 FF s. 1188 Lovforslaget som fremsat:
Folketingstidende 1994/95 Tillæg A s. 895 1. behandling den 6. december 1994:
Folketingstidende 1994/95 FF s. 1453 Betænkning den 13. december 1994:
Folketingstidende 1994/95 Tillæg B s. 191 2. behandling den 15. december 1994:
Folketingstidende 1994/95 FF s. 1817 3. behandling den 12. januar 1995:
Folketingstidende 1994/95 FF s. 2123 Lovforslaget som vedtaget:
Folketingstidende 1994/95 Tillæg C s. 217 Lov nr. 407 af 10. juni 1997 om ændring af udlændingeloven  

 (Optagelse af fingeraftryk og personfotografi, foranstaltninger over for  

 udlændinge, der ikke medvirker til udsendelse m.v., og foranstaltninger  

 over for den, der medvirker til, at en udlænding opnår  

 opholdstilladelse ved svig, m.v.) (Lovforslag nr.
L 190 af 12. marts  

 1997) Skriftlig fremsættelse den 12. marts 1997:
Folketingstidende 1996/97 Tillæg A s. 3996 Lovforslaget som fremsat:
Folketingstidende 1996/97 Tillæg A s. 3976 1. behandling den 2. april 1997:
Folketingstidende 1996/97 FF s. 5210 Betænkning den 26. maj 1997:
Folketingstidende 1996/97 Tillæg B s. 1301 2. behandling den 28. maj 1997:
Folketingstidende 1996/97 FF s. 8022 3. behandling den 30. maj 1997:
Folketingstidende 1996/97 FF s. 8288 Lovforslaget som vedtaget:
Folketingstidende 1996/97 Tillæg C s. 636 Lov nr. 473 af 1. juli 1998 om ændring af udlændingeloven  

 og straffeloven (Tidsubegrænset opholdstilladelse, asyl,  

 familiesammenføring og udvisning m.v.) (Lovforslag nr.
L 59 af 16.  

 april 1998) Skriftlig fremsættelse den 16. april 1998:
Folketingstidende 1997/98 Tillæg A s. 1648 Lovforslaget som fremsat:
Folketingstidende 1997/98 Tillæg A s. 1554 1. behandling den 30. april 1998:
Folketingstidende 1997/98 FF s. 977 Betænkning den 23. juni 1998:
Folketingstidende 1997/98 Tillæg B s. 610 2. behandling den 25. juni 1998:
Folketingstidende 1997/98 FF s. 2420 Tillægsbetænkning den 25. juni 1998:
Folketingstidende 1997/98 Tillæg B s. 728 3. behandling den 26. juni 1998:
Folketingstidende 1997/98 FF s. 2566 Lovforslaget som vedtaget:
Folketingstidende 1997/98 Tillæg C s. 503 Lov nr. 425 af 31. maj 2000 om ændring af udlændingeloven,  

 lov om midlertidig opholdstilladelse til visse personer fra det tidligere  

 Jugoslavien m.v. og straffeloven (Skærpelse af strafniveauet for  

 ulovlig beskæftigelse af udlændinge, Danmarks indtræden i  

 det praktiske Schengensamarbejde, præcisering af  

 Udlændingestyrelsens og politiets underholdsforpligtelse m.v.)  

 (Lovforslag nr.
L 264 af 30. marts 2000) Skriftlig fremsættelse den 30. marts 2000:
Folketingstidende 1999/2000 Tillæg A s. 7438 Lovforslaget som fremsat:
Folketingstidende 1999/2000 Tillæg A s. 7376 1. behandling den 12. april 2000:
Folketingstidende 1999/2000 FF s. 6550 Betænkning den 9. maj 2000:
Folketingstidende 1999/2000 Tillæg B s. 764 2. behandling den 16. maj 2000:
Folketingstidende 1999/2000 FF s. 8004 3. behandling den 18. maj 2000:
Folketingstidende 1999/2000 FF s. 8201 Lovforslaget som vedtaget:
