Nr BTL 91 Betænkning over Forslag til lov om ændring af lov om afgift af dødsboer og  

 gaver (Ændringer som følge af dødsboskifteloven og dødsboskatteloven m.v.)  

  

 Nr L 91 1996-97, 1. samling Afgivet af Skatteudvalget Afgivet: 19961213 Udvalget har behandlet lovforslaget i nogle møder og har herunder stillet  

 spørgsmål til skatteministeren, som denne har besvaret skriftligt.
 Der er af et mindretal stillet ændringsforslag, hvorom henvises til de  

 ledsagende bemærkninger.
 Endvidere har udvalget modtaget skriftlige og/eller mundtlige henvendelser  

 fra:
Assurandør-Societetet, Dansk Familielandbrug, De danske Landboforeninger og Professor, dr.jur.
Finn Taksøe-Jensen.
 Henvendelserne fra henholdsvis De danske Landboforeninger/Dansk  

 Familielandbrug og De danske Landboforeninger og skatteministerens  

 kommentarer til henvendelserne er optrykt som bilag til betænkningen.
Et flertal (Venstres, Det Konservative Folkepartis, Socialistisk  

 Folkepartis, Fremskridtspartiets og Enhedslistens medlemmer af udvalget)  

 ønsker at påpege, at de finder, at der er givet Folketinget for kort tid til  

 at arbejde med lovforslag nr.
L 90, L 91 og L 92, som efter flertallets  

 mening af skatteministeren burde være fremsat meget tidligere.
Da høring om  

 lovforslagene har været foretaget inden deres fremsættelse for Folketinget,  

 burde der ligeledes være givet længere tid til nøjere at gennemgå  

 høringssvarene.
 Herefter indstiller et mindretal (Socialdemokratiets, Det Radikale  

 Venstres, Enhedslistens og Centrum-Demokraternes medlemmer af udvalget)  

 lovforslaget til vedtagelse uændret.
Et mindretal inden for mindretallet (Enhedslistens medlem af udvalget) kan  

 ikke støtte det stillede ændringsforslag om, at stempelafgiften kan fradrages  

 fuldt ud.
De problemer, der er med generationsskifte i landbruget, løses ikke  

 ved afgiftslettelser, der blot kapitaliseres i form af højere priser.
 Et andet mindretal (Venstres, Det Konservative Folkepartis og  

 Fremskridtspartiets medlemmer af udvalget) indstiller lovforslaget til  

vedtagelse med det stillede ændringsforslag.
 Et flertal inden for mindretallet (Venstres og Det Konservative  

 Folkepartis medlemmer af udvalget) ønsker at udtrykke betænkelighed ved, at  

 skatteministeren har afslået at ændre lovforslagets § 1, nr. 6, vedrørende  

 tidspunktet for arveafkald til et tidligere tidspunkt under bobehandling  

 f.eks. inden boets berigtigelse, dvs. inden der bliver taget stilling til,  

 hvorledes boet skal behandles.
 Disse partier havde foretrukket, at den nugældende regel fortsat skulle  

 være gældende.
Som påpeget af Venstres ordfører under 1. behandling af lovforslaget er  

 det for sent at vente med at give afkald på arv til lige før udlodningen af  

 arven.
Man risikerer, at boet viser sig at være insolvent, hvilket vil være  

 en ulempe for den arving, som en direkte arving har givet arveafkald til  

 fordel for.
 Flertallet finder også, at der af skatteministeren i for ringe grad er  

 taget hensyn til de synspunkter, som De danske Landboforeninger og Dansk  

 Familielandbrug i henvendelsen af 10. december 1996 til udvalget har givet  

 udtryk for.
 Et tredje mindretal (Socialistisk Folkepartis medlem af udvalget)  

 indstiller lovforslaget til vedtagelse .
 Mindretallet vil redegøre for sin indstilling til det stillede  

 ændringsforslag ved 2. behandling af lovforslaget.
Ændringsforslag Til § 1Af et mindretal (V, KF og FP):
 1) Nr. 37 udgår.
Bemærkninger Til nr. 1 Ved ændringsforslaget bevares adgangen til at modregne  

 stempelafgift i gaveafgift som efter de gældende regler.
Der henvises i  

 øvrigt til henvendelsen fra De danske Landboforeninger og Dansk  

 Familielandbrug på bilag 3 og henvendelsen fra De danske Landboforeninger på  

 bilag 11. Begge bilag er optrykt som bilag til betænkningen.
Jacob Buksti (S) nfmd.
Dorte Dinesen (S) Klaus Hækkerup (S) Anna-Marie  

 Hansen (S) Per Kaalund (S) Jes Lunde (SF) Elisabeth Arnold (RV) Frank Aaen  

 (EL) Sonja Albrink (CD) Peter Brixtofte (V) Svend Aage Jensby (V) Charlotte  

 Antonsen (V) Jens Løgstrup Madsen (V) Flemming Hansen (KF) fmd.
Gitte  

 Seeberg (KF) Brian Mikkelsen (KF) Kim Behnke (FP) Dansk Folkeparti havde ikke medlemmer i udvalget.
Bilag Henvendelser fra henholdsvis De danske Landboforeninger/Dansk  

 Familielandbrug og De danske Landboforeninger og skatteministerens  

 kommentarer til henvendelserne Christiansborg 1240 København K Til medlemmerne af udvalget Vedrørende L 90 og L 91 forslag til lov om beskatning ved dødsfald  

 (dødsboskatteloven) og lov om ændring af lov om afgift af dødsboer og  

 gaver Landbrugsorganisationerne vil indledningsvis udtrykke tilfredshed med, at  

 reglerne på dette område forenkles.
Det er gode forenklinger, når reglerne om  

 indkomstbeskatningen samles i en lov, og når der indføres en proportional  

 beskatning i mellemperioden.
I vedlagte bilag er fremført en række bemærkninger og kommentarer til  

 dødsboskatteloven og bo- og arveafgiftsloven.
Vi har i bilaget påpeget en  

 række forhold, som vi finder bør ændres, og endvidere er omtalt en række  

 administrative problemer.
Nedenfor er fremhævet de væsentligste punkter.
For det første er vi uforstående over for, at der er foreslået en  

 forringelse af reglerne om modregning af stempelafgift i gaveafgift.
Konkret  

 er forringelsen foreslået ved, at der fremover i gaveafgift alene kun kan  

 fratrækkes stempelafgift, der vedrører gaven.
Dette er en væsentlig  

 forringelse af etableringsmulighederne i forbindelse med generationsskifte  

 inden for landbruget, og det er derfor ikke korrekt, når det i lovforslaget  

 er omtalt, at forslaget ikke har erhvervsøkonomiske konsekvenser.
Denne  

 stramning af gaveafgiftsreglerne er ikke nærmere begrundet og bør udelades af  

 lovforslaget.
 For det andet er der foreslået en skærpelse af beskatningen af  

 aftægtsrettigheder, hvilket ligeledes vil forringe etableringsmulighederne i  

 landbruget.
 For det tredje burde bofradraget på 180.000 kr. kunne anvendes ved  

 udbetaling af arv uden skifte, f.eks. når særbarn får sin arv udbetalt uden  

 skifte eller længstlevende ægtefælle uden skifte indgår nyt ægteskab.
For det fjerde finder vi, at dødsboets skattepligt i størst muligt omfang  

 bør kunne afgøres, inden bobehandlingen påbegyndes eller i det mindste  

 relativt tidligt under selve bobehandlingen.
I lovforslaget er fastsat, at  

 dødsboets skattepligt afgøres på basis af formueforholdene ved boets  

 slutning.
 Vi skal anmode om foretræde for udvalget for at uddybe vore synspunkter.
Med venlig hilsen Landboforeningernes Landskontor for Driftsøkonomi Udkærsvej 15 - Skejby - 8200 Århus N Tlf. 86 10 90 88 - Fax. 86 10 97 00 Vedrørende dødsboskatteloven og bo- og gaveafgiftsloven Der henvises til §»erne i lovforslag 90 til dødsboskatteloven.
§ 4, § 42 m.fl.
Afgrænsningen imellem boet og længstlevende Det foreslås i lovforslaget generelt, at længstlevende ægtefælle beskattes  

 af afkast m.v. af egen formue, egen gæld m.v., og at dette både gælder i  

 mellemperioden og i boperioden.
 Dette gælder, uanset at man ved delingen (skifte) af boet også medregner  

 længstlevendes formue.
Det er vanskeligt at vurdere, om dette vil være en administrativ  

 forenkling af reglerne om skifte af dødsboer efter førstafdøde.
Det må  

 frygtes, at det foreslåede regelsæt vil give en del afgrænsningsproblemer  

 imellem længstlevendes indkomstopgørelse og indkomstopgørelsen i boet.
Det bør i denne forbindelse afklares, i hvilket omfang længstlevendes  

 indkomst indtjent i afdødes boperiode indgår i bodelingen.
Dette gælder såvel  

 indkomst indtjent ved lønarbejder, herunder lønarbejde for boet og  

 skattepligtigt afkast af de aktiver/passiver, som længstlevende ejer.
Efter gældende regler indgår afkast af længstlevendes aktiver i boet og  

 dermed i bodelingen, medens løn m.v. indtjent i boperioden holdes uden for  

 bodelingen.
Tilsvarende holdes forsikringssummer til begunstiget og afkast  

 heraf uden for boet.
Hvis dette fortsat er gældende, bør også den del af længstlevendes  

 skattebetaling af det pågældende afkast indgå i bodelingen, medens den øvrige  

 del af skattebetalingen f.eks.
A-lønindkomst forbliver uden for  

 bobehandlingen.
 Hvis dette er rigtigt opfattet, vil det formentlig fortsat være  

 hensigtsmæssigt, at boet omfatter alle aktiver pr. dødsdagen, og at boet er  

 skattepligtigt af indkomsten heraf.
 Det særlige problem, der er med rentefradrag af f.eks. et parcelhus helt  

 eller delvis ejet af længstlevende, bør på samme måde som et rentefradrag  

 vedrørende et parcelhus ejet af afdøde klares ved acontoudlæg på dødsdagen.
Særligt vedrørende selvstændig virksomhed I § 4 er boets indkomst afgrænset over for længstlevendes indkomst.
Til  

 boets indkomst medregnes i modsætning til gældende regler kun indtægter  

 hidrørende fra de aktiver og passiver, som afdøde i henhold til de  

 formueretlige forhold var ejer af.
Fordelingen i de tidligere selvangivelser  

 kan være retningsgivende for opdelingen imellem længstlevendes og boets  

 forhold, jf. kildeskattelovens § 24 A.
Det bør dog bemærkes, at der efter gældende regler fortsat i nogen  

 udstrækning foretages sambeskatning i kildeskattelovens § 25 A og § 26 A  

 vedrørende indkomst fra selvstændig virksomhed.
I disse tilfælde vil der ikke  

 i de tidligere indgivne selvangivelser være foretaget en opdeling af  

 virksomhedens aktiver/passiver efter de ægteskabelige formueforhold.
Derimod  

 vil opdelingen følge, hvilken af ægtefællerne der i overvejende grad driver  

 virksomheden.
Det må derfor frygtes, at reglerne på dette område vil give  

 betydelige administrative problemer.
 Ifølge lovforslaget skal der til boets indkomst medregnes  

 avancebeskatningen på de aktiver, som tilhører længstlevende, men som ved  

 boets behandling udlægges til andre arvinger end længstlevende ægtefælle.
Til boets indkomst må endvidere medregnes avance på aktiver, der tilhørte  

 afdøde, og som udlægges til længstlevende.
Derimod medregnes ikke avancen på  

 aktiver, der tilhører længstlevende, og som længstlevende overtager ved boets  

 behandling enten som boslodskrav, arv eller ved betaling til boet.
Når  

 sidstnævnte aktiver ikke indgår i boets indkomst, kan der formentlig heller  

 ikke beregnes passivpost vedrørende disse aktiver.
Dette bør der for så vidt  

 være mulighed for, idet længstlevende i modsat fald over for de øvrige  

 arvinger ikke får kompensation for overtagen latent skat vedrørende egne  

 aktiver.
Det foreslåede beskatningssystem medfører endvidere, at der skal skelnes  

 imellem løbende indkomst og avancebeskatningen.
På f.eks. fast ejendom og  

 aktiver er det ofte let at skelne imellem avancebeskatning og løbende  

 indkomstbeskatning.
Dog vil en hovedaktionær i boperioden kunne udbetale  

 mindre eller større udbytte og dermed påvirke fordelingen imellem løbende  

 indkomst og avancebeskatningen.
 Der er derimod betydelige problemer vedrørende varelagre, besætning og  

 lignende.
 Eksempel:
Et varelager indgår i længstlevendes bodel.
Pr. 1/1-97 er varelageret  

 opgjort til:
 I perioden 1/1-97 til 30/9-97 er der såvel solgt som produceret varer.
Hvordan adskilles her den løbende indkomstopgørelse fra avanceopgørelsen? Eksemplet kunne f.eks. være en planteavler, som ved A har solgt en  

 betydelig del af årets høst til foderstofforretningen, medens man ved B  

 beholder beholdningen og udlægger denne til sønnen (sammen med virksomheden i  

 øvrigt), hvorefter sønnen sælger beholdningen til foderstofforretningen.
 Disse problemer bør afklares i forbindelse med lovgivningen.
 Vedrørende maskiner bør det tilsvarende afklares, om en negativ saldo  

 opstået ved længstlevendes salg af maskiner f.eks. foretaget i boperioden er  

 en del af den løbende indkomst og dermed skal indtægtsføres af længstlevende,  

 eller om indtægtsførelsen er en lønindkomst.
Vedrørende renter bemærkes, at renter på boets aktiver periodiseres pr.  

 skæringsdatoen (evt. dato for acontoudlæg). De pågældende renter anses for en  

 del af boets formue.
Længstlevendes renter vedrørende aktiver og passiver,  

 som er til stede pr. dødsdag, og som er omfattet af fællesboet, må  

 tilsvarende skulle periodiseres pr. skæringsdato, idet disse renter også er  

 en del af boets formue.
Opgørelse af indkomsten hidrørende fra den ene ægtefælles aktiver, der  

 benyttes i den anden ægtefælles virksomhed Regelsættet medfører som nævnt, at der skal ske en adskillelse af  

 indkomsten imellem længstlevende og boet.
Fordelingen skal ske efter  

 ejerforholdet.
 I visse tilfælde bør det også være muligt at foretage adskillelsen via en  

 slags lejebetaling af aktiver, som ejes af den ene ægtefælle, men stilles til  

 rådighed for den anden ægtefælles virksomhed.
Eksempel Manden driver en landbrugsvirksomhed omfattende f.eks. 2 ejendomme,  

 maskiner, besætning m.v.
Den ene af ejendommene ejes af ægtefællerne i  

 forening, medens manden selv ejer den anden ejendom, ligesom løsøret også  

 ejes af manden.
Hustruen er skyldner vedrørende halvdelen af gælden i den  

 ejendom, som hun ejer halvdelen af.
 Noget af gælden er af manden anvendt til finansieringen af løsøre m.v.
Hvis manden dør, må ophævelse af sambeskatningen medføre, at hustruen fra  

 og med begyndelsen af dødsåret skal beskattes af halvdelen af resultatet fra  

 den ejendom, som hun er medejer af.
Tilsvarende har hun rentefradrag  

 vedrørende den pågældende halvdel af gælden, medmindre man helt eller delvis  

 tilsidesætter de formelle hæftelsesregler og lægger vægt på, at provenuet af  

 gælden er anvendt af manden, og at gælden i større udstrækning end i henhold  

 til det formelle hæftelsesforhold er mandens gæld.
Hustruen overtager  

 samtidig halvdelen af afskrivningsgrundlag m.v. af den pågældende ejendom.  

 Mandens virksomhedsordning opdeles, og en del heraf overtages af hustruen,  

 jf. § 45.
 Opgørelse af hustruens indtægt ved den pågældende halvdel af ejendommen  

 bør i givet fald kunne opgøres som en lejeindtægt (forpagtningsafgift).  

 Dertil kommer evt. arbejdsvederlag for arbejde udført af hustruen for boet.
 Som det fremgår af ovennævnte eksempel, bør det overvejes, om det ikke vil  

 være en administrativ forenkling, at boet i det mindste altid fuldt ud  

 omfatter fællesejede virksomheder.
 Så længe de nuværende sambeskatningsregler i kildeskattelovens § 25 A og §  

 26 A bevares under ægteskabet, bør dette også gælde under selve  

 bobehandlingen.
§ 6. Boets skattepligt Boets skattepligt afgøres bl.a. på baggrund af værdien af boets aktiver.  

 Hvis aktivmassen (brutto) overstiger 1,3 mio. kr., er boet skattepligtigt.  

 Aktiver, der indgår i boet, »kommer ud af boet« ved:
- salg til ikkearvinger - acontoudlæg til arvinger - udlæg i den endelige boopgørelse til arvinger.
 Som loven er udformet, tyder det på, at aktiver, der sælges til  

ikke arvinger og evt. tillige ved acontoudlæg, ikke medregnes ved  

 opgørelsen af boets aktiver, jf. § 6, stk. 1. Derimod vil selvfølgelig  

 provenuet fra salget indgå ved opgørelse af aktivernes bruttoværdi og  

 nettoværdi.
Eksempel I et bo indgår en ejendom med en handelsværdi på 2 mio. kr.
Ejendommen er  

 belånt med 1,5 mio. kr.
Der indgår ikke andre aktiver i boet.
Hvis ejendommen  

 sælges under bobehandlingen, vil alene nettoformuen indgå i formueopgørelsen  

 efter § 6, og boet vil ikke være skattepligtigt.
 Hvis ejendommen derimod udlægges til arvingerne i boopgørelsen, herunder  

 evt. overtages af længstlevende ægtefælle som boslod, vil aktivmassen  

 overstige 1,3 mio. kr., og boet vil blive skattepligtigt.
 Hvis boet ikke umiddelbart er skattepligtigt, vil boet, således som  

 forslaget er udformet, muligvis kunne blive skattepligtigt ved f.eks. at købe  

 en ejendom til f.eks. 1,5 mio. kr., som derefter udlægges til arvingerne i  

 den endelige boopgørelse, og dermed overskrides beløbsgrænsen for aktivmassen  

 og boet er skattepligtigt.
 Skattepligtsbestemmelsen bør ikke på denne måde være afhængig af, hvordan  

 udlæggene sker.
 Hvis bruttoværdien af aktiverne selvstændigt skal have betydning, bør  

 værdien fastlægges på et tidspunkt, hvor boet endnu ikke har disponeret.  

 Dette kan ske på baggrund af en opgørelse på dødsdagen evt. foregående  

 status.
 Derimod vil man ikke i samme omfang kunne påvirke afgørelsen vedr.  

 nettoformuegrænsen, idet det antages, at nettoværdien på skæringsdatoen også  

 må omfatte acontoudlagt arv.
 I den nuværende § 16, stk. 2, nr. 3, i kildeskatteloven opgøres  

 nettoværdien som det beløb, der udlægges til arvingerne m.v., og dette  

 omfatter klart såvel acontoudlæg som udlæg ved boopgørelsen.
 Boets skattepligt bør principielt fastlægges tidligst muligt under  

 bobehandlingen, idet en sen fastlæggelse af skattepligten vil indebære  

 tilsvarende problem som omtalt i bemærkningerne i afsnit 3.1., højre spalte  

 øverst side 33.
Det er korrekt, at ophævelse af formueskattereglerne vil vanskeliggøre en  

 opgørelse på basis af forholdene ved start af dødsboet, og det er også  

 korrekt, at boet nok har en rimelig ide om, om man overskrider formuegrænsen  

 eller ej, men under alle omstændigheder vil der være boer, hvor det først ved  

 afviklingen af boet afklares, om boet er skattepligtigt eller ej.
Dette  

 gælder f.eks., hvor der i boet indgår f.eks. fast ejendom, aktier eller  

 lignende aktiver, hvor værdiansættelsen kan være usikker, herunder om det er  

 muligt at finde købere til aktiverne.
 Afklaringen kan i visse tilfælde først afklares, efter at værdien er  

 fastlagt ved en skifteretsvurdering af aktiverne.
§ 9, stk. 2. Straksfradrag i mellemperioden Det burde i relation til § 9, stk. 2, præciseres, at der i  

 mellemperiodeopgørelsen kan foretages straksfradrag.
De fleste  

 mellemperioder, hvor det er relevant at foretage af- og nedskrivninger, vil  

 dog typisk også være skattepligtige og dermed omfattet af § 23, dvs. at der  

 kan beregnes straksfradrag.
§ 23, stk. 1. Afskrivning i mellemperiode og boperiode Der bør kunne foretages afskrivninger på aktiver i boet, som udlægges uden  

 succession, hvis udlægget ikke medfører beskatning af genvundne  

 afskrivninger.
Dette gælder f.eks. afskrivninger på bygninger og særlige  

 installationer, i det omfang disse afskrivninger ikke samtidig udløser  

 beskatning i boet, f.eks. fordi udlægsværdien er mindre end den nedskrevne  

 værdi.
 Det bør afklares, evt. ved en tilføjelse i bemærkningerne, at afdødes  

 resterende fradrag ifølge ligningslovens §§ 8 B, 8 C og 8 K kan fratrækkes i  

 mellemperioden evt. i boets indkomst.
§ 29, stk. 2. Succession i børsnoterede aktier Bestemmelserne i § 29, stk. 2, om succession i børsnoterede aktier burde  

 lempes, således at der fuldt ud kan ske succession i børsnoterede aktier (når  

 boet er omfattet af reglerne om større beholdning af børsnoterede aktier),  

 når blot udlægsmodtager inkl. de udlagte børsnoterede aktier på udlægsdatoen  

 ejer en samlet beholdning af børsnoterede aktier, der overstiger  

 beløbsgrænsen på ca. 107.000 kr.
 Dette burde være et tilstrækkeligt værn imod, at der ikke med succession  

 udlægges børsnoterede aktier fra større beholdninger til en arving, som  

 efterfølgende ikke er omfattet af reglerne om større beholdninger.
§ 30. Fast skattefradrag i boet I det forslag, der var sendt til høring, var foreslået et fast fradrag på  

 ca. 50.000 kr. i boskatten uanset periodelængden.
Dette forslag ville kunne  

 fremskynde afviklingen af boerne.
Forslaget med et månedsfradrag vil som efter gældende regler medføre, at  

 man har en skattemæssig interesse i at trække bobehandlingen længst muligt,  

 dog højst i 12 mdr.
Det henstilles, at man indfører et fast fradrag  

 uafhængigt af periodens længde, dvs. på samme måde som man i § 72, stk. 4,  

 anvender et fast fradrag ved skifte af uskiftede boer i længstlevende  

 ægtefælles levende live.
§ 30, stk. 8. Udbetaling af betalte skatter til boet Det bør præciseres, hvilke skattebeløb der kan udbetales til boet, og  

 hvilke skattebeløb der alene kan modregnes i boets øvrige skatter.
§ 37, stk. 1, 3. og 4. punktum.
Successionsmulighed ved udlæg til  

 ikkenære slægtninge Begrænsningen vedrørende successionsmuligheder i § 37, stk. 1, 3. og 4.  

 punktum, medfører, at ikkenære slægtninge højst kan succedere i aktiver med  

 en bruttoværdi svarende til arvelodden.
Derimod er der en betydelig forskel  

 på, om der succederes i aktier (som jo ofte repræsenterer en virksomheds  

 nettoværdi) eller der succederes i en personligt ejet virksomhed.
 Reglen burde ændres til, at der under alle omstændigheder kan succederes i  

 en fortjeneste svarende til selve arvelodden.
 Hvis en ikkenær slægtning skal arve en fast ejendom med f.eks. genvundne  

 afskrivninger på 1 mio., bør der kunne succederes heri, blot arvelodden inkl.  

 passivposten af fortjenesten mindst er 1 mio. kr.
§ 48. Længstlevendes opsparingsordning Det bør præciseres, om reglerne i § 24 tilsvarende gælder vedrørende  

 opsparingskontoen i længstlevendes egen virksomhed.
 Hvis længstlevende udlodder en del af sin virksomhed efter bestemmelsen i  

 § 48, stk. 2, og i øvrigt fortsætter med resterende virksomhed i eget navn,  

 bør længstlevende uanset bestemmelsen i § 48, stk. 2, kunne anvende  

 opsparingsordningen i udlodningsåret.
 Denne problemstilling er muligvis også til stede i nogle af de øvrige  

 paragraffer.
§ 63. Skatteberegningen ved uskiftet bo Det foreslås i lovforslaget, at man bevarer en opdeling i en  

 skatteberegning for afdøde og en skatteberegning for længstlevende.
På grund af de nuværende regler i personskattelovens § 10, stk. 8,  

 fratrækkes skatteværdien af 2 personfradrag i den samlede indkomstskat.
Ved  

 beregning af mellemskat fratrækkes også værdien af 2 bundfradrag vedrørende  

 mellemskatten.
 Den særskilte indkomstopgørelse for afdøde og længstlevende har derfor  

 tilsyneladende kun betydning ved beregning af topskat herunder beregning af  

 topskat af positiv kapitalindkomst over ca. 40.000 kr., jf. i øvrigt punkt 22  

 i cir. 129 af 4/7-94.
Det bør være muligt at løse beregningsproblemet vedrørende topskat uden at  

 kræve 2 adskilte indkomstopgørelser inkl. helårsomregning.
F.eks. kunne man  

 indrømme 2 fulde bundfradrag vedrørende topskat eller 1 fuldt og 1  

 forholdsmæssigt bundfradrag.
 I bemærkningerne til § 63, 4. afsnit, nævnes, at der i mellemperioden kan  

 fratrækkes et forholdsmæssigt personfradrag.
 Det fremgår imidlertid af punkt 22 i cir. 129 af 4/7-94 inkl. eksempel 22,  

 at der i alt fratrækkes skatteværdi af 2 personfradrag, efter at skatten er  

 opgjort af de faktiske indkomster uden helårsomregningen.
 Helårsomregningerne i eksempel 22 har alene betydning ved beregning af  

 topskat og den tidligere såkaldte »6 pct.s skat«, som jo er  

 afskaffet i 1996.
 Det burde derfor være muligt at forenkle reglerne på dette punkt.
 Der er måske end ikke behov for særregler i de tilfælde, hvor ægtefællerne  

 ikke var samlevende ved dødsfaldet og/eller i de situationer, hvor  

 længstlevende indgår nyt ægteskab i det år, hvor førstafdøde er afgået ved  

 døden (meget få tilfælde i praksis).
 Når det i øvrigt er hensigten at forenkle skatteberegningen, bør det også  

 være muligt at gennemføre dette på dette punkt, også selv om resultatet ikke  

 er nøjagtigt som hidtil.
Vedrørende bo- og gaveafgiftsloven Der henvises til §»erne i selve bo- og gaveafgiftsloven, medmindre  

 andet er anført.
§ 8, stk. 4. Anvendelse af bofradrag, uden at der skiftes Det burde overvejes, at bofradraget på 180.000 kr. kan anvendes ved  

 udbetaling af arv uden skifte, jf. § 8, stk. 4, f.eks. når længstlevende  

 ægtefælle udbetaler arv til førstafdødes særbørn og i øvrigt hensidder i  

 uskiftet bo med fællesbørn.
Særbarnet bør kunne få fordel af bofradraget, uden at der kræves  

 gennemført et skifte.
Det vil være en skiftemæssig forenkling, at særbarnet  

 kan få udbetalt sin arv uden skifte, men hvis dette skal være muligt, vil det  

 ofte forudsætte, at særbarnet får fordel af bofradraget, og derfor må  

 længstlevende enten acceptere en overkompensation til særbarnet eller  

 acceptere omkostningerne m.v. ved at gennemføre et skifte.
 Den tilsvarende bestemmelse bør gælde, når længstlevende uden skifte  

 indgår nyt ægteskab, jf. boafgiftslovens § 8, stk. 3.
§ 12, stk. 1, m.fl.
Udnyttelse af restbofradrag vedrørende  

 forsikringssummer Ved udbetaling af pensionsordninger (forsikringssummer) til en begunstiget  

 uden om boet, f.eks. et barn, skal der betales boafgift af hele  

 forsikringssummen, uanset at bofradraget ved skifte af boet ikke er udnyttet.
Eksempel Ved længstlevendes ægtefælles død er der en arving (søn), der skal arve  

 hele boet på 50.000 kr.
Boafgiften heraf nul kr.
Derudover udbetales en  

 livsforsikringssum til sønnen som begunstiget.
Forsikringssummen 300.000 kr.  

 Boafgift heraf 45.000 kr.
Hvis forsikringssummen var indgået i boet, ville  

 boet blive på 350.000 kr. med en boafgift på nul.
Dvs. at det her koster  

 ekstra 45.000 i boafgift, at forsikringssummen udbetales uden om boet.
Ved selve udbetalingen af forsikringssummen tilbageholder  

 forsikringsselskabet boafgiften, men det burde være muligt for arvingen  

 (arvingerne) at få refunderet boafgiften i den udstrækning, der er uudnyttede  

 bofradrag ved selve behandlingen af boet.
Hvis flere arvinger har fået  

 udbetalt forsikringssummer som begunstiget og det uudnyttede bofradrag er  

 mindre end de samlede udbetalte forsikringssummer, bør arvingerne kunne  

 aftale, hvordan det uudnyttede bofradrag skal fordeles evt. foretages  

 forholdsmæssige fordelinger.
Man vil kunne undgå ovennævnte problem ved at fraskrive sig begunstigelsen  

 og lade forsikringssummen indgå i boet, men med de komplikationer, at  

 forsikringssummen så tillige indgår i arvedelingen.
Arvedelingen skal derfor  

 evt. korrigeres ved arveafkald, skævdeling af betaling af boafgiften eller  

 lignende.
§ 12. Værdiansættelsesreglerne Det burde være muligt for boet (arvingerne) at vælge, at tvivlsspørgsmål  

 vedr. værdiansættelsen kan indbringes for skatteankenævn og Landsskatteretten  

 i stedet for den sagkyndige vurdering via skifteretten.
Specielt når  

 uenigheden om værdiansættelsen vedrører vurderingsprincipperne, f.eks.  

 fortolkning af vejledninger m.v. udstedt af de centrale skattemyndigheder,  

 vil det ofte være hensigtsmæssigt, at problemet kan efterprøves af de  

 instanser, som normalt efterprøver de centrale skattemyndigheders  

 vejledninger m.v.
En efterprøvelse ved en skifteretsvurdering i denne  

 relation vil have langt mindre præjudiciel betydning end en afgørelse truffet  

 af Landsskatteretten.
 Derimod er det hensigtsmæssigt, at boet og skattemyndighederne er bundet  

 af en skifteretsvurdering, når den er foretaget.
 Også i sager, hvor der samtidig er problemer med passivpostberegningen,  

 vil det kunne være procesbesparende, at boet kan vælge at begge problemerne  

 afgøres samtidig af skatteankenævn og Landsskatteretten, medens man ifølge  

 forslaget vil kunne blive nødt til at afvente skifteretsvurderingen, inden  

 problemerne med passivpostberegningen kan løses.
§ 14. Vedr. brugs- og indtægtsnydelser Det kan generelt tiltrædes, at reglerne om brugs- og indtægtsnydelser  

 ændres, således at disse regler ikke kan misbruges til afgiftstænkning.
På  

 den anden side bør reglerne dog ikke forhindre anvendelse af en fordeling af  

 arven, således at en arving f.eks. på sin livstid får en løbende ydelse,  

 medens kapitalen udlægges til andre arvinger.
I nogle situationer er det arvedelingsmæssigt klart hensigtsmæssigt, at en  

 arving alene skal have en løbende ydelse på livstid, medens vedkommende ikke  

 skal arve selve kapitalen.
Dette kan f.eks. skyldes, at vedkommende ikke  

 forventes at kunne administrere et større arvebeløb.
I andre situationer vil  

 arvelader alene tilgodese arvingen og ikke arvingens eventuelle slægt.
F.eks.  

 hvor en husbestyrerinde indsættes som rentenyder, medens kapitalen skal arves  

 af slægtninge til arvelader.
 Disse hensigtsmæssige løsninger ved arvedelingen bør fortsat kunne  

 gennemføres uden uheldige afgiftsmæssige konsekvenser.
Det bør derfor overvejes, at den løbende ydelse kapitaliseres og  

 afgiftsberigtiges med bo- og tillægsafgift afhængig af vedkommende  

 slægtsskabsforhold til afdøde.
Kapitalarvingen bør tilsvarende afhængig af  

 slægsskabsforholdet til arvelader betale bo- og tillægsafgift af kapitalen  

 med fradrag af den kapitaliserede værdi af den løbende ydelse.
Hvis  

 kapitalarvingen er ukendt, bør der altid betales bo- og tillægsafgift.
Dvs. i  

 nogen udstrækning svarende til reglerne i den tidligere arve- og  

 gaveafgiftslovs § 15, stk. 2, (men ikke med udskudt berigtigelse som anført i  

 § 15, stk. 1).
§ 24. Aftægtsrettigheder Kapitalværdien af aftægtsretten er kapitaliseret under hensyntagen til  

 aftægtsnyderens alder m.v.
Aftægtsretten har derfor - under hensyntagen til  

 aftægtsyderens gennemsnitlige restlevetid - netop en værdi svarende til et  

 pantebrev med tilsvarende ydelse og løbetid som den forventede gennemsnitlige  

 restlevetid.
Derfor foreligger der ikke nogen gaveoverdragelse på tidspunktet, hvor  

 aftægtsretten ophører.
Der bør derfor ikke foretages en gaveafgiftsberegning  

 ved ophør af aftægtsretten, når dette skyldes aftægtsnyders død.
 Hvis aftægtsretten derimod endeligt ophører inden aftægtsnyders død,  

 foreligger der en gave svarende til en kapitalisering af de løbende ydelser  

 på dette tidspunkt og under hensyntagen til aftægtsnyderens alder på dette  

 tidspunkt.
 Den skærpelse af lovgivningen, der foreslås i § 24, stk. 2, bør i det  

 mindste ikke gælde aftægtskontrakter, der er indgået inden 1/1-97.
Den foreslåede bestemmelse vil i øvrigt være vanskelig at administrere,  

 idet man ved boopgørelsen skal tillægge en fiktiv værdi svarende til den  

 tidligere opgjorte kapitaliserede værdi af aftægten.
I enkelte tilfælde vil  

 yderen af aftægten end ikke være arving i boet.
Skal bobeholdningen også i  

 denne situation forøges med den tidligere opgjorte kapitaliserede værdi af  

 aftægten? § 29, stk. 2. Stempelmodregning Generelt er det i bo- og gaveafgiftsloven tilsigtet, at der gælder samme  

 regler ved beregning af afgiften ved arv som ved gaver.
 Ved udlægning af fast ejendom til arvinger betales der ikke stempelafgift  

 af arveudlægsskødet - uanset hvor stor en del af berigtigelsen der sker ved  

 arv, og hvor stor en del der sker ved overtagelse af gæld herunder betaling  

 til boet, udstedelse af sælgerpantebrev m.v.
Principielt burde det samme være tilfældet ved gaveoverdragelser.
Hvis det  

 ikke er muligt at indføre egentlig stempelfrihed ved gaveoverdragelse -  

 uanset hvor stor del af berigtigelsen der sker ved gave - så bør der i det  

 mindste være mulighed for at kunne modregne den fulde stempelafgift i  

 gaveafgiften af gaven.
 Derudover bemærkes, at det bør afklares, om den del af gaven, som er  

 afgiftsfritaget på grund af passivposter og/eller det afgiftsfrie beløb på  

 ca. 40.000 kr., indgår i »gavedelen« i den foreslåede bestemmelse.
Knud Maegaard Skatteministeriet Den 12. december 1996 Til Skatteudvalget Ad forslag til lov om ændring af lov om afgift af dødsboer og gaver.  

 (Ændringer som følge af dødsboskifteloven og dødsboskatteloven m.v.). (L 91 -  

 bilag 3).
 Hermed fremsendes kommentarer til henvendelse af 10. december 1996 fra De  

 danske Landboforeninger og Dansk Familielandbrug.
Carsten Koch / H.K.
Andersen Den 10. december 1996 har De danske Landboforeninger og Dansk  

 Familielandbrug skrevet til udvalget vedrørende forslag til lov om beskatning  

 ved dødsfald (dødsboskatteloven) (L 90 - bilag 3) og forslag til lov om  

 ændring af lov om afgift af dødsboer og gaver. (Ændringer som følge af  

 dødsboskifteloven og dødsboskatteloven m.v.) (L 91 - bilag 3).
Ad dødsboskatteloven Landbrugsorganisationerne vedlægger som bilag et notat fra Landbrugets  

 Rådgivningscenter, der kommenterer en række enkeltelementer i lovforslagene.  

 Bemærkninger til de enkelte elementer følger nedenfor i den rækkefølge, der  

 er brugt i notatet fra Landbrugets Rådgivningscenter.
 Ad §§ 4 og 42, afgrænsningen mellem boet og den efterlevende  

 ægtefælle:
 Det fremsatte lovforslag indeholder den grundlæggende regel, at den  

 efterlevende ægtefælle beskattes efter almindelige personbeskatningsregler i  

 hele boperioden, ikke alene af personlig indkomst, men også af f.eks.  

 kapitalindkomst, uanset om indkomsten måtte hidrøre fra aktiver, der før  

 dødsfaldet tilhørte den efterlevende ægtefælles andel af ægtefællernes  

 formuefællesskab.
 Efter de gældende regler henregnes formueafkast i boperioden til dødsboet,  

 uanset om afkastet hidrører fra førstafdødes eller den efterlevende  

 ægtefælles formue, såfremt og i det omfang der før dødsfaldet var  

 formuefællesskab (eventuelt skilsmissesæreje).
Landbrugsorganisationerne giver grundlæggende udtryk for den holdning, at  

 de gældende regler bør bevares, i hvert fald hvis en af ægtefællerne har  

 drevet selvstændig erhvervsvirksomhed.
Der påpeges en række eksempler, hvor  

 man finder, at der kan være tvivl om rækkevidden af de foreslåede regler.
Indledningsvis bemærkes, at ingen af de beskrevne afgrænsningsproblemer  

 mellem førstafdødes og den efterlevende ægtefælles formue er af grundlæggende  

 ny karakter.
Tilsvarende afgrænsningsproblemer forekommer efter de gældende  

 regler i tilfælde, hvor ægtefællerne har haft fuldstændigt særeje med hensyn  

 til hele deres formue eller dele af denne.
Reglen om, at den efterlevende  

 ægtefælles afkast af aktiverskal henregnes til og eventuelt beskattes i boet,  

 gælder således ikke for aktiver, der tilhørte den efterlevende ægtefælles  

 fuldstændige særeje.
Indledningsvis bemærkes endvidere, at det er korrekt som anført af  

 Landbrugets Rådgivningscenter, at man ved delingen af et fællesbo også  

 medregner den efterlevende ægtefælles del heraf.
Den efterlevende ægtefælle  

 bevarer imidlertid - både efter de nugældende og efter de fra 1. januar 1997  

 gældende skifteregler - den fulde rådighed over sin formue i boperioden.
Den  

 efterlevende ægtefælles formue inddrages kun i en enkelt henseende i  

 skiftebehandlingen, nemlig derved at den efterlevende ægtefælle ved boets  

 afslutning afkræves en opgørelse over sine aktiver og passiver, på basis af  

 hvilken boslodsudvekslingen sker.
 De foreslåede regler om beskatningen af den efterlevende ægtefælle i  

 boperioden ligger således i forlængelse af de skifteretlige regler, og som  

 det fremgår af de nedenstående kommentarer, giver henvendelsen ikke anledning  

 til grundlæggende ændringer heri.
 Landbrugets Rådgivningscenter anfører, at det bør afklares, i hvilket  

 omfang den efterlevende ægtefælles indkomst i boperioden indgår i bodelingen.
Justitsministeriet har vedrørende dette oplyst, at dødsboskifteretloven  

 ikke ændrer noget i forhold til de nugældende regler.
Efter de nugældende  

 regler ophører formuefællesskabet pr. dødsdagen, og de fællesejeaktiver og  

 -passiver, som den efterlevende ægtefælle havde ved dødsfaldet, indgår  

 således i boslodsudvekslingen.
Da boslodsudvekslingen ikke sker pr.  

 dødsdagen, men pr. skæringsdagen, er det imidlertid de pågældende aktivers og  

 passivers værdi på skæringsdagen, der medregnes.
Heri ligger efter gældende  

 praksis, at der medregnes værdistigninger og -tab i boperioden samt afkast i  

 boperioden.
Forslaget om, at afkastet skattemæssigt henregnes til den efterlevende  

 ægtefælle, medfører, at det afkast, der skal indgå i boslodsudvekslingen, er  

 afkastet korrigeret for skat.
Skatteministeriet og Justitsministeriet, med  

 hvem spørgsmålet er drøftet telefonisk, er imidlertid enige om, at  

 spørgsmålet ikke egner sig til løsning i lovtekst, hvorved især er henset  

 til, at de gældende skiftemæssige regler om spørgsmålet ikke bygger på  

 lovbestemmelser, men er udviklet i praksis.
Det er i teorien korrekt, at problemet med, at den efterlevende ægtefælle  

 efter de gældende regler mister sit rentefradrag af egen fast ejendom, i  

 stedet kan løses ved at acontoudlodde ejendommen til ægtefællen pr.  

 dødsdagen.
Det er imidlertid ikke Skatteministeriets erfaring, at  

 acontoudlodning er en praktisk anvendelig løsning, idet ikke alle  

 efterlevende ægtefæller og skifteretter bliver opmærksomme på muligheden, før  

 restskattekravet mod den efterlevende ægtefælle er blevet en realitet.
Det  

 bemærkes herved, at acontoudlodning efter § 5, stk. 2, i forslaget til  

 dødsboskattelov skal anmeldes til den kommunale skattemyndighed senest 4 uger  

 efter udlodningsdagen for at kunne tillægges skattemæssig virkning.
 Dertil kommer, at acontoudlodningen ikke vil løse problemet i de tilfælde,  

 hvor dødsfaldet indtræffer i slutningen af indkomståret og boet ikke er  

 fritaget for beskatning, medmindre den forenkling, der er foreslået med  

 hensyn til sammenlægningen af mellemperiode og boperiode, opgives.
 Særligt vedrørende selvstændig virksomhed anfører Landbrugets  

 Rådgivningscenter, at reglerne i kildeskattelovens §§ 25 A og 26 A bevirker,  

 at opdelingen mellem afdødes og den efterlevende ægtefælles formuer ikke kan  

 baseres på tidligere selvangivelser, når der er tale om erhvervsvirksomhed.  

 Det frygtes derfor, at opdelingen vil give betydelige administrative  

 problemer.
Hertil bemærkes, at der efter lovforslaget ikke skal ske en selvstændig  

 skattemæssig opdeling af formuen på de to ægtefæller - i stedet lægges den  

 skiftemæssige opdeling til grund.
Denne baseres ikke kun på tidligere  

 selvangivelser, men på samtlige foreliggende oplysninger.
I praksis er det  

 formentlig langt det mest almindelige, at virksomheden og de dertil knyttede  

 aktiver tilhører den ægtefælle, der driver virksomheden.
I de tilfælde, hvor  

 den anden ægtefælle har drevet virksomheden, eller hvor aktiver tilhørende en  

 ægtefælle har været inddraget i den anden ægtefælles virksomhed, hører det  

 formentlig til sjældenhederne, at ægtefællerne ikke i det mindste selv har  

 gjort sig nogle tanker om, at det forholder sig sådan.
Den efterlevende  

 ægtefælle må således antages at kunne udtale sig om opdelingen, hvorefter den  

 kommunale skattemyndigheds opgave består i at vurdere, om ægtefællens  

 oplysninger er plausible, og i givet fald søge beviser for, at det ikke er  

 tilfældet.
Skatteministeriet deler derfor ikke bekymringen for, at opdelingen  

 vil medføre særlige administrative vanskeligheder, når der foreligger  

 selvstændig erhvervsvirksomhed.
Med hensyn til passivpostberegning af den efterlevende ægtefælles aktiver  

 bemærkes, at aktiver, der uafbrudt før, under og efter skiftet har tilhørt  

 den efterlevende ægtefælle, indgår i beregningen af den bobeholdning, hvoraf  

 der skal beregnes boafgifter.
Da den efterlevende ægtefælle indtræder i sin  

 egen skattemæssige stilling med hensyn til det pågældende aktiv, følger det  

 af boafgiftslovens § 13 a, jf. § 1, nr. 19, i lovforslag nr.
L 91, at der,  

 når boet ligger over beløbsgrænserne i dødsboskattelovens § 6, skal gives  

 nedslag for passivpost ved boafgiftsberegningen.
 Som anført i brevet medfører det foreslåede beskatningssystem, at der i  

 visse tilfælde skal skelnes imellem løbende indkomst og avance.
 Landbrugets Rådgivningscenter anfører, at der skulle være betydelige  

 problemer med at gennemføre denne sondring, når det drejer sig om varelagre,  

 besætning og lignende.
Landbrugets Rådgivningscenter har på side 5 beskrevet et eksempel, hvorved  

 bl.a. en efterlevende ægtefælle lader sin virksomhed med varebeholdning  

 udlægge til sin søn.
Rådgivningscentret spørger, hvorledes den løbende  

 indkomstopgørelse adskilles fra avanceopgørelsen, for så vidt angår  

 varebeholdningen.
 Svaret er følgende:
Den efterlevende ægtefælle udgiftsfører på sædvanlig vis den skattemæssige  

 værdi af primovarelageret, der er lig med den skattemæssige værdi - efter  

 eventuel nedskrivning - ved udgangen af det forudgående indkomstår.
Den  

 efterlevende udgiftsfører på sædvanlig vis varekøb og indtægtsfører varesalg  

 indtil udlodningstidspunktet.
Endelig indtægtsfører den efterlevende den  

 skattemæssige værdi af varelageret på udlodningstidspunktet.
Ved opgørelsen  

 heraf anvendes samme princip, som er anvendt ved ansættelsen af primoværdien.  

 Udloddes varelageret til andre arvinger eller legatarer efter afdøde,  

 henregnes avance eller tab herved til dødsboets indkomst.
Avancen eller tabet  

 opgøres som forskellen mellem den nævnte skattemæssige værdi af varelageret  

 på udlægstidspunktet og udlodningsværdien.
 En negativ driftsmiddelsaldo, jf. afskrivningslovens § 5, opstået ved den  

 efterlevendes salg af maskiner foretaget i boperioden må anses for en del af  

 den løbende indkomst og skal dermed indtægtsføres af den efterlevende  

 ægtefælle.
Med hensyn til periodisering af renter af den efterlevende ægtefælles  

 aktiver, der udloddes til andre, bemærkes, at disse skal perioidiseres på  

 samme måde som renter af afdødes aktiver.
Udlodningsmodtagerens skattemæssige  

 stilling er uafhængig af, om det aktiv, vedkommende har modtaget, hidrører  

 fra afdøde eller fra den efterlevende ægtefælle. § 35, stk. 1, 2. pkt.,  

 finder derfor tilsvarende anvendelse, når aktivet hidrører fra den  

 efterlevende ægtefælle, ligesom det fremgår af § 42, stk. 2, 2. pkt., at den  

 efterlevende ægtefælle beskattes af renterne indtil udlodningstidspunktet.  

 Yderligere præciseringer i lovteksten findes ikke fornødne.
Ad opgørelse af indkomsten hidrørende fra den ene ægtefælles aktiver,  

 der benyttes i den anden ægtefælles virksomhed Landbrugets Rådgivningscenter foreslår på baggrund af et eksempel, hvor M  

 driver en virksomhed omfattende to ejendomme, hvoraf den ene ejes af M og den  

 anden af M og H i sameje, at der indføres en slags lejebetaling vedrørende  

 aktiver, der ejes af den ene ægtefælle, men benyttes i den anden ægtefælles  

 virksomhed.
Skatteministeriet er enig i beskrivelsen af, hvad der sker i tilfælde af  

 M's død.
Da de skiftemæssige delingsregler har afgørende betydning for  

 beskatningen, og da spørgsmålet om eventuel tilsidesættelse af de formelle  

 hæftelsesregler er et bodelingsmæssigt spørgsmål, afstår Skatteministeriet  

 fra at kommentere dette.
Med hensyn til opgørelsen af indkomsten bemærkes, at i henhold til forslag  

 til lov om ændring af forskellige skatte- og afgiftslove og konkursloven, L  

 92, skal overskud af erhvervsvirksomhed i hele det indkomstår, hvor  

 dødsfaldet sker, beskattes hos den ægtefælle, der ejer virksomheden.
Hvis  

 begge ægtefæller ejer en ideel andel af virksomheden, må der foretages en  

 fordeling af virksomhedens resultat i forhold til ejerandelen.
Hvis ægtefællerne - som i det opstillede eksempel - ikke ejer en ideel  

 andel af virksomheden og det kun er enkelte af virksomhedens aktiver, som  

 begge ægtefæller ejer, må fordelingen af virksomhedens resultat mellem boet  

 og den efterlevende ægtefælle foretages på grundlag af et skøn.
Hvis kun en  

 ubetydelig del af virksomhedens aktiver ejes af begge ægtefæller, kan der  

 bortses herfra.
 Eksemplet ses imidlertid ikke at illustrere et behov for en særlig  

 lejebetalingsregel, og det i eksemplet påpegede problem kan ikke i alle  

 tilfælde løses ved at inddrage alle fællesejendomme i boet, idet problemet  

 fortsat vil eksistere, for så vidt angår ejendomme, der er i lige sameje  

 mellem ægtefællernes respektive fuldstændige særejer.
 Ad § 6, boets skattepligt:
 Landbrugets Rådgivningscenter finder det urimeligt, at boets skattemæssige  

 status kan afhænge af, om boets aktiver udloddes eller sælges til anden side.
Det bemærkes hertil, at aktiver, der er acontoudloddet, indgår i  

 boopgørelsen.
De adskiller sig alene fra de aktiver, der er i behold på  

 skæringsdagen, derved at de indgår i boopgørelsen med de værdier, de havde på  

 aconto-udlodningsdagen, og ikke med værdierne på skæringsdagen.
Det nævnes i eksemplet, at et skattefritaget bo kan gøre sig  

 skattepligtigt ved i boperioden at anskaffe et større aktiv.
Dette er rent  

 teoretisk korrekt, men en anskaffelse af et så betydeligt aktiv i boperioden  

 og den reelle påbegyndelse af en ny erhvervsmæssig virksomhed i boperioden  

 falder klart uden for de formål, der skal varetages ved en bobehandling, og  

 det kan således ikke forventes, at en bobestyrer ville foreslå eller medvirke  

 til noget sådant.
 Landbrugsorganisationerne finder, at boets skattepligt så vidt muligt bør  

 afgøres, inden bobehandlingen påbegyndes eller tidligt under bobehandlingen.
Hertil bemærkes, at formueopgørelsen ultimo året før dødsåret efter  

 Skatteministeriets opfattelse ikke er tjenlig som grundlag for en  

 fastlæggelse af boets skattemæssige status.
Det skyldes ikke afskaffelsen af  

 formueskatten som sådan, idet der fortsat vil blive indberettet en række  

 formueoplysninger til skattemyndighederne.
Det afgørende er, at der ikke  

 foretages indberetninger om en række af de formuegoder, som efter gældende  

 ret indgår og efter skatteministeriets opfattelse fortsat bør indgå i  

 boopgørelsen både med henblik på boafgiftsberegningen og med henblik på  

 skattemæssig status.
Som eksempler herpå kan nævnes bil, båd,  

 kontantbeholdning, præmieobligationer, pantebreve og unoterede aktier.
Dertil  

 kommer, at de hidtidige formueoplysninger i mange tilfælde ikke har været  

 specielt præcise, fordi der ikke har været nogen særlig interesse for disse  

 oplysninger, for så vidt angår personer, der ligger markant under  

 formueskattegrænsen.
 I lyset heraf giver dødsboskifteloven ikke nogen mulighed for at afgøre  

 den skattemæssige status, før bobehandlingen påbegyndes, idet bobehandlingen  

 almindeligvis indledes med udarbejdelsen af en åbningsstatus.
Det har været overvejet, om værdierne i åbningsstatus kunne anvendes som  

 grundlag for fastlæggelsen af boets skattemæssige status.
Det er dog fortsat  

 Skatteministeriets opfattelse, at det er mere hensigtsmæssigt at anvende  

 værdierne i boopgørelsen, idet man herved opnår, at der kun skal foretages  

 efterprøvelse af værdiansættelserne en gang.
Det bemærkes herved, at det  

 ganske vist efter de nugældende regler er værdierne i åbningsstatus, som er  

 afgørende, men således at en opnået skattefrihed kan bortfalde, hvis der  

 forekommer værdistigninger i boperioden.
Denne konstruktion forekommer ud fra  

 retssikkerhedsmæssige betragtninger lidet hensigstsmæssig.
Det bemærkes, at det er korrekt, at boets skattemæssige status i enkelte  

 tilfælde vil kunne afhænge af, om boets aktiver og passiver afvikles i  

 boperioden eller de bevares med henblik på udlodning til arvingerne.
Som det  

 fremgår af eksemplerne fra Landbrugets Rådgivningscenter, er det imidlertid  

 ikke altid en ubetinget fordel at være skattefritaget.
Ad § 9, stk. 2. Straksfradrag i mellemperioden Straksfradrag efter afskrivningslovens § 21, stk. 2-4, omfattes ikke af  

 bestemmelserne om skattemæssige afskrivninger i bl.a. § 9, stk. 2, i  

 lovforslaget.
Det medfører, såfremt et bo er skattefritaget efter forslagets § 6, at  

 straksfradrag kan foretages med virkning for den skattepligtige indkomst i  

 mellemperioden, såfremt de almindelige betingelser for straksfradrag er  

 opfyldt senest ved dødsfaldet.
Straksfradraget skal ikke omregnes i forhold  

 til mellemperiodens længde.
 Der er redegjort herfor i lovforslagets bemærkninger til § 22, side 68, 2.  

 spalte, 3.-5. afsnit.
Ad § 23, stk. 1. Afskrivning i mellemperiode og boperiode Skatteministeriet er enig i, at der bør kunne foretages afskrivninger på  

 afskrivningsberettigede bygninger og installationer i boet, der henregnes til  

 dødsboet på skæringsdagen i boopgørelsen, og som udloddes uden succession.  

 såfremt udlodningen ikke medfører beskatning af genvundne afskrivninger i  

 boet.
Beskastning af genvundne afskrivninger vil ikke forekomme, når  

 udlodningsværdien er mindre end den nedskrevne værdi.
 Skatteministeren agter at fremsætte ændringsforslag herom.
Ændringsforslaget vil ikke omfatte udlodning af driftsmidler og skibe  

 eller immaterielle rettigheder.
Det skyldes, at det tab, som måtte blive  

 konstateret på sådanne aktiver, kan fradrages i boet, jf. afskrivningslovens  

 § 6 og ligningslovens § 16 E.
Når udgifter efter ligningslovens § 8 B (forsøgs- og forskningsvirksomhed)  

 og § 8 C (tilslutningsafgifter) er valgt afskrevet efter de nævnte  

 bestemmelser, og når udgifter efter ligningslovens § 8 K til skovrejsning  

 fradrages efter denne bestemmelse med indtil 20 pct. årligt, kan der, når  

 dødsboet er skattefritaget efter forslagets § 6, foretages fradrag i  

 mellemperioden med 1 års resterende afskrivning eller udgiftsfradrag.
Er  

 dødsboet ikke fritaget for beskatning, kan der i bobeskatningsindkomsten  

 foretages fradrag med de resterende endnu ikke afskrevne eller fratrukne  

 udgifter.
Udloddes virksomheden med succession, er det dog modtageren, der  

 kan fradrage de resterende endnu ikke afskrevne eller fratrukne udgifter.
 Ad § 29, stk. 2, succession i børsnoterede aktier:
 Det anføres, at successionsreglerne i § 29, stk. 2, burde lempes, således  

 at der ved afgørelse af, om der kan ske succession i børsnoterede aktier,  

 tages hensyn til udlægsmodtagerens egen beholdning af børsnoterede aktier.
Efter de gældende regler i aktieavancebeskatningslovens § 10 kan der ske  

 succession i dødsboets børsnoterede aktier, når de udlagte aktiers kursværdi  

 overstiger 106.600 kr. (1996). Således vil også udlægsmodtageren blive  

 skattepligtig af aktieavancer.
Det er altså størrelsen af den udlagte  

 beholdning af børsnoterede aktier, der bevirker, at der kan ske succession.
Det findes hensigtsmæssigt, at adgangen til succession i et dødsbos aktier  

 kan afgøres på grundlag af boets faktiske forhold.
Hvis der skulle tages  

 hensyn til den enkelte arvings konkrete beholdning af børsnoterede aktier,  

 skønnes det at ville vanskeliggøre boets behandling i betydelig grad, idet  

 beskatningen i boet af børsnoterede aktier ikke alene vil afhænge af  

 udlæggets omfang, men også af størrelsen af den enkelte udlægsmodtagers egen  

 beholdning af børsnoterede aktier.
Den foreslåede lempelse vil skabe en  

 usikkerhed for boet med hensyn til beskatningen i boet af børsnoterede  

 aktier.
På denne baggrund findes der ikke at være grundlag for at ændre  

 forslaget på dette punkt.
 Ad § 30, fast skattefradrag i boet:
 Landbrugets Rådgivningscenter henstiller, at man indfører et fast fradrag  

 uafhængigt af bobeskatningsperiodens længde i stedet for et månedligt  

 påløbende bofradrag i højst 12 måneder.
I den udgave af lovforslaget, der blev udsendt til ekstern høring i august  

 1996, var bofradraget foreslået som et engangsfradrag til alle ikke  

 skattefritagne dødsboer.
Det er imidlertid efterfølgende vurderet, at et  

 engangsfradrag ville medføre et ikke ubetydeligt provenutab.
Tabet opstår i  

 boer, der ligger over skattefritagelsesgrænsen, men hvis formue- og  

 indtægtsforhold i øvrigt er ganske ukomplicerede, således at det er praktisk  

 muligt at afslutte boet med dødsdagen som skæringsdag.
Hvis boet ikke har  

 egne indtægter, kunne hele bofradraget i stedet anvendes på afdødes indkomst  

 i mellemperioden med den konsekvens, at boet skulle have udbetalt dele af  

 afdødes forudbetalte skat vedrørende mellemperioden.
 Ud over provenutabet ville et engangsfradrag give en urimelig  

 »tærskeleffekt« ved sammenligning mellem et bo, der ligger lige  

 over skattefritagelsesgrænsen, og et bo med i øvrigt tilsvarende forhold, der  

 ligger under skattefritagelsesgrænsen.
Bestemmelsen i det fremsatte lovforslag om månedligt påløbende bofradrag i  

 højst 12 måneder kan forudses at ville medføre, at det i visse tilfælde vil  

 kunne betale sig at udstrække bobehandlingen til 12 måneder.
De 12 måneder er  

 imidlertid nøje afstemt efter dødsboskiftelovens regler, hvorefter 12 måneder  

 er den maksimalt tilladte behandlingstid for et privat skifte.
Ad § 30, stk. 8, udbetaling af betalte skatter til boet Lovforslagets § 30, stk. 8, hvorefter afdødes foreløbige  

 indkomstskattebeløb i mellemperioden godskrives det ikke skattefritagne  

 dødsbo, er affattet på samme måde som den tilsvarende bestemmelse vedrørende  

 de skattefritagne dødsboer, jf. lovforslagets § 12, stk. 1, og den hertil  

 svarende bestemmelse i den gældende § 14, stk. 1, i kildeskatteloven.
 Da formuleringen af kildeskattelovens § 14, stk. 1, så vidt bekendt ikke  

 har givet anledning til nævneværdig fortolkningstvivl i praksis, ses der  

 intet behov for at ændre affattelsen af § 30, stk. 8.
 Ad § 37, stk. 1, 3. og 4. pkt.
 Landbrugsorganisationerne finder, at bestemmelsen om begrænsning i  

 adgangen til udlodning med succession for fjernere beslægtede og ubeslægtede  

 arvinger burde ændres, således at der under alle omstændigheder kan  

 succederes i en værdi svarende til arvelodden.
Hertil bemærkes, at lovforslaget i modsætning til de gældende regler i  

 kildeskattelovens § 33, stk. 1, åbner mulighed for, at en fjernere beslægtet  

 eller ubeslægtet arving, der ønsker at overtage et aktiv, hvis bruttoværdi  

 overstiger arvelodden, kan overtage aktivet med succession op til en værdi  

 svarende til arvelodden og uden succession, for så vidt angår resten.
Efter  

 de gældende regler skal hele aktivet i sådanne tilfælde overtages uden  

 succession.
 Set i lyset af denne lempelse ses der ingen anledning til yderligere at  

 lempe successionsreglerne ved tillige at overgå til at regne med udloddende  

 aktivers nettoværdier.
 Ad § 48, længstlevendes opsparingsordning:
Det fremgår af ordlyden af § 24, stk. 1 og 2, at bestemmelsen alene finder  

 anvendelse for opsparet overskud under virksomhedsordningen vedrørende en  

 virksomhed, der tilhører afdøde.
I bemærkningerne til § 24, jf. § 10, er  

 nævnt, at hvis den efterlevende ægtefælle anvendte virksomhedsordningen på  

 indkomst fra en virksomhed, der tilhører den efterlevende ægtefælle selv,  

 gælder de almindelige regler i virksomhedsskatteloven for dødsåret og de  

 efterfølgende indkomstår, jf. hovedreglen i den foreslåede § 48.
Det følger af § 48, stk. 2, at udloddes en del af en erhvervsvirksomhed  

 tilhørende den efterlevende ægtefælle til andre arvinger eller legatarer  

 efter afdøde, skal en forholdsmæssig del af konto for opsparet overskud med  

 tilhørende virksomhedsskat medregnes ved opgørelsen af den skattepligtige  

 indkomst i mellemperioden eller bobeskatningsindkomsten.
For den del, der  

 ikke udloddes efter denne regel, kan den efterlevende ægtefælle fortsat  

 anvende virksomhedsordningen.
 Der findes ikke at være behov for præcisering heraf i lovteksten.
 Ad § 63, skatteberegning ved uskiftet bo:
 Der peges i henvendelsen på, at det burde være muligt at forenkle  

 skatteberegningen for en efterlevende ægtefælle i uskiftet bo, således at det  

 ikke er nødvendigt med to særskilte indkomstopgørelser og omregning af  

 mellemperiodeindkomsten til helårsindkomst.
 Da helårsomregningen reelt kun har skattemæssig betydning for beregning af  

 topskatten, foreslås der i henvendelsen indført en samlet indkomstopgørelse  

 for afdøde og for den efterlevende ægtefælle og enten dobbelt  

 topskattebundfradrag eller et forholdsmæssigt bundfradrag vedr.  

 mellemperioden plus et fuldt bundfradrag til den efterlevende ægtefælle.
 Hertil bemærkes:
Efter gældende regler foretages der, når længstlevende ægtefælle vælger  

 uskiftet bo, altid afsluttende skatteansættelse af afdødes mellemperiode.  

 Skatten opkræves hos den længstlevende ægtefælle, der samtidig får modregnet  

 afdødes betalte forskudsskat.
Al indkomst efter dødsfaldet beskattes hos den  

 efterlevende ægtefælle, og der gives fuldt dobbelt personfradrag og  

 mellemskattebundfradrag.
 Efter lovforslaget er disse regler foreslået videreført uændret.
 Det bemærkes i denne forbindelse, at der beklageligvis i bemærkningerne  

 til lovens § 63, på lovforslagets side 98, 2. spalte, 2. pkt. er skrevet, at  

 der: »For mellemperiodens vedkommende bliver tale om et forholdsmæssigt  

 nedsat personfradrag«.
Dette er som bemærket i henvendelsen ikke korrekt.
Efter lovforslaget  

 fastholdes de gældende regler på dette område således, at de beregnede  

 skatter for afdødes mellemperiode og efterlevendes hele indkomstår nedsættes  

 med skatteværdien af to fulde personfradrag, og der gives to fulde  

 mellemskattebundfradrag, jf. også eks. 22 i cirkulære 129 af 4. juli 1994.
 Det er som anført således korrekt, at helårsomregningen ligesom efter  

 gældende regler reelt kun har skattemæssig betydning for beregningen af  

 topskatten.
 Den i henvendelsen foreslåede forenkling af skatteberegningen ved  

 indrømmelse af to fulde topskattebundfradrag i den samlede indkomst skønnes  

 at medføre et ikke ubetydeligt provenutab, der ikke vil være i  

 overensstemmelse med forudsætningen om dødsboskatteforslagets  

 provenuneutralitet.
 Det andet forslag i henvendelsen, hvorefter der alternativt indrømmes et  

 forholdsmæssigt topskattebundfradrag, der afhænger af længden af  

 mellemperioden, plus et fuldt topskattebundfradrag i den samlede indkomst,  

 har nogle uhensigtsmæssige virkninger.
For det første fjerner forslaget i princippet ikke omregningen.
Den sker  

 bare på beløbsgrænsen i stedet for på indkomsterne.
 For det andet vil henvendelsens forslag i de tilfælde, hvor der i  

 indkomsten indgår en-gangsindtægter - der ikke bliver omregnet - ikke give  

 det samme skatteresultat som de gældende og lovforslagets (uændrede) regler.
Eks.: Hvis skattepligtsperioden er en måned, vil bundfradraget ved  

 topskatteberegningen efter henvendelsens forslag udgøre 1/12 af ca. 240.000  

 kr. eller ca. 20.000 kr.
Grundlaget for topskatten af en engangsindtægt  

 (obligationsrenter) på 300.000 kr. vil således udgøre 280.000 kr. (300.000  

 kr. - 20.000 kr.) og topskatten på 15 pct. ca. 42.000 kr.
Efter gældende  

 regler og efter lovforslagets regler udgør topskatten kun ca. 9.000 kr. (15  

 pct. af 300.000 kr. - 240.000 kr.). Ud fra en skatteberegningsbetragtning må  

 gældende regler siges at give et mere korrekt resultat for den beregnede  

 progressive beskatning.
 På denne baggrund giver de foreslåede forenklinger ikke anledning til  

 overvejelser om ændring af lovforslaget på dette område.
Ad boafgiftsloven Ad § 8, stk. 4, anvendelse af bundfradrag, uden at der skiftes:
Det anføres, at bundfradraget i boafgiftsloven ved beregning af boafgift  

 også skal finde anvendelse ved udbetaling uden skifte, når længstlevende  

 udbetaler arv til førstafdødes særbørn og derefter sidder i uskiftet bo med  

 fællesbørn.
Det anføres tillige, at tilsvarende bør gælde, når der indtræder  

 afgiftspligt, fordi længstlevende ægtefælle indgår nyt ægteskab uden skifte.
 Efter boafgiftsloven er der adgang til at anvende bundfradraget på 184.900  

 kr. (1996), når boet skiftes, jf. § 6, stk. 1, litra a.
I begge de nævnte tilfælde sker der ikke et skifte af førstafdødes del af  

 boet.
Længstlevende kan i den første situation vælge at foretage et delvist  

 skifte med særbarnet for derefter at sidde i uskiftet bo med fællesbørnene.  

 Foretages der delvist skifte, kan bundfradraget anvendes.
Forslaget ville indebære, at bundfradrag også skulle gives, selv om der  

 ikke skiftes.
Dette vil dog ikke være særlig hensigtsmæssigt - som nævnt  

 nedenfor - idet det er et centralt element i boafgiftsloven, at  

 afgiftsopkrævningen er enkel.
Det ville ikke være tilfældet, hvis  

 bundfradraget skulle kunne udnyttes ved forskellige afgiftsberigtigelser uden  

 skifte og ved skiftet af boet.
 Ad § 12, stk. 1, m.fl., udnyttelse af restbundfradrag vedrørende  

 forsikringssummer:
 Det anføres, at der også bør være bundfradrag i forsikringssummer, der  

 udbetales til begunstigede uden om boet.
I boafgiftsloven beregnes der som ovenfor nævnt et bundfradrag i den  

 afgiftspligtige arvebeholdning, der indgår i boet.
Forsikringssummer til  

 begunstigede indgår ikke i boet dvs. heller ikke i skiftet af afdødes  

 bo.
I de tilfælde, hvor boet er mindre end bundfradraget, eller hvor boet  

 udlægges for begravelsesudgifterne (boudlæg), ville bundfradrag i  

 forsikringsbeløb kunne opnås ved, at forsikringsselskabet indsender  

 anmeldelse og afgift af udbetalte forsikringsbeløb til skifteretten, der  

 herefter fratrækker bundfradrag eller et resterende bundfradrag, som ikke er  

 anvendt i boet.
Er der flere forsikringer, ville bundfradraget skulle  

 fordeles mellem disse.
Skifteretten skulle herefter udbetale for meget  

 opkrævet afgift, eventuelt med rente, til den eller de begunstigede.  

 Bundfradrag i forsikringsbeløb, der udbetales uden om boet, ville således  

 medføre, at forsikringsselskabernes afgiftsopkrævning ikke kan gøres endelig.
En adgang til at anvende bundfradraget på forsikringer, der går uden om  

 boet (og på udbetalinger fra et uskiftet bo uden skifte), vil i betydelig  

 grad komplicere afgiftsberegningen og -opkrævningen efter boafgiftsloven.
Da  

 formålet med boafgiftsloven var at opnå et væsentligt enklere regelsæt for  

 afgiftsberegning i dødsboer, forekommer det ikke hensigtsmæssigt at gøre  

 bundfradraget tilgængeligt for forsikringer, der går uden om boet, og andre  

 afgiftsberigtigelser uden skifte.
 Ad § 12, værdiansættelsesreglerne:
Det anføres, at arvingerne skal kunne vælge, om tvivlsspørgsmål vedrørende  

 værdiansættelsen kan indbringes i det skattemæssige værdiansættelsessystem  

 (skatteankenævn - Landsskatteretten) i stedet for den sagkyndige vurdering  

 via skifteretten.
Det anføres endvidere, at det vil kunne være  

 procesbesparende, hvis boet kan vælge at afgøre problemer med både  

 værdiansættelse af boets aktiver og passiver og passivpostberegningen i det  

 skattemæssige værdiansættelsessystem.
 Efter forslaget skal værdiansættelsesspørgsmål udelukkende afklares i det  

 skifteretlige system med evt. sagkyndig vurdering, jf. forslagets § 1, nr. 17  

 (boafgiftslovens § 12). Tvister om fastsættelse af passivposter ved  

 succession skal dog fortsat ske i det skattemæssige system med påklage af den  

 kommunale skattemyndigheds afgørelse til skatteankenævnet og evt. videre til  

 Landsskatteretten, jf. forslagets § 1, nr. 19 (boafgiftslovens § 13 a).
Baggrunden for forslagets kompetencefordeling mellem skattemyndigheder og  

 skifteretter er beskrevet i bemærkningerne til kapitel 26 i forslag til lov  

 om skifte af dødsboer (L 120 1995/96 fremsat den 8. december 1995 af  

 justitsministeren). Hensynet til at boerne ikke længere skal tåle, at den  

 kommunale skattemyndighed foretager en selvstændig værdiansættelse af et  

 aktiv uden hensyntagen til en sagkyndig vurdering af aktivet, havde  

 foranlediget et mindretal i Retsudvalget (Venstres, Det Konservative  

 Folkepartis og Fremskridtspartiets medlemmer af udvalget) til at præcisere i  

 tillægsbetænkningen til L 120, at »mindretallet lægger til grund for sin  

 stemmeafgivning, at Skatteministeriet, når lovforslaget er vedtaget,  

 vil tage initiativ til at ændre de skattemæssige regler vedrørende  

 værdiansættelser, således at det i lovforslagets foreslåede enstrengede  

 vurderingssystem indføres. . .« På denne baggrund er der ikke basis for at bevare dele af det tostrengede  

 klagesystem som foreslået.
 Ad § 14, brugs- og indtægtsnydelser:
Det anføres, at det generelt kan tiltrædes, at reglerne om brugs- og  

 indtægtsnydelser ændres, således at reglerne ikke misbruges til  

 afgiftstænkning.
På den anden side anføres det, at reglerne ikke bør  

 forhindre en fordeling af arven, således at en arving får en livsvarig  

 indtægtsnydelse, mens kapitalen udloddes til en anden arving.
Boafgiftsloven indførte en betydelig forenkling af reglerne vedrørende  

 afgiftsberigtigelse af dels kapitaler og formuegoder, hvorpå der hviler en  

 brugs- eller indtægtsnydelse, og dels selve brugs- eller indtægtsnydelsen.  

 Efter de tidligere regler i arve- og gaveafgiftsloven skulle der ved  

 arveladers død betales afgift af brugs- eller indtægtsnydelsens  

 kapitaliserede værdi, mens arveafgiften af kapitalen først skulle betales ved  

 brugs- eller indtægtsnydelsens ophør.
Dette var administrativt et meget tungt  

 system.
Med boafgiftsloven er der indført et nyt og enkelt regelsæt, der går  

 ud på, at brugs- eller indtægtsnydelsen bliver afgiftsfri mod til gengæld at  

 hele kapitalens eller formuegodets værdi skal afgiftsberigtiges med det  

 samme.
En kapitaliseret værdi af brugs- eller indtægtsnydelsen skal således  

 ikke fratrækkes i afgiftsgrundlaget for kapitalen eller formuegodet.
Den ændring til regelsættet, der foreslås i § 1, nr. 20, sikrer, at der  

 altid vil ske afgiftsberigtigelse af kapitalen eller formuegodet.
Hvis det er  

 ægtefællen eller en almennyttig organisation, der er fritaget for boafgift,  

 der skal arve kapitalen eller formuegodet, gælder fritagelsen alligevel ikke.  

 Der skal ske afgiftsberigtigelse med 15 pct. boafgift, for så vidt angår  

 ægtefællen, og maks. 36,25 pct. bo- og tillægsboafgift for så vidt angår den  

 almennyttige organisation.
Som nævnt i bemærkningerne til lovforslaget er  

 baggrunden for denne ændring, at der i praksis er set eksempler og tiltag på  

 at omgå reglerne for afgiftsfri brugs- og indtægtsnydelser ved at kombinere  

 dem med afgiftsfri kapital arvinger.
Forslaget påvirker på ingen måde de eksempler i henvendelsen, hvor  

 kapitalen skal arves af en person og indtægtsnydelsen af en anden person.
Så  

 længe kapital- eller formuegodearvingen er enten boafgiftspligtig eller bo-  

 og tillægsboafgiftspligtig, er grundlaget for den afgiftsfri brugs- eller  

 indtægtsnydelse opfyldt.
Der er derfor ingen anledning til at overveje at vende helt eller delvis  

 tilbage til det tidligere system i arve- og gaveafgiftsloven.
Boafgiftslovens  

 regler om afgiftsfri brugs- og indtægtsnydelser har endvidere den fordel, at  

 den afskaffede den »dobbeltbeskatning«, der fandt sted ved, at man  

 samtidig skulle betale både boafgift af den kapitaliserede værdi af brugs-  

 eller indtægtsnydelsen og indkomstskat af de løbende ydelser.
Der finder  

 herefter alene indkomstbeskatning sted.
 Ad § 24, aftægtsrettigheder:
Efter forslaget skal der af kapitaler og formuegoder, hvorpå der hviler en  

 brugs- eller indtægtsnydelse, betales 36,25 pct. i afgift af gaven.
Afgiften  

 skal betales af hele kapitalens eller formuegodets værdi uden hensyntagen til  

 en kapitaliseret værdi af brugs- eller indtægtsnydelsen.
Hvis giver  

 forbeholder sig selv brugs- eller indtægtsnydelsen af gaven, betales afgiften  

 dog kun af værdien med fradrag af værdien af brugs- eller indtægtsnydelsen.  

 Den her fratrukne værdi, der reducerer gaveafgiften, skal efter forslaget  

 først afgiftsberigtiges, når brugs- eller indtægtsnydelsen ophører.
Det  

 anføres i henvendelsen, at brugs- eller indtægtsnydelsen ikke har en værdi på  

 tidspunktet for aftægtsnyderens død, og at værdien ved ophør inden død bør  

 kapitaliseres under hensyntagen til aftægtsnyderens alder.
Som anført i bemærkningerne til bestemmelsen findes der ikke at foreligge  

 en gave fra gavegiver til gavemodtager, for så vidt angår den værdi, som  

 brugs- eller indtægtsnydelsen repræsenterer, og som gavegiver har forbeholdt  

 sig selv nytten af.
Først når brugs- eller indtægsnydelsen ophører, er gaven  

 i sin helhed overdraget til modtageren.
Baggrunden for at det fastholdes, at værdien af brugs- eller  

 indtægtsnydelsen skal afgiftsberigtiges ved ophør, er princippet om  

 afgiftsberigtigelse af hele kapitalens eller formuegodets værdi.
Hvis  

 gavegiver havde givet brugs- eller indtægtsnydelsen til en anden person, skal  

 der ske afgiftsberigtigelse af hele kapitalens værdi.
Det findes derfor ikke  

 rimeligt, at afgiftsgrundlaget mindskes, blot fordi gavegiver forbeholder sig  

 selv brugs- eller indtægtsnydelsen.
Det i henvendelsen anførte om værdiansættelse ville principielt set have  

 som konsekvens, at der løbende skulle foretages afgiftsberigtigelse af brugs-  

 eller indtægtsnydelsen, efterhånden som værdien af brugs- og indtægtsnydelsen  

 blev lavere på grund af aftægtsnyderens højere alder.
Når afgiften skal  

 betales af kapitalen eller formuegodet, dvs. en anden person, vil det  

 allerede af den grund være uhensigtsmæssigt at skulle foretage løbende  

 afgiftsberegning.
Afgiftsberigtigelsen for denne del af gaven er således  

 udskudt til tidspunktet for brugs- eller indtægtsnydelsens ophør.  

 Boafgiftsloven har helt brudt med de tidligere regler i arve- og  

 gaveafgiftsloven, hvor kapitalen og brugs- og indtægtsnydelsen blev  

 berigtiget hver for sig.
Når brugs- eller indtægtsnydelsen ophører, frigøres kapitalen eller  

 formuegodet til gavemodtagerens fri rådighed.
Det følger heraf, at  

 gavemodtageren er rette modtager af en værdi svarende til den tidligere  

 fratrukne værdi ved gaveafgiftsberegningen.
Denne værdi skal lægges til grund  

 ved afgiftsberegning såvel ved gave som ved arv.
I sidstnævnte situation  

 betyder det, at bobeholdningen forøges med denne værdi.
Forslaget til ændringer i boafgiftsloven har virkning fra og med den 1.  

 januar 1997, jf. § 2, stk. 2. Det betyder, at de ændrede regler i  

 boafgiftsloven har virkning for arv og gave, hvor afgiftspligten indtræder  

 den 1. januar 1997 eller senere.
For dispositioner, hvor afgiftspligten er  

 indtrådt før 1. januar 1997, finder de gældende regler anvendelse.
 Ad § 29, stk. 2, stempelmodregning:
Det anføres, at forslaget i § 1, nr. 37, (boafgiftslovens § 29, stk. 2)  

 om, at stempelafgift i forbindelse med overdragelse af fast ejendom kun kan  

 fradrages forholdsmæssigt i gaveafgiften svarende til den ydede gave, vil  

 medføre en væsentlig forringelse af etableringsmulighederne i forbindelse med  

 generationsskifte inden for landbruget.
Det anføres videre, at denne  

 stramning af gaveafgiftsreglerne har erhvervsøkonomiske konsekvenser, og at  

 den ikke er nærmere begrundet.
 Det er korrekt, at der med dette forslag ikke længere vil være  

 ligestilling mellem arv og gavedispositioner, en ligestilling, som i øvrigt  

 tilstræbes i boafgiftsloven.
Det er ikke fundet rimeligt, at stempelafgiften fuldt ud kan modregnes i  

 gaveafgiften uanset gavens størrelse i den samlede overdragelse.
Ved  

 overdragelser uden gaveelement skal stempelafgiften betales fuldt ud, som det  

 også gælder ved overdragelser mellem personer, der ikke er nærtbeslægtede,  

 dvs. uden for gaveafgiftskredsen.
Der findes ikke grundlag for, at  

 overdragelser mellem nærtbeslægtede skal have denne særskilte lempelse af  

 gaveafgiften, som reelt vedrører stempelafgiftspligtig overdragelse uden for  

 gavens størrelse.
I generationsskifter inden for landbruget foreligger der ofte  

 overdragelser af fast ejendom mellem nærtbeslægtede.
Det betyder som anført i  

 henvendelsen, at den foreslåede stramning får betydning for disse  

 overdragelser, hvori der er et gaveelement.
Det kan oplyses, at »gavedelen« udgør hele gavens værdi før  

 fradrag af den afgiftsfri del af gaven.
Passivposter skal heller ikke  

 fradrages.
De danske Landboforeninger Den 12. december 1996 Axelborg, 4. sal Vesterbrogade 4 A 1620 København V Tlf. 33 12 75 61 Telefax: 33 32 76 62 Lov om beskatning ved dødsfald (dødsboskatteloven) og lov om ændring  

 af lov om afgift af dødsboer og gaver Folketingets Skatteudvalg Christiansborg 1240 København K.
Til medlemmerne af udvalget De danske Landboforeninger vil uddybe konsekvenserne af den foreslåede  

 forringelse af reglen om modregning af stempelafgift i gaveafgift, som vil  

 være ganske byrdefuld.
Der omsættes årligt 1.500 landbrugsejendomme i familiehandler.
Det  

 skønnes, at der i gennemsnit modregnes stempelafgift på 20.000 kr. i  

 gaveafgift i disse handler.
Den foreslåede regel vil således belaste  

 landbrugserhvervet med 30 mio. kr. årligt i ekstra gaveafgifter.
Den foreslåede regel vil bevirke, at de unge landmænd får vanskeligere ved  

 at overtage større produktionsejendomme, idet en større del af deres  

 opsparing vil blive anvendt til betaling af afgifter til det offentlige.
Ved  

 overdragelse af en ejendom til 6,0 mio. kr. skal der således erlægges  

 yderligere 52.000 kr. i gaveafgift.
 Der vedlægges et eksempel på betydning af ændringen i reglen om modregning  

 af stempelafgift.
Med venlig hilsen Hans Bang-Hansen De danske Landboforeninger L 90 og L 91. Forslag til lov om beskatning ved dødsfald  

 (dødsboskatteloven) og lov om ændring af lov om afgift af dødsboer og  

 gaver Eksempel: Betydning af ændringen i reglen om modregning af stempelafgift  

 ved overdragesle af produktionsejendom.
SkatteministerietDen 12. december 1996 Til Folketingets Skatteudvalg Hermed fremsendes min kommentar til en henvendelse fra De danske  

 Landboforeninger af 12. december 1996 vedrørende forslag til lov om ændring  

 af lov om afgift af dødsboer og gaver. (Ændringer som følge af  

 dødsboskifteloven og dødsboskatteloven m.v.) (L 91 - bilag 11).
Carsten Koch / Lise Bo Nielsen De danske Landboforeninger har i henvendelsen uddybet konsekvenserne af  

 den i lovforslaget foreslåede forringelse af reglen om modregnig af  

 stempelafgift i gaveafgift.
 Landboforeningerne henviser til, at den foreslåede regel skønsmæssigt vil  

 belaste landbrugserhvervet med 30 mill. kr. årligt i ekstra gaveafgifter.
Reglen vil efter Landboforeningernes opfattelse bevirke, at unge landmænd  

 vil få vanskeligere ved at overtage større produktionsejendomme.
Der henvises  

 til et eksempel, hvor lovforslaget bevirker, at der skal erlægges yderligere  

 52.000 kr. i gaveafgift.
 Hertil bemærkes:
Forslaget betyder, at der i gaveafgiften kun kan fratrækkes den  

 stempelafgift, der vedrører gaven.
Dette er efter min opfattelse en rimelig  

 regel.
Det af landboforeningerne medsendte eksempel viser, at de gældende regler  

 har den konsekvens, at der kan ske modregning af den fulde stempelafgift,  

 uanset at gaveelementet i overdragelsen udgør ca. 10 pct. af den samlede pris  

 på ejendommen.
Der er således tale om, at overdragelser mellem  

 nærtbeslægtede, hvori der indgår blot et mindre gaveelement, opnår en særlig  

 skattemæssig begunstigelse, som ikke kan opnås ved overdragelser mellem  

 ikkebeslægtede.
 Jeg finder ikke, at der er grundlag for at opretholde denne særlige  

 begunstigelse.
Tilføjelse til betænkning Efter at 2. behandling af lovforslaget blev afbrudt og lovforslaget blev henvist til fornyet udvalgsbehandling, har udvalget behandlet dette i et møde.
 Der er af skatteministeren stillet ændringsforslag, hvorom henvises til de  

 ledsagende bemærkninger.
 Endvidere har udvalget modtaget skriftlige henvendelser fra:
Advokatrådet, Dansk Skovforening, Godsejerforeningen og Hjerteforeningen.
 Herefter indstiller et flertal (udvalget med undtagelse af  

 Enhedslistens medlem af udvalget) lovforslaget til vedtagelse med det  

 af skatteministeren stillede ændringsforslag.
En del af flertallet (Venstres, Det Konservative Folkepartis og  

 Fremskridtspartiets medlemmer af udvalget) bemærker, at Venstre, Det  

 Konservative Folkeparti og Fremskridtspartiet i udvalgets betænkning over  

 lovforslaget har stillet et ændringsforslag om fuld modregningsadgang af  

 stempelafgiften i gaveafgiften.
Da skatteministeren under den fornyede  

 udvalgsbehandling for sit vedkommende har stillet ændringsforslag om en  

 ændret affattelse af § 29, stk. 2, således at Venstres, Det Konservative  

 Folkepartis og Fremskridtspartiets ønsker i det væsenligste imødekommes, jf.  

 bemærkningerne, trækkes det af Venstre, Det Konservative Folkeparti og  

 Fremskridtspartiet i betænkningen stillede ændringsforslag tilbage.
 Et mindretal (Enhedslistens medlem af udvalget) indstiller  

 lovforslaget til vedtagelse uændret.
 ÆndringsforslagAf skatteministeren, tiltrådt af et flertal  

 (udvalget med undtagelse af EL):
 Til § 1 2) Nr. 37 affattes således:
 »37. § 29, stk. 2, affattes således:
»Stk. 2. I gaveafgiften kan fratrækkes stempelafgift, som  

 gavemodtager eller gavegiver har betalt af gaveandelen i forbindelse med  

 ejendomsoverdragelse.
Ved overdragelse af ejendomme, der anvendes helt eller  

 delvis i gavegivers eller den samlevende ægtefælles erhvervsvirksomhed, og  

 som efter overdragelsen anvendes helt eller delvis i modtagerens eller den  

 samlevende ægtefælles erhvervsvirksomhed, kan stempelafgiften dog fratrækkes  

 fuldt ud i gaveafgiften. 2. pkt. finder ikke anvendelse, hvis gavegivers  

 eller gavemodtagers virksomhed består i udlejning af fast ejendom.  

 Bortforpagtning af fast ejendom som nævnt i vurderingslovens § 33, stk. 4 og  

 7, anses ikke i denne forbindelse for virksomhed ved udlejning af fast  

 ejendom.«» Bemærkninger Til nr. 2 Efter de gældende regler i boafgiftsloven kan stempelafgift ved  

 ejendomsoverdragelse fratrækkes fuldt ud i gaveafgiften.
Det er ikke fundet rimeligt, at der generelt skal gælde en  

 modregningsregel, der reelt bevirker stempelafgiftsfritagelse ved  

 overdragelse af fast ejendom inden for kredsen af nærtbeslægtede, når blot  

 der foreligger et gaveelement i forbindelse med ejendomsoverdragelsen.
Det er  

 derfor foreslået, at stempelafgiften kun kan modregnes i gaveafgiften  

 svarende til gavens forholdsmæssige andel ved ejendomsoverdragelsen.
Ved ejendomsoverdragelse i forbindelse med generationsskifte af  

 erhvervsvirksomheder foreslås det dog, at der fortsat skal være adgang til  

 fuld modregningsadgang af stempelafgiften i gaveafgiften.
Denne særlige  

 begunstigelse af generationsskifter forudsætter, at der er tale om  

 overdragelse af ejendomme, der anvendes helt eller delvist i gavegiverens  

 eller den samlevende ægtefælles erhvervsvirksomhed, og hvor ejendommen efter  

 overdragelsen anvendes helt eller delvist i modtagerens eller dennes  

 ægtefælles erhvervsvirksomhed.
Det foreslåede 2. pkt. finder dog ikke anvendelse, når  

 erhvervsvirksomheden består i udlejning af fast ejendom.
I den forbindelse  

 anses bortforpagtning af landbrug, gartneri, planteskoler eller  

 frugtplantager og skovbrugsejendomme, jf. vurderingslovens § 33, ikke for  

 udlejningsvirksomhed.
Jacob Buksti (S) nfmd.
Dorte Dinesen (S) Klaus Hækkerup (S) Anna-Marie  

 Hansen (S) Per Kaalund (S) Jes Lunde (SF) Elisabeth Arnold (RV) Frank Aaen  

 (EL) Sonja Albrink (CD) Peter Brixtofte (V) Svend Aage Jensby (V) Charlotte  

 Antonsen (V) Jens Løgstrup Madsen (V) Flemming Hansen (KF) fmd.
Gitte  

 Seeberg (KF) Brian Mikkelsen (KF) Kim Behnke (FP) Dansk Folkeparti havde ikke medlemmer i udvalget.
Tillægsbetænkning Udvalget har, efter at lovforslaget ved 2. behandling blev henvist til fornyet udvalgsbehandling, behandlet dette i et møde.
Som bilag til tillægsbetænkning er optrykt henvendelser fra Advokatrådet og Hjerteforeningen og skatteministerens kommentarer hertil.
 Der er af et mindretal stillet ændringsforslag, hvorom henvises til de  

 ledsagende bemærkninger.
 Endvidere har udvalget modtaget en skriftlig henvendelse fra  

 Diabetikerforeningen.
 Herefter indstiller et flertal (Socialdemokratiets, Socialistisk  

 Folkepartis, Det Radikale Venstres, Enhedslistens og Centrum-Demokraternes  

 medlemmer af udvalget) lovforslaget til vedtagelse i den affattelse,  

 hvori det foreligger efter 2. behandling.
 Et mindretal (Venstres, Det Konservative Folkepartis og  

 Fremskridtspartiets medlemmer af udvalget) indstiller lovforslaget til  

vedtagelse med de af mindretallet stillede ændringsforslag.
 Mindretallet er stærkt kritisk over for den meget korte tidsramme, dette  

 lovforslag sammen med L 90 og L 92 har været behandlet inden for.
I tidsrummet mellem 2. og 3. behandling af lovforslaget har Folketingets  

 Skatteudvalg modtaget en række henvendelser fra bl.a.
Hjerteforeningen og  

 Advokatrådet.
 Mindretallet finder ikke, at lovforslaget er tilstrækkelig grundigt  

 behandlet og forventer, i det omfang det er nødvendigt, at skatteministeren i  

 det nye år fremsætter forslag til ændringer, således at intentionerne bag  

 finanslovsforliget i 1995 om gave- og arveafgifter opretholdes, og således at  

 ingen grupper stilles ringere end efter gældende regler.
 Når mindretallet har besluttet at stemme for lovforslaget, er det i  

 erkendelse af, at skiftereformen træder i kraft den 1. januar 1997, hvorfor  

 det er nødvendigt, at skattereglerne også træder i kraft den 1. januar 1997,  

 således at ingen kommer i klemme ved, at vedtagelsen af lovforslaget blev  

 udskudt til det nye år.
 ÆndringsforslagAf et mindretal (V, KF og FP):
 Til § 1 1) § 1, nr. 20, udgår.
 2) I den under nr. 33 foreslåede affattelse af § 24  

 udgår stk. 1 og 2.
Bemærkninger Til nr. 1 og 2 Det foreslås, at lovforslagets bestemmelser vedrørende  

 afgiftsberigtigelse i tilfælde, hvor en kapital eller et formuegode  

 overdrages med forbehold af brugs- eller indtægtsnydelse, udgår.
 Derved opnås, at overdragelse af et formuegode med forbehold af brugs-  

 eller indtægtsnydelse - som efter de nugældende regler - kan ske afgiftsfrit  

 som arv eller gave til ægtefælle og foreninger m.v., der er afgiftsfritaget  

 efter de almindelige regler i boafgiftsloven.
 Der henvises til henvendelser fra Hjerteforeningen og Advokatrådet.  

 Henvendelserne er optrykt som bilag til tillægsbetænkningen.
Jacob Buksti (S) nfmd.
Dorte Dinesen (S) Klaus Hækkerup (S) Anna-Marie  

 Hansen (S) Per Kaalund (S) Jes Lunde (SF) Elisabeth Arnold (RV) Frank Aaen  

 (EL) Sonja Albrink (CD) Peter Brixtofte (V) Svend Aage Jensby (V) Charlotte  

 Antonsen (V) Jens Løgstrup Madsen (V) Flemming Hansen (KF) fmd.
Gitte  

 Seeberg (KF) Brian Mikkelsen (KF) Kim Behnke (FP) Dansk Folkeparti havde ikke  

 medlemmer i udvalget.
Bilag Henvendelser fra henholdsvis Advokatrådet og Hjerteforeningen samt  

 skatteministerens kommentarer hertil Advokatrådet Den 17. december 1996 Advokatsamfundet Kronprinsessegade 28 1306 København K.
Folketingets Skatteudvalg Folketinget Christiansborg 1240 København K.
Vedr.
L 90, L 91 og L 92 - dødsboskattelovpakken Ovennævnte lovforslag af 27. november 1996 har været forelagt  

 Advokatrådets Skatteudvalg.
Advokatrådet har herefter fundet anledning til at  

 give yderligere bemærkninger:
 Almindelige bemærkninger:
På enkelte punkter savnes parallelitet mellem de hensyn, som ligger bag  

 den tidligere vedtagne dødsboskiftelov og lovforslagene i  

 dødsboskattelovpakken.
Intentionerne bag dødsboskifteloven er primært, at et  

 dødsbo skal afsluttes så hurtigt som muligt.
I L 90, § 30, stk. 2, bestemmes, at der i et dødsbo modtages et bofradrag  

 pr. påbegyndt måned til modregning i de beregnede skatter af  

 bobeskatningsindkomsten.
Når dette beregnes på baggrund af det antal måneder,  

 som et bo varer, er det forventeligt, at et dødsbos afslutning vil komme til  

 at afvente tilstrækkelig »optjening« af bofradrag til modregning i  

 den opgjorte skat, uanset der ikke måtte stifteretlige eller  

 arvedelingsmæssige grunde til, at boets afslutning udsættes.
I L 90, § 13, stk. 2, bestemmes, at der i skattefrie boer skal begæres  

 afsluttende ansættelse senest 6 måneder efter dødsdagen.
Hvis boets  

 behandlingsmåde først er afgjort senere end 4 måneder efter dødsfaldet, da  

 senest 2 måneder efter dette tidspunkt.
 Af dødsboskiftelovens § 25, stk. 5, fremgår, at der senest 6 måneder efter  

 boets udlevering skal fremsendes en opgørelse over aktiver og passiver til  

 skattemyndighederne.
Advokatrådet tilråder et sammenfald mellem disse frister.
Fristen i  

 dødsboskiftelovens § 25, stk. 5, er valgt af hensyn til den rimelige periode,  

 som boet skal have efter boets udlevering til at fremskaffe de fornødne  

 oplysninger om boets forhold.
De samme forhold gør sig gældende i relation  

 til den skattemæssige behandling af boet, herunder for, hvorvidt man ligger  

 inde med nødvendige oplysninger til at kunne tage stilling til en begæring om  

 en afsluttende ansættelse for mellemperioden.
Af reglerne i dødsboskattelovens kapitel 7 fremgår, at ægtefællens løbende  

 indtægter af aktiver, der er omfattet af fællesboet, skal beskattes hos den  

 længstlevende ægtefælle, medmindre der er tale om avance, der er udløst ved  

 arveudlæg til andre arvinger end ægtefællen.
Advokatrådet bemærker hertil, at  

 løbende indtægter af også længstlevendes aktiver hidtil er indgået i  

 opgørelsen af fællesboets samlede formue, medmindre det afkastgivende aktiv  

 arveudlægges pr. dødsdagen som boslod eller acontoarv til den efterlevende  

 ægtefælle.
Disse principper må fortsat være gældnede.
Advokatrådet forudsætter, at  

 der samtidig kan optages et passiv i boet, der udgør den del af den  

 efterlevende ægtefælles skat, som hviler på de løbende indtægter, der indgår  

 som bruttobeløb i fællesboet, og som dermed indgår i arvedelingen mellem  

 afdødes ægtefælle og øvrige arvinger.
 Specielle bemærkninger:
 L 90 - lov om beskatning ved dødsfald:
 Ad § 5, stk. 1:
 »Stk. 24« skal formentlig være »stk. 2-4«.
 Ad § 6, stk. 2:
Det fremgår af denne bestemmelse, at et bo bliver skattepligtigt, såfremt  

 skæringsdagen i et bobestyrerbo med skifterettens tilladelse ligger efter 2  

 år fra dødsdagen.
Dette gælder, uanset om boets aktivmasse ikke overstiger de  

 grænser, der gælder for skattefritagelse efter § 6, stk. 1, i samme  

 lovforslag.
 Såfremt boets afslutning udskydes, alene for så vidt angår et enkelt  

 aktiv, vil boets aktivmasse fortsat være afgørende for  

 skattepligten/skattefritagelsen.
Ifølge bemærkningerne til lovforslaget, side 51, er begrundelsen for denne  

 forskel udtrykt som et ønske om, at afdødes mellemperiode beskattes endeligt  

 og senest i boets 2. indkomstår.
Denne begrundelse forekommer ikke logisk, da  

 mellemperioden i et skattepligtigt bo under alle omstændigheder vil blive  

 beskattet, idet denne indgår som en integreret del af bobeskatningen.
For så vidt angår de skattefrie boer, kan såvel den kommunale  

 skattemyndighed som boet begære afsluttende ansættelse.
Fristen for, at den  

 kommunale skattemyndighed kan begære afsluttende ansættelse for  

 mellemperioden, er senest 3 måneder efter modtagelsen af boets opgørelse over  

 afdødes aktiver og passiver.
Denne skal foreligge senest 6 måneder efter  

 udleveringen af boet, jf. dødsboskiftelovens § 25, stk. 5, og efter § 52,  

 snarest muligt efter proklamafristens udløb.
 Det synes ufornødent, at dette forhold skulle medføre en automatisk  

 skattepligt for boet.
 Ad § 9, stk. 4 og § 22, stk. 6:
Grundet valg af proportionalbeskatning for mellemperioden synes der ikke  

 længere behov for den foreslåede omregning af løbende indtægter, der er  

 optjent i mellemperioden.
Begrundelsen bør i givet fald uddybes nærmere i  

 bemærkningerne.
 Ad § 10 og særligt bemærkningerne til denne, side 57:
 Betegnelsen »acontoskat« bør retteligt være  

 »virksomhedsskat«.
 Ad § 15 og § 30:
Som lovforslaget er formuleret, sker der ikke modregning af bruttoskat,  

 der er betalt i mellemperioden, i de i mellemperioden (skattefritagne boer)  

 og i de af bobeskatningsindkomsten (skattepligtige boer) beregnede skatter.  

 Det forekommer uhensigtsmæssigt, at der alene kan ske modregning af skatter,  

 der er afregnet af optjente indkomster i mellemperioden og ikke af  

 bruttoskatten.
Denne forskel betyder, at beskatningen i mellemperioden ikke  

 alene udgør 50 pct., idet den forøges med bruttoskatten.
 L 91 - lov om ændring af lov om afgift af dødsboer og gaver:
 Ad nr. 6, § 5, stk. 4:
Skattedepartementet har ved høringssvar af 26. november 1996 til  

 Advokatrådet oplyst, at et arveafkald i forenklet privat skifte ikke får  

 afgiftsmæssige konsekvenser, uanset hvornår afkaldet sker, idet der ikke vil  

 være bo- eller tillægsboafgift at svare i disse boer.
På den baggrund bør det  

 afklares, om der vil være indkomstskattemæssige konsekvenser for den/de  

 arvinger, som på grund af et arveafkald på falden arv måtte modtage mere, end  

 deres legale arveret tilsiger.
Til illustration kan nævnes et bo med nettobomasse på 150.000 kr., hvor  

 der er 3 arvinger, som alle er børn efter afdøde.
Hvis boet udleveres til  

 forenklet privat skifte og arvinger A, B og C i forbindelse med den  

 efterfølgende deling beslutter, at A og B giver afkald på en del af deres  

 arv, således at de kun modtager hver 25.000 kr., vil C modtage i alt 100.000  

 kr.
Dette har ifølge Skatteministeriets besvarelse ikke boafgiftsmæssige  

 konsekvenser, hvilket Advokatrådet kan erklære sig enig i.
Det ønskes  

 imidlertid oplyst, hvorvidt arving C er indkomstskattepligtig af den merarv,  

 som C får i kraft af det af A og B delvise arveafkald, hvilket ligger efter  

 udlevering af boet.
 Ad nr. 33, § 24:
Der indføres gaveafgift på kapital- og formuegoder med brugs- og  

 indtægtsnydelse.
Afgiften anføres i lovforslaget at være 361/4 pct.
Det  

 ønskes oplyst, hvorfor man har valgt 361/4 pct., uafhængigt af, hvem der er  

 kapitalmodtageren.
I alle andre henseender er gaveafgiften 15 pct., såfremt  

 en livsarving modtager gaver.
Advokatrådet foreslår, at gaveafgiftssatsen  

 følger de almindelige principper i boafgiftsloven, ligesom det forudsættes,  

 at gaveafgiften alene skal beregnes af den del, som gaven udgør.
 Ad nr. 37, § 29, stk. 2:
 Ved lovforslaget begrænses modregningen af stempelafgift i gaveafgiften  

 til den del, som vedrører den ydede gave.
 Det bemærkes herved, at der gennem mange år har været tradition for  

 modregning af stempelværdien af hele det overdragne formuegode.
Dette har været begrundet i et sigte om at ligestille overgang af  

 formueaktiver til næste generation, hvad enten det sker ved arv eller ved  

 gave.
Ved arv er der ingen stempelafgift, uanset om arvingen overtager  

 aktivet som arv helt eller delvist.
 Advokatrådet anbefaler, at man så vidt muligt fortsat sidestiller overgang  

 ved arv og gave, også i relation til stempelafgiften.
 L 92 - lov om ændring af forskellige skatte- og afgiftslove og  

 konkursloven:
 Advokatrådet finder sigtet med § 93, nr. 3, positivt set i lyset af de  

 problemer, som skattekrav hidtil har medført i insolvente dødsboer.
 Det bemærkes samtidig, at samme problem gør sig gældende med  

 momsreguleringsforpligtelser, som kommer frem ved bortsalg i insolvente  

 dødsboer af fast ejendom/løsøre enten på tvangsauktion eller ved frit salg.
I disse situationer er det oftest vanskeligt at fremskaffe oplysninger om  

 reguleringsforpligtelsens størrelse og særligt i dødsfaldssituationen, hvor  

 det ikke længere er muligt at få oplysninger fra den, som har påtaget sig  

 forpligtelsen.
Advokatrådet anbefaler således, at der i bestemmelsen  

 tilføjes, at også momsreguleringsforpligtelser skal efterstilles.
 P.R.V.
Jan Stokholm Formand for Skatteudvalget / Hans Henrik Bonde Eriksen Advokatrådet er kommet med bemærkninger til lovforslagene L 90, L 91  

 og L 92 i dødsboskattepakken.
Her kommenteres bemærkningerne til L 91  

 vedrørende boafgiftsloven.
Forenklet privat skifte Advokatrådet ønsker i relation til forenklede private skifter oplyst, om  

 der vil være indkomstskattemæssige konsekvenser for den eller de arvinger,  

 som på grund af et arveafkald på falden arv måtte modtage mere, end deres  

 legale arveret tilsiger.
Der angives et eksempel, hvor 3 børn til afdøde  

 overtager boet til forenklet privat skifte.
Et bo kan efter dødsboskifteloven udleveres til arvingerne til forenklet  

 privat skifte under visse betingelser.
En af disse betingelser er, at boet  

 ikke skal betale bo- eller tillægsboafgift.
Dvs. at boets arvebeholdning ikke  

 overstiger bundfradraget på 184.900 kr. (1996).
 Det bemærkes, at der ved skifterettens udlevering af et bo til forenklet  

 privat skifte ikke hermed er sket en udlodning af de enkelte arvingers arv.  

 Arvingerne kan derfor give arveafkald til fordel for hinanden, så længe boets  

 aktiver ikke er udloddet (delt mellem arvingerne). Når et arveafkald gives  

 inden deling af boets aktiver, medfører det således hverken afgiftspligt  

 eller skattepligt.
 Hvis arvingerne først efter boets deling giver en del af den  

 modtagne arv til f.eks. en bror, er der tale om gave, som er  

 indkomstskattepligtig.
Kapitaler eller formuegoder med brugs- eller indtægtsnydelser Advokatrådet udbeder sig baggrunden for valget af afgiftssatsen på 36,25  

 pct., når gaven består i en kapital eller et formuegode med brugs- eller  

 indtægtsnydelse.
Det foreslås i lovforslaget, at der skal betales 36,25 pct. i gaveafgift  

 af kapitaler eller formuegoder med brugs- eller indtægtsnydelser uanset  

 relationerne mellem gavegiver og gavemodtager.
Hensigten med forslaget er at  

 tilskynde til, at gaver gives direkte til den person, man ønsker at tilgodese  

 ved gaven, og at gaven ikke sammensættes på en sådan måde, at der opnås  

 afgiftsmæssige fordele.
Derfor er satsen på 36,25 pct. valgt uden hensyntagen  

 til gaveafgiften i andre henseender.
Gaveafgiften skal som nævnt alene  

 beregnes af gavedelen.
Modregning af stempelafgift i gaveafgift Advokatrådet anbefaler, at reglerne for arv og gave sidestilles i relation  

 til stempelafgiften, således at stempelafgiften ved gave fortsat kan  

 modregnes fuldt ud i gaveafgiften.
Jeg kan henvise til et ændringsforslag, som jeg agter at stille til 2.  

 behandling af lovforslaget.
Efter ændringsforslaget vil stempelafgiften  

 fortsat kunne fratrækkes fuldt ud i gaveafgiften, når ejendomsoverdragelsen  

 sker i forbindelse med et generationsskifte.
HjerteforeningenKøbenhavn, den 18. december 1996 Folketingets Skatteudvalg Christiansborg 1240 København K.
Vedr.: Lovforslag nr.
L 92 Hjerteforeningen er meget sent blevet opmærksom på konsekvenserne i de  

 ændringer, der fremgår af lovforslag nr.
L 91. Foreningens opmærksomhed er  

 især rettet imod bestemmelserne i § 14, hvortil der som pkt. 2 indsættes  

 følgende: »Det gælder, uanset om betingelserne for afgiftsfritagelse af  

 kapitalen og formuegodet i § 3 i øvrigt er opfyldt.« Foreningen har tidligere haft lejlighed til at stifte bekendtskab med  

 problematikken omkring spørgsmålet om afgiftsfritagelse i forbindelse med  

 arv, hvortil der er knyttet en rentenydelse.
Skattedepartementet har i den sag, j.nr. 12.96.537-41, udtalt, at  

 ministeriet betragter en konstruktion, hvor en kapital testeres til  

 almennyttige organisationer med en rentenydelsesret til familiemedlemmer  

 eller venner, som en omgåelse af reglerne i DGAL § 14 og § 3, stk. 2, således  

 at der skal ske afgiftsberigtigelse af kapitalen.
Departementet har senere i  

 11.96.537-23 meddelt, at lovteksten på dette punkt ikke er tilstrækkelig klar  

 til at kunne nægte afgiftsfrihed af arv til almennyttig organisation, hvortil  

 der er knyttet en rentenydelse.
Departementet har samtidig understreget at  

 ville overveje at få Folketingets tilslutning til en ændring af  

 boafgiftsloven.
Lovforslaget indeholder denne ændring.
 Det fremgår af bemærkningerne til lovforslaget, at ændringen foreslås at  

 gælde for al arv og gaver, hvor afgiftspligten indtræder efter nærværende  

 lovs ikrafttræden den 1. januar 1997. Herved vil også testamenter, hvor  

 kapitalen var testeret til en almenvelgørende organisation med forbehold af  

 en rentenydelsesret, der var oprettet for flere år siden og under hensyntagen  

 til den dagældende arveafgiftslovs regler, også være omfattet.
Såfremt man vedtager forslaget, vil man ligeledes ramme situationer, hvor  

 det både er rimelige, reelle og naturlige interesser, der tilgodeses.
Det  

 gælder således de situationer, hvor f.eks. søskende indsætter hinanden til  

 brugs- og rentenydelser med en almenvelgørende forening som kapitalejer/ejer.
 Jeg vedlægger fotokopi af et sådant testamente.
 Det er Hjerteforeningens opfattelse, at den ny boafgiftslov er udtryk for  

 en skærpelse i forhold til den tidligere gældende arveafgiftslov, idet der  

 straks betales afgift af hele den kapital eller det formuegode, hvorpå der  

 hviler en brugs- eller indtægtsnydelse.
 Det bør føjes til her, at konsekvensen af vedtagelse af forslaget vil  

 være, at det fremtidige skattegrundlag i form af renteindtægter vil være  

 tilsvarende reduceret.
Hjerteforeningen er bekendt med, at det fremgår af bemærkningerne til  

 lovforslag nr. 254, fremsat 4. maj 1995 (side 20), at de hidtil gældende  

 regler for afgiftsfritagelse for almenvelgørende eller almennyttige formål  

 fortsat skulle være gældende.
Endvidere fremgik det af lovforslagets tabel 2  

 (side 14), at man hverken efter den tidligere arveafgiftslov eller efter den  

 nye lov om afgift af dødsboer og gaver påregnede provenu fra arv hidrørende  

 fra almennyttige organisationer.
 Lovforslaget er på dette punkt altså ikke blot udtryk for en tilpasning,  

 men snarere for en skærpelse såvel i forhold til gældende lov som i forhold  

 til lovgrundlaget gældende før afgiftsfritagelsen i 1991 og lovgrundlaget  

 gældende fra 1991 til 1995.
 Hjerteforeningen finder det i øvrigt ikke forståeligt, at arv til  

 almenvelgørende eller almennyttige formål, der udbetales til fri disposition,  

 er fritaget fra bo- og tillægsboafgift, medens en arv testeret til samme  

 kreds, hvorpå der hviler en rentenydelses-/brugsret - og således begrænser  

 kapitalejerens/ejers dispositionsret - pålægges afgift.
 Under henvisning til foranstående skal jeg på Hjerteforeningens vegne  

 anbefale, at loven vedtages således, at almenvelgørende og almennyttige  

 formål fortsat nyder afgiftsfrihed, også når en kapital/brugsret testeres til  

 almennyttige organisationer med en rentenydelses-/brugsret.
Arne Kurdahl Direktør SkatteministerietDen 22. april 1996 Departementet Advokat Cristina Caravadossi Frederiksborggade 1 A 1007 København K.
 I et brev af 19. januar 1996 har De som eksekutor i et bo anmodet om  

 afgiftsfritagelse for tre almennyttige organisationer, der skal arve hele  

 afdødes kapital, men hvor kapitalen er båndlagt med rentenydelsesret for tre  

 slægtninge.
 Efter Deres opfattelse fremgår det hverken af loven eller bemærkningerne  

 til loven, at der skulle kunne opkræves afgift af en kapital til almennyttige  

 organisationer i tilfælde, hvor der hviler en rentenydelsesret på kapitalen.  

 De er endvidere af den opfattelse, at § 20 i bekendtgørelse nr. 917 af 4.  

 december 1995 ikke kan finde anvendelse, dels fordi bekendtgørelsen først er  

 trådt i kraft efter testators død, dels fordi bekendtgørelsens § 20 ikke har  

 hjemmel i loven.
 Ministeriet skal oplyse, at efter boafgiftsloven skal der som noget nyt i  

 forhold til den tidligere gældende arveafgiftslov straks betales afgift af  

 hele den kapital eller det formuegode, hvorpå der hviler en brugs- eller  

 indtægtsnydelse, jf. § 14, medens brugs- eller indtægtsnydelsen til gengæld  

 er afgiftsfri, jf. § 3, stk. 1, litra e.
I henhold til boafgiftslovens § 3 har skatteministeren bemyndiget  

 skifteretter og eksekutorer til at afgiftsfritage arv til almennyttige  

 organisationer m.v., når organisationen er godkendt til at modtage  

 fradragsberettigede gaver efter ligningslovens § 8 A.
Når organisationen ikke  

 er godkendt hertil, kan afdødes told- og skatteregion fritages for afgift i  

 henhold til § 2 i bekendtgørelse nr. 916 af 4. december 1995, der bl.a. er  

 udstedt i henhold til boafgiftslovens § 37.
 Ministeriet betragter en konstruktion, hvor en kapital testeres til  

 almennyttige organisationer med en rentenydelsesret til familiemedlemmer  

 eller venner, som en omgåelse af de ovennævnte regler således, at der skal  

 ske afgiftsberigtigelse af kapitalen.
Med venlig hilsen Lene Kielgast fuldmægtig Skatteministeriet Den 3. september 1996 Departementet Kræftens Bekæmpelse att. kontorchef Jens Hoffmeyer Strandboulevarden 49 2100 København Ø.
 Ved brev af 17. november 1995, j.nr. 12-95.537-23, meddelte Departementet,  

 at en testamentarisk disposition, hvorefter en kapital testamenteres til en  

 almennyttig organisation, der opfylder betingelserne for afgiftsfritagelse  

 efter boafgiftslovens § 3, stk. 2, og hvor der til kapitalen er knyttet en  

 rentenydelsesret for slægtninge, ikke var afgiftsfri.
Som tidligere meddelt er det i boafgiftsloven en forudsætning for  

 afgiftsfriheden af rentenydelsen, at hele kapitalens værdi er  

 afgiftsberigtiget.
Det må erkendes, at dette ikke fremgår umiddelbart af  

 lovteksten.
 Departementet har taget afgørelsen op til fornyet overvejelse.  

 Departementet finder herefter, at lovteksten på dette punkt ikke er  

 tilstrækkelig klar til at kunne nægte afgiftsfrihed for arv til en  

 almennyttig organisation, hvortil der er knyttet en rentenydelsesret.
Det betyder, at der ved arveladers død ikke skal betales afgift efter  

 boafgiftsloven af en kapital, der er testamenteret til en almennyttig  

 organisation, der er afgiftsfri, og hvortil der er knyttet en  

 rentenydelsesret.
Det understreges, at Departementet vil overveje at få  

 Folketingets tilslutning til en ændring af boafgiftsloven.
 Dette meddeles Dem til Deres orientering.
Heidi Svane Jensen fuldmægtig N.
Chr.
Tyndeskov Kim Breide Ulrich Inge Tyndeskov Møderet for Højesteret Møderet for landsret Advokat Frydendalsvej 10 . 1809 Frederiksberg C Gensidigt testamente Undertegnede Kirstine, født i København, og Niels Jørgen, født i  

 København, begge boende 2900 Hellerup, tilbagekalder herved det af os den  

 23/1 1981 for Notarius Publicus oprettede gensidige testamente og opretter  

 nærværende testamente, idet bemærkes:
at vi er søskende, at vi altid har boet sammen, heraf fra 1935 på adressen 2900  

 Hellerup, at vi er ugifte, og at ingen af os har livsarvinger.
 1. Når vi afgår ved døden, ønsker vi, at vor aske efter bisættelsen  

 nedsættes i fællesgrav på Hellerup Kirkegård.
 2. Vi indsætter Hjerteforeningen, Hauser Plads 10, 1127 København K, som  

 vor eneste og universelle arving med respekt af den nedenfor anførte  

 rentenydelses- og boligret.
 Foranstående bestemmelse skal dog ikke være til hinder for, at  

 længstlevende for sit vedkommende træffer anden testamentarisk bestemmelse.
 3. Til den arv, som falder efter den første af os, som afgår ved døden,  

 skal den længstlevende have brugs- og rentenydelsesret i overensstemmelse med  

 nedenstående bestemmelser.
 4. Den længstlevende skal have brugsret til, hvad den førstafdøde  

 efterlader sig af fast ejendom eller løsøre eller andele deraf mod, at  

 længstlevende tilsvarer de herpå hvilende udgifter til drift og  

 vedligeholdelse.
 5. Den længstlevende skal oppebære afkastet af, hvad den førstafdøde i  

 øvrigt måtte efterlade sig.
6. Til som executor at behandle boerne efter os indsætter vi advokat Inge  

 Tyndeskov, Frydendalsvej 10, 1809 Frederiksberg C.
Denne bestemmelse skal  

 ikke være til hinder for privat skifte med executors medvirken, såfremt  

 betingelserne herfor er til stede og executor finder det tilrådeligt.
Executor bemyndiges til at disponere i henhold til en af os udarbejdet  

 fortegnelse over løsøre.
Løsøre i øvrigt sælges på auktion.
 Endvidere drager executor omsorg for, at foto, breve og private papirer  

 tilintetgøres.
København, den 22. december 1989 (Kirstine) (Niels Jørgen) SkatteministerietDen 18. december 1996 Til Folketingets Skatteudvalg Hermed fremsendes min kommentar til en henvendelse fra Hjerteforeningen af  

 18. december 1996 til forslag til lov om ændring af lov om afgift af dødsboer  

 og gaver. (Ændringer som følge af dødsboskifteloven og dødsboskatteloven  

 m.v.). (L 91 - bilag 24).
Carsten Koch / Lise Bo Nielsen Hjerteforeningen har i skrivelse af 18. december 1996 kommenteret  

 ændringen i lovforslagets § 1, nr. 20, hvorefter kapitaler og formuegoder,  

 hvortil der er knyttet en afgiftsfri brugs- eller indtægtsnydelse, altid skal  

 afgiftsberigtiges, uanset hvem kapitalen eller formuegodet tilfalder.
 Efter Hjerteforeningens opfattelse er ændringen udtryk for en skærpelse,  

 og foreningen anbefaler, at loven vedtages således, at der fortsat er  

 afgiftsfrihed, når kapitalen testeres til en almennyttig organisation.
 Hertil bemærkes:
 Med hensyn til kapitaler og formuegoder, hvorpå der hviler en brugs- eller  

 indtægtsnydelse, indførte boafgiftsloven det nye princip, at afgiften  

 beregnes af kapitalen eller formuegodet, hvorimod brugs- eller  

 indtægtsnydelsen er afgiftsfri.
 Dette princip betyder, at der med det samme gøres op med boafgiften, hvad  

 der er en klar forenkling i forhold til tidligere.
Ved fastlæggelsen af reglerne var det en forudsætning, at kapitalen eller  

 formuegodet var afgiftspligtigt.
Dette har desværre ikke fundet klart udtryk  

 i lovteksten.
Efter de gældende regler er det således muligt f.eks. at  

 testere kapitalen til en almennyttig organisation, som er fritaget for  

 afgift, med forbehold af en rentenydelsesret, som ligeledes er afgiftsfri.  

 Herved opnås, at der slet ikke betales afgift.
Tilsvarende gælder, hvis  

 kapitalen tilfalder ægtefællen med forbehold af en indtægtsnydelse for en  

 anden.
 Da denne situation ikke er fundet rimelig, er det i L 91 foreslået, at der  

 i en sådan situation betales afgift af kapitalen.
Hjerteforeningen nævner et eksempel, hvor søskende indsætter hinanden til  

 en indtægtsnydelse med en almennyttig organisation som kapitalejer.
I kraft  

 af de nye regler i boafgiftsloven vil der opnås fuldstændig afgiftsfrihed af  

 arven.
Efter de tidligere regler i arve- og gaveafgiftsloven ville en  

 kapitaliseret værdi af indtægtsnydelsen have været afgiftspligtig.
Jeg mener, at det er rimeligt, at der i en sådan situation ikke er  

 fuldstændig afgiftsfrihed, men at der betales afgift af kapitalen.
Hertil  

 kommer, at boafgiftsloven indførte betydeligt lavere afgiftssatser i forhold  

 til tidligere.
Det afgørende for, hvornår der skal betales bo- og tillægsboafgift, er  

 afgiftspligtens indtræden.
Det er klart, at der er udformet testamenter, hvor  

 kapitaler er tillagt afgiftsfri organisationer med indtægtsnydelser til  

 andre.
Der er imidlertid mulighed for, at disse testamenter ændres og  

 tilrettelægges med hensyntagen til det nye regelsæt, som boafgiftsloven  

 indførte.
