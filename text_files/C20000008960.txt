 Vejledning  

 om  

 folkeregistrering.
Indholdsfortegnelse Kapitel 1 Om vejledningen Kapitel 2 Personnumre og andre oplysninger i CPR 1. Navn 2. Fødselsregistreringssted 3. Statsborgerskab 4. Slægtsskabsoplysninger 5. Kommunale notater 6. Under værgemål Kapitel 3 Kommunalbestyrelsens folkeregistrering 1. Folkeregistreringens principper 2. Rådighed over flere boliger 3. Registrering af børn 4. Bevægelige boliger 5. Tvangsflytninger 6. Specielt om de forvaltningsretlige regler Kapitel 4 Indenlandske flytninger Kapitel 5 Tilflytning fra udlandet Kapitel 6 Fraflytning til udlandet Kapitel 7 De registreredes beskyttelse mod videregivelse af oplysninger Kapitel 8 Kommunalbestyrelsernes og Indenrigsministeriets videregivelse af  

 oplysninger til offentlige myndigheder Kapitel 9 Kommunalbestyrelsernes videregivelse m.v. af oplysninger til brug i  

 statistisk eller videnskabeligt øjemed Kapitel 10 Indenrigsministeriets videregivelse af oplysninger til private Kapitel 11 Indenrigsmisteriets forsendelse for udenlandske myndigheder Kapitel 12 Kommunalbestyrelsernes videregivelse af enkeltoplysninger m.v. til  

 private Kapitel 13 Offentlige myndigheders behandling af personnumre Kapitel 14 Kassation af folkeregistermateriale Kapitel 15 Klage og straf Kapitel 16 Ikrafttræden m.v.
Bilag 1 Registrering af hændelser i udlandet 1.	Indledning 2.	Dokumentationskrav 3.	Forelæggelse af tvivlsspørgsmål 4.	Domicilbegrebet 4.	De enkelte hændelser 5.1	Fødselsdato 5.2	Køn 5.3	Navn 5.4	Civilstand 5.4.1	Ægteskab 5.4.2	Registreret partnerskab 5.4.3	Skilsmisse 5.5	Statsborgerret 5.6	Slægtskab 5.6.1	Biologisk slægtskab 5.6.2	Adoption 5.7	Under værgemål 5.8	Folkekirkeforhold 5.9	Dødsfald 6.	Internordisk flytteattest 7.	Adresser og telefonnumre Bilag 2 Eksempler på offentlige myndigheder og private I.
Offentlige myndigheder II.
Private III.
Vejledende principper for afgørelsen af, om der er tale om  

 en offentlig myndighed Kapitel 1 Om vejledningen Denne vejledning afløser fra den 1. juli 2000, hvor  

 Lov nr. 426 af 31. maj 2000 om Det Centrale Personregister træder i  

 kraft, den hidtidige folkeregistreringsvejledning, nr. 141 af 10. august  

 1998.
 Vejledningen, som retter sig både til borgerne og  

 til offentlige myndigheder, herunder især kommunalbestyrelserne, skal  

 læses som et supplement til de retsregler, som fremgår af selve  

 CPR-loven samt bekendtgørelsen og cirkulæret om  

 folkeregistrering, som er underskrevet samtidig med vejledningen.  

 Særtryk af disse regler kan rekvireres i Indenrigsministeriet  

 CPR-kontor på direkte tlf. 45 94 03 15.
 Vejledningen er opbygget, så den emnemæssigt  

 følger CPR-lovens systematik, men der er ikke i vejledningen  

 kommentarer knyttet til alle bestemmelser i CPR-loven.
Kapitel 2 Personnumre og andre oplysninger i CPR Folkeregistrering på grund af fødsel efter  

 CPR-lovens § 3, stk. 1, forudsætter normalt, at barnets mor  

 er folkeregistreret som boende i landet.
Hvis dette ikke er tilfældet,  

 kan barnet kun folkeregistreres og tildeles personnummer, såfremt  

 barnet opfylder de almindelige betingelser for registrering af tilflytning  

 fra udlandet.
Registreringen skal derfor i sådanne tilfælde ske  

 som en »indrejse« og ikke som en »fødsel«.
Kommunalbestyrelsen skal  

 endvidere give sognet, hvor fødslen er registreret, besked om det  

 tildelte personnummer, fordi sognet ikke automatisk får besked  

 herom.
Børn, der fødes i udlandet, skal  

 først folkeregistreres og dermed have tildelt et personnummer,  

 når de flytter her til landet.
Dette gælder også  

 børn, som er danske statsborgere.
For sådanne danske børn  

 kan udstedes dansk pas og oprettes bankkonti her i landet uden anvendelse af  

 personnummer.
Dersom moderen er registreret i medfør af CPR-lovens §  

 24, stk. 5 eller 6, sker registrering og tildeling af CPR-nummer på  

 grund af fødsel umiddelbart efter anmeldelse med fornøden  

 attestation af den myndighed, der har udsendt familien til tjeneste i  

 udlandet.
 Om fastsættelse af fødselsdatoer for  

 personer, der er født i udlandet, henvises til afsnittet herom i bilag  

 1.
Der skal tildeles personnummer i forbindelse med  

 skattesagsbehandlingen efter CPR-lovens § 3, stk. 1, nr. 3,  

 når skatteforvaltningen anmoder herom.
Hvis der er tvivl om, hvilken  

 kommunalbestyrelse, der skal udstede skattekortet eller i øvrigt har  

 brug for et personnummer til skattebehandling, må dette  

 spørgsmål afgøres af Told- og Skattestyrelsen.
Årsagen til personnummertildelingen har ingen  

 indflydelse på selve personnummeret, men derimod på, hvilke  

 oplysninger der registreres.
Har man først fået tildelt et  

 personnummer, vil det også være dette, som i alle  

 sammenhænge fremover vil skulle anvendes.
Det er derfor vigtigt, at de  

 oplysninger om fødselsdato og køn, der indgår i  

 personnummeret, er korrekte.
Flytter en person med et »skattepersonnummer«  

 her til landet, skal registreringen i CPR foretages som en »genindrejse« til  

 CPR.
I tilfælde, hvor der er brug for et personnummer til  

 en person, der efter reglerne i CPR-lovens § 3, stk. 1, ikke skal  

 have et personnummer og heller ikke tildeles et i medfør af CPR-lovens  

 § 3, stk. 6, må der konstrueres et »erstatningspersonnummer«, som ikke  

 kan forveksles med et egentligt personnummer.
Der henvises til CPR-kontorets  

 hjemmeside på Internettet: »http//www.cpr.dk/«.
 Da der normalt ikke kendes en opholdsadresse for personer,  

 som får tildelt personnummer alene af skattegrunde, eller fordi de  

 inddrages under ATP, er disse personer ikke omfattet af de persongrupper, der  

 efter § 3, stk. 3, i loven automatisk får besked fra  

 Indenrigsministeriet om det tildelte personnummer.
Efter § 3, stk. 5, i CPR-loven er det kun fejl i  

 personnummeret, det vil sige forkert fødselsdato eller fejlagtig  

 angivelse af køn, der kan begrunde tildeling af et nyt personnummer.  

 For ikke-nordiske udlændinge skal vurderingen af fødselsdatoen  

 foretages af udlændingemyndighederne.
Dog skal fødselsdatoen for  

 udenlandske børn, der er kommet her til landet med henblik på  

 adoption, fastlægges af Civilretsdirektoratet.
For nordiske  

 statsborgere kan afgørelsen alene træffes af  

 Indenrigsministeriet.
Hvis det dokumenteres, at pågældende har en  

 anden fødselsdato, vil Indenrigsministeriet tildele  

 pågældende nyt personnummer.
Personer, der har gennemgået en  

 kønsskifteoperation, får tildelt et nyt personnummer, når  

 Indenrigsministeriet fra Civilretsdirektoratet har fået meddelelse om,  

 at kønsskiftet er helt afsluttet.
Derimod kan ændring af  

 personnummeret ikke foretages alene på grundlag af en persons angivelse  

 af at føle sig mere som en person af det modsatte køn end det  

 registrerede.
Indenrigsministeriet modtager med mellemrum ønsker  

 fra borgere om tildeling af nyt personnummer af andre årsager end fejl  

 i nummerets data, f. eks. på grund af et ønske om at  

 sløre sin hidtidige identitet, eller fordi et bestemt  

 løbenummer opfattes som ulykkesbringende.
Sådanne ønsker  

 vil fortsat blive afvist.
 Ved tildeling af nyt personnummer til erstatning for det  

 gamle nummer vil der dels blive foretaget en henvisning mellem de to numre,  

 dels en overførsel af oplysningerne fra det gamle nummer til det  

 nye.
 Et personnummer, der én gang er anvendt, vil ikke  

 blive tildelt andre, selv om den oprindelige person f.eks. er død,  

 ikke længere har bopæl i Danmark eller har fået et nyt  

 personnummer.
 Personnummeret har siden indførelsen i 1968  

 bestået af 10 cifre, hvoraf de 6 første angiver personens  

 fødselsdag, mens de sidste 4 er et løbenummer.
 Det syvende ciffer i personnumret viser, når det  

 sammenholdes med ciffer 5 og 6, der angiver fødselsåret, hvilket  

 århundrede personen er født i, således at der er sikret  

 entydighed i personnumrene frem til år 2036. Der er nærmere  

 redegjort for dette på CPR-kontorets hjemmeside på Internettet  

 på adressen: »http//www.cpr.dk/«.
De oplysninger, der kan registreres i CPR, i medfør  

 af § 4, er udtømmende opregnet i CPR-lovens bilag 1. Dette  

 indebærer, at andre oplysninger end de angivne ikke må  

 registreres.
Dette gælder f.eks. fagforeningsforhold.
Bilagets  

 opregning kan suppleres med følgende bemærkninger:
1. Navn Registreringen af personnavne i CPR sker i  

 overensstemmelse med CPR-lovens § 5.
 Det er teknisk muligt at registrere en persons fulde  

 navn efter navnelovgivningen, jf. § 5, stk. 1, hvis  

 samtlige fornavne og mellemnavne kan rummes indenfor ialt 50 positioner  

 (hvortil medregnes mellemrum mellem navnene), og samtlige efternavne kan  

 rummes inden for ialt 40 positioner.
 Adresseringsnavnet i stk. 3 skal holdes indenfor 34  

 positioner.
 Et adresseringsnavn kan adskille sig fra det fulde navn  

 ved at være en forkortelse af dette.
 Herudover er den hidtidige adgang efter  

 folkeregistreringsbekendtgørelsen, senest § 19 i den tidligere  

 gældende bekendtgørelse nr. 588 af 10. august 1998 om  

 folkeregistrering, til at få registreret et adresseringsmellemnavn med  

 hjemmel i CPR-lovens § 5, stk. 8, opretholdt uændret, jf. § 5  

 i folkeregistreringsbekendtgørelsen.
 Klager fra borgere over den forkortelse af deres navn  

 på plastsygesikringsbeviset, som skyldes, at dette har max. 29  

 positioner mod CPR's max. 34 positioner, skal enten henvises til vedkommendes  

 sygesikringskommune, som har kompetencen til udstedelsen af  

 sygesikringsbeviserne, dvs. amtskommunen eller Københavns eller  

 Frederiksberg kommune, eller til Amtsrådsforeningen i Danmark, som  

 forestår selve udformningen og udsendelsen af beviserne.
Tvivlsspørgsmål om en persons »rigtige  

 navn« afgøres i øvrigt efter lov om personnavne, som  

 administreres af Civilretsdirektoratet og statsamterne.
Attester efter  

 folkekirkens ministerialbøger er dokumentation for fødselsdato,  

 navne og forældreforhold.
Tilsvarende gælder i de  

 sønderjyske landsdele for navneattester efter personregistret.  

 Folkekirkens ministerialbøger hører under Kirkeministeriet.
Da det er dansk person-, familie- og arveretslovgivning,  

 der finder anvendelse på udlændinge, der er domicileret (har  

 bopæl) her i landet, vil udlændinges børn også  

 skulle navngives i overensstemmelse med dansk navnelovgivning.
Kun hvor  

dansk ret giver adgang til at anvende særlige regler for  

 udlændinge, kan sådanne regler følges.
 Om registrering af navne, der er erhvervet i  

 udlandet, henvises til afsnittet herom i bilag 1.
For medlemmer af det danske kongehus er titlen en del af  

 navnet.
Det samme kan være tilfældet for grever og grevinder af  

 Rosenborg.
Iøvrigt udgør titler som prinsesse, greve  

 o.lign. efter dansk ret ikke en del af efternavnet, ligesom de ikke kan  

 indføres i navnerubrikken, hverken i ministerialbøgerne eller  

 på attester udstedt på grundlag af disse.
Tidligere  

 registreringer i CPR i strid med ovenstående skal dog ikke rettes.
Et forholdsord, kendeord eller en kombination, som  

 indgår i et navn, f. eks.
Ole van Deurs, Ole von der Recke og Ole le  

 Maire betragtes som en del af efternavnet.
Om den alfabetiske placering af  

 sådanne og andre navne, fx. i lokalvejvisere, kan henvises til  

 »Retskrivningsordbogen« og den deri omtalte publikation  

 »Alfabetiseringsregler« fra Dansk Standard.
2. Fødselsregistreringssted For personer født i Danmark anføres i  

 CPR sognet (i Sønderjylland dog kommunen) som  

 fødselsregistreringssted.
Dette sogn er for fødsler, som har  

 fundet sted før 1. januar 1978, det sogn, hvor fødslen har  

 fundet sted, for fødsler efter den 1. januar 1978 moderens  

 bopælssogn.
Er moderen ikke tilmeldt folkeregistret på  

 fødselstidspunktet, er fødslen registreret i det sogn, hvor den  

 har fundet sted.
For personer født i udlandet registreres som  

 udgangspunkt landet, hvor fødslen har fundet sted.
Hvis der  

 fremsættes ønske om registrering af en anden betegnelse end  

 landenavnet, kan kommunen tilbyde i stedet at registrere en større  

 geografisk enhed (verdensdel), der omfatter fødselsstedet, og for  

 hvilken der findes en myndighedskode, jf. nedenfor.
I alle tilfælde er stedbetegnelsen den aktuelle for  

 det sted, hvor registreringsbøgerne nu befinder sig, og ikke den der  

 gjaldt på fødselsregistreringstidspunktet.
De betegnelser og  

 koder, der kan registreres i fødselsregistreringsstedsfeltet i CPR,  

 fremgår af CPR s myndighedskodetabel, jf.
CPR s myndighedsregister.
Hvis fødselsregistreringsstedssognet for en person,  

 der er født i Danmark, har skiftet navn efter  

 fødselstidspunktet, kan den pågældende bede om at få  

 indsat det oprindelige sognenavn i feltet fødestedstekst.
Dette kan  

 f.eks. være aktuelt, hvis der er sket en sammenlægning af  

 sogne.
Hvis der i CPR som fødselsregistreringssted for en  

 person født i udlandet er angivet den aktuelle landebetegnelse,  

 kan der i feltet fødestedstekst registreres en tidligere geografisk  

 betegnelse for landet, en nuværende eller tidligere betegnelse for en  

 del af et land, eller en nuværende eller tidligere betegnelse for en  

 by.
Som eksempler kan nævnes, at Storbritannien som  

 fødselsregi-streringssted kan suppleres med Gibraltar som  

 fødestedstekst, Israel med Palæstina, Israel med Jerusalem og  

 Polen med Freistadt Danzig.
 Registreringen i fødestedsteksten vil blive  

 videregivet til de myndigheder, der fra CPR modtager oplysninger om  

 fødselsregistreringsstedet, således at myndigheden har mulighed  

 for at anvende fødestedsteksten i stedet for  

 fødselsregistreringsstedet f. eks. på legitimationspapirer, som  

 udstedes af en offentlig myndighed.
3. Statsborgerskab Et barn født i perioden mellem den 1. februar 1979  

 og den 31. januar 1999 af forældre, som er gift med hinanden, har  

 erhvervet dansk indfødsret ved fødslen, hvis faderen eller  

 moderen er dansk.
Er forældrene ikke gift med hinanden, men moderen er  

 dansk, har barnet også erhvervet dansk indfødsret.
Et barn født den 1. februar 1999 eller senere  

 erhverver også dansk indfødsret ved fødslen, hvis enten  

 faderen eller moderen er dansk.
Er barnets forældre ikke gift, og er  

 kun faderen dansk, erhverver barnet kun dansk indfødsret, hvis det er  

 født her i landet.
I de tilfælde, hvor en dansk mand og en udenlandsk  

 kvinde indgår ægteskab, skal kommunalbestyrelsen foretage  

 ændring af evt. udenlandsk statsborgerret til dansk for de registrerede  

 fællesbørn, der er ugifte og under 18 år.
Det samme  

 gælder, når en dansk mand erkender faderskab til et barn  

 født her i landet den 1. februar 1999 eller senere af en udenlandsk  

 kvinde, som ikke er gift med faderen.
 Danske statsborgere født i udlandet kan i visse  

 tilfælde fremvise et indfødsretsbevis.
 Kan en persons danske indfødsret ikke dokumenteres,  

 må den pågældende henvises til Justitsministeriets  

 Indfødsretskontor, som vil være behjælpelig med at  

 fastlægge de statsborgerretlige forhold eller med at indgive en  

 ansøgning om bevis for dansk indfødsret.
 Har en person både dansk og anden statsborgerret,  

 registreres vedkommende som dansk i CPR.
For børn født her i landet af  

forældre med forskellig udenlandsk statsborgerret er  

 udgangspunktet for børn født i ægteskab, at barnet  

 registreres med samme statsborgerret som faderen.
For børn født  

 uden for ægteskab er udgangspunktet registrering af samme  

 statsborgerret som moderen.
Registrering efter disse retningslinjer kan dog i enkelte  

 tilfælde være forkerte eller stride mod forældrenes  

 ønske.
Er dette tilfældet, kan registreringen af statsborgerret  

 ændres på grundlag af dokumentation for den korrekte  

 statsborgerret, dvs. et dokument fra det pågældende land,  

 hvorefter barnet har statsborgerret i landet, eller et selvstændigt pas  

 for barnet.
Optagelse i pas hos en af forældrene er derimod ikke altid  

 udtryk for, at barnet har samme statsborgerret som den pågældende  

 af forældrene, men kan alene tjene til rejselegitimation.
4. Slægtsskabsoplysninger Som angivet i CPR-lovens bilag 1, nr. 7, er det kun  

 oplysning om mor, far og børn samt forældremyndighed, der  

 omfattes af denne registrering.
 Registreringen af disse slægtsskabsoplysninger  

 forudsætter desuden, at barnet er selvstændigt registreret i CPR  

 med eget personnummer.
Endvidere forudsætter den automatiske registrering  

 af slægtsskabet, at barnet ikke var over 15 år ved etableringen  

 af CPR i 1968. I perioden 1. april 1968 til 31. juli 1978 var henvisningen  

 mellem personerne alene udtryk for et bopælsfællesskab,  

 således at der ikke behøvede at være tale om et egentligt  

 slægtsskabsforhold.
Fra den 1. august 1978 overgik man til registrering  

 af egentlige slægtsskabsrelationer.
Samtidig iværksattes en  

 omfattende kontrol og evt. korrektion af det hidtil registrerede.
Det  

 vurderes nu, at slægtsskabshenvisningerne i dag er kontrollerede for  

 alle personer født den 1. januar 1968 og senere.
5. Kommunale notater For personer registreret i CPR kan der til brug for  

 kommunalbestyrelsen og Indenrigsministeriets CPR- kontor ske registrering i  

 nogle særlige felter, Folkeregisternotater.
 Notat 1 benyttes til registrering af  

 valgoplysninger til brug ved valg til Europa-Parlamentet, efter regler der  

 orienteres om i forbindelse med valget.
 Notat 2 er reserveret til senere brug.
 Notat 3 og 4 benyttes af kommunalbestyrelserne til  

 oplysning om indsættelse eller anbringelse i en af kriminalforsorgens  

 anstalter eller en af de øvrige institutioner med angivelse af  

 institutionens navn og evt. adresse.
Notat 5-12 kan benyttes af bopælskommunen  

 efter dennes eget ønske.
Der kan f.eks. registreres oplysning om, at  

 kommunalbestyrelsen ikke kender en persons opholdssted og derfor har anmodet  

 politiet om at eftersøge den pågældende.
 Notat 13-24 kan benyttes af enhver  

 kommunalbestyrelse for personer med bopæl her i landet, udrejste,  

 forsvundne og døde.
Der må i notat 5-24 kun registreres  

 oplysninger, der klart er af betydning for varetagelse af  

 kommunalbestyrelsens opgaver, og det skal i øvrigt sikres, at der ikke  

 registreres urigtige eller vildledende oplysninger.
Kommunalbestyrelserne  

 skal herunder være opmærksom på, at der kun registreres  

 faktiske oplysninger og ikke subjektive oplysninger, samt at borgerne ved en  

 registerindsigt i CPR får adgang til at se, hvad der er registreret i  

 felterne »Kommunale notater«.
Notat 5-12 slettes i CPR ved flytning til ny  

 kommune, eller hvis en person registreres som »inaktiv« (f.eks. død,  

 udrejst etc.).
6. Under værgemål Værgemål, som er iværksat på  

 grundlag af værgemålsloven efter dennes ikrafttræden den 1.  

 januar 1997, herunder også oplysninger om værgen, registreres  

 kun, hvis det er værgemål med fratagelse af den retlige  

 handleevne, jf. værgemålslovens §§ 6, 8 og 21.
 For personer, som er umyndiggjort efter bestemmelserne i  

 den nu ophævede myndighedslov, er ved registreringen ikke sondret  

 mellem økonomisk og personlig umyndiggørelse, som begge  

 medfører tab af valgret.
 Kapitel 3.
Kommunalbestyrelsens folkeregistrering 1. Folkeregistreringens principper Hovedformålet med kommunalbestyrelsernes  

 registrering efter lovens kapitel 3 af en persons adresse i Det centrale  

 Personregister (CPR) er at fastslå den kendsgerning, hvor den  

 pågældende opholder sig og kan træffes, jf. også  

 lovens § 1, nr. 3. At det pågældende sted evt. ikke er et  

 sted, hvor det er lovligt at bo - i vinterhalvåret eller overhovedet -  

 er uden betydning for registreringen, hvis personen bor dér.
Der skal således ikke tages hensyn til de  

 retsvirkninger, som anden lovgivning tillægger registreringen af en  

 persons bopæl i CPR.
Hvis der i anden lovgivning knyttes retsvirkninger  

 til folkeregistreringen, må dette ske ud fra en viden om  

 folkeregistreringens principper og ikke ud fra en forventning om, at  

 folkeregistreringen efterfølgende bliver rettet, så den passer  

 til retsvirkningerne.
 Indenrigsministeriet yder telefonisk generel vejledning om  

 behandlingen af bopælssager samt forståelsen af  

 folkeregistreringslovgivningen, men kan herunder aldrig tage stilling til  

 konkrete bopælssager, da borgerne derved berøves deres mulighed  

 for at få afprøvet deres sag i to administrative instanser.
Indenfor en lang række lovområder  

 (skattelovgivning, sociallovgivning m.v.) er det forudsat, at der skal  

 foretages en særskilt bedømmelse af  

 bopælsspørgsmålet, uafhængig af registreringen i  

 CPR.
Praksis viser imidlertid, at registreringen i CPR ofte bliver lagt til  

 grund ved afgørelsen af en persons bopæl inden for et andet  

 sagsområde, og netop derfor må afgørelsen af en borgers  

 rette bopæl foretages ud fra så objektive kriterier som  

 muligt.
 De retningslinier, som er optaget i nærværende  

 vejledning, er ikke udtømmende, og andre forhold end omtalt i  

 vejledningen, kan i en konkret sag være afgørende for, hvor en  

 persons rette bopæl er.
Principperne i bopælsregistreringen er klare:  

 Udgangspunktet er, at enhver skal registreres på sin bopæl.
Den,  

 der ingen bopæl har, skal registreres på sit faste opholdssted,  

 og har man heller ikke et fast opholdssted, skal man forblive registreret i  

 sin hidtidige kommune, men som fraflyttet sin hidtidige adresse og på  

 en vejkode i intervallet 9900-9999 med en betegnelse i overensstemmelse med  

 § 10, stk. 4, i cirkulære nr. 28 af 20. februar 1995 om  

 ajourføring og drift af CPR's vej- og boligregister.
I visse  

 tilfælde, hvor den pågældende ikke kan findes, kan  

 registreringen være »forsvundet«.
Bopælen er det sted (bolig), hvor man  

 regelmæssigt sover, når man ikke er midlertidigt fraværende  

 på grund af ferie, forretningsrejse, sygdom eller lignende, og hvor man  

 har sine ejendele.
Om stedet efter almindelig sprogbrug kan kaldes en bolig,  

 eller om stedet er registreret i Bygnings- og Boligregistret (BBR), er uden  

 betydning, hvis det er ubestridt, at en person opholder sig der.
Som  

 eksempler kan nævnes sommerhuse, erhvervslejemål,  

 hotelværelser og kolonihavehuse.
I helt særlige tilfælde  

 kan campingvogne, både, ubebyggede grunde og lignende danne grundlag  

 for registrering.
Det er dog i almindelighed en betingelse, at der er tale om  

 en bolig, som fast befinder sig et sted, jf.
CPR-lovens § 9.
Ved afgørelsen i forbindelse med CPR-lovens  

 § 6, stk. 1, af, om et fravær fra bopælen er  

 midlertidigt, eller om man er flyttet, må der ske en vurdering af, om  

 der er hensigt til tilbagevenden til bopælen.
Herudover er  

 længden af fraværet af betydning.
Et fravær fra  

 bopælen, mens man er i sommerhus, betragtes efter fast praksis som et  

 midlertidigt fravær, og der skal aldrig ske tilmelding til sommerhuset  

 i sommerperioden.
I øvrigt kan der ikke gives nogen fast  

 tidsgrænse for, hvor langt fraværet fra bopælen kan  

 være, når den pågældende opholder sig her i landet.  

 For udlandsophold gælder særlige regler, jf.
CPR-lovens kapitel 5  

 og 6.
Heller ikke for så vidt angår bestemmelsen i  

 § 6, stk. 2, om fast opholdssted kan der siges noget om, hvor langt  

 opholdet skal være, for at det kan siges at være fast, men hvis  

 alternativet er en registrering uden fast bopæl, vil også ophold  

 af mindre end 1 måneds varighed normalt kunne danne grundlag for  

 registrering som fast.
Dette gælder også, hvis opholdsstedet er  

 en institution.
 Det skal særlig i forbindelse med registrering  

 på en institution præciseres, at de økonomiske byrder, som  

 kommunen måtte blive pålagt derved, og eventuel modvilje hos en  

 institutionsbestyrer eller andre, som ingen kompetence har på  

 folkeregistreringsområdet, mod registreringen, ikke må  

 tillægges betydning ved afgørelsen af, om der skal ske  

 registrering.
For personer, der opholder sig på en institution,  

 gælder således de almindelige regler om registrering af  

 bopæl.
Er boligen opgivet, skal der ske en registrering på  

 institutionen, hvis opholdet dér har en sådan længde, at  

 det kan siges at være fast, jf. ovenfor.
Ved helt kortvarige ophold  

 må den pågældende dog registreres uden fast bopæl i  

 sin hidtidige kommune.
I forbindelse med bestemmelsen i CPR-lovens § 6,  

 stk. 4, skal det understreges, at en registrering »uden fast  

 bopæl«, bør anvendes med stor tilbageholdenhed og ikke i  

 situationer, hvor der kan udpeges et fast opholdssted.
I tilfælde, hvor  

 en person registreres uden fast bopæl, skal kommunalbestyrelsen med  

 jævne mellemrum tage sagen op for at vurdere, om der er nye muligheder  

 for at få fastlagt en egentlig adresse for den pågældende,  

 jf. herved reglerne om tvangsflytning i CPR-lovens §§ 10 og 11.
For så vidt angår bestemmelsen i CPR-lovens  

 § 6, stk. 5, vil det gælde, at man kan give sig til kende  

 på forskellige måder, f.eks. ved at møde op på et  

 offentligt kontor eller ved at skrive til det offentlige.
Derefter skal  

 registreringen som forsvundet slettes.
2. Rådighed over flere boliger Det fremgår af CPR-lovens § 7, at hvis en  

 person har flere boliger til sin rådighed her i landet - herunder  

 Grønland, men ikke Færøerne - må det  

 afgøres, hvilken af boligerne, der skal anses for boligen, hvor den  

 pågældende skal registreres.
I sådanne tilfælde skal en lovlig  

 helårsbolig altid gå forud for en ulovlig.
Dette gælder  

 uanset boligernes kvalitet og den pågældendes tilknytning til  

 disse.
 Når man skal afgøre, om en bolig er en lovlig  

 helårsbolig, skal man være opmærksom på, at visse  

 personer i medfør af planlovens §§ 40 og 41 er undtaget fra denne lovs  

 almindelige forbud mod helårsbeboelse i sommerhusområder.
 Planlovens undtagelser betyder, at en person, som udover  

 sit sommerhus også bevarer sin almindelige helårsbolig, skal  

 registreres på den af boligerne, hvor vedkommende efter de almindelige  

 regler må siges at have sin bopæl, jf. nedenfor.
3. Registreringen af børn Børn, hvorved forstås ugifte personer under  

 18 år, skal efter CPR-lovens § 8, stk. 1, som udgangspunkt  

 registreres efter samme regler som voksne.
Det vil sige, at det  

 afgørende for registreringen af barnets bopæl er de faktiske  

 forhold.
Forældremyndighedens indehaver(e) har ret til at bestemme,  

 hvor barnet skal opholde sig.
Opholder barnet sig imidlertid i strid med  

 denne beslutning et andet sted, er det dette sted, der skal registreres som  

 barnets bopæl.
Forældremyndighedens indehaver kan således  

 ikke sætte sig imod, at folkeregistret registrerer barnets faktiske  

 opholdssted.
Børn som regelmæssigt sover et andet sted her  

 i landet end hos forældrene på grund af kostskoleophold eller  

 lignende, men som tilbringer week-ends, ferier og lignende hos  

 forældrene med bopæl i Danmark, vil som hovedregel skulle  

 registreres hos forældrene.
Denne formodningsregel gælder dog  

 ikke for børn, som fra Grønland tager til den øvrige del  

 af riget.
I disse tilfælde må spørgsmålet om fortsat  

 registrering på forældrenes adresse eller registrering på  

 skolen afgøres efter en konkret vurdering.
 For børn, der har afbrudt forbindelsen med hjemmet,  

 og om hvem det må formodes, at de ikke vil vende tilbage dertil, vil  

 opholdsstedet som oftest kunne anses for bopæl.
 Barnets adresse før uenigheden, som omtales i  

 § 8, stk. 3, vil fremover let kunne konstateres på grund af  

 de procedurer i forbindelse med børns flytninger, som fremgår af  

 lovens § 13, stk. 2.
 Hvis ingen af de adresser, som de stridende forældre  

 ønsker barnet registreret på, er den hidtidige adresse, kan  

 løsningen i en kortere periode eventuelt være at registrere  

 barnet på en høj vejkode i den hidtidige kommune, indtil  

 forældrene bliver enige om barnets registrering, eller der fremkommer  

 et objektivt moment, der kan afgøre striden, f.eks. en  

 foreløbig tildeling af forældremyndighed til den ene af  

 forældrene.
4. Bevægelige boliger § 9, 2. pkt., giver kommunen en mulighed for at  

 registrere en person i en bolig, der ikke ligger fast.
Baggrunden for denne  

 bestemmelse, som er en nyskabelse, er, at det hidtil gældende krav om,  

 at registreringsstedet ligger fast, har givet anledning til problemer for  

 personer, som f.eks. bor på en båd, som af og til anvendes til  

 sejlads.
Med udtrykket »af og til« tænkes der i denne forbindelse på sejlads  

 eller lignende i typiske ferieperioder.
Bestemmelsen bør anvendes med  

 tilbageholdenhed.
Det er kommunen selv, som afgør, om adressen giver  

 anledning til tvivl.
Borgeren har således intet retskrav på en  

 registrering på båden m. m. i sådanne situationer.
5. Tvangsflytninger Bestemmelsen i § 10, stk. 1, giver  

 kommunalbestyrelsen en handlepligt, hvis den får mistanke om en  

 fejlregistrering.
Hvorledes mistanken opstår er uden betydning.  

 Også en anonym anmeldelse om fejlregistrering vil efter  

 omstændighederne kunne give anledning til at begynde en  

 undersøgelse.
Der er mange steder i lovgivningen tillagt borgernes  

 adresse i CPR (folkeregisteradresse) retsvirkninger i tillid til, at denne  

 registrering er korrekt.
Forkerte registreringer kan således i mange  

 tilfælde bevirke fejlagtige udbetalinger til borgerne af forskellige  

 ydelser m. m. med deraf følgende tab for kommune- og statskasse.  

 Kommunalbestyrelserne skal derfor være særlig opmærksomme  

 på evt. »dækadresse« med henblik på at undersøge og  

 få berigtiget registreringen.
Bestemmelsen i § 10, stk. 2, indebærer i forhold til  

 den hidtidige retstilstand en begrænset udvidelse af andre privates  

 pligt til under strafansvar at bidrage med oplysninger til kommunen til  

 belysning af en persons rette bopæl.
Dette sker ved en udtrykkelig  

 opregning af de private m.v. (»positivliste«), der er omfattet af  

 oplysningspligten, jf. § 10, stk. 2.
Offentlige myndigheders pligt til at bidrage til  

 oplysning om en persons rette bopæl reguleres af forvaltningsloven.  

 Efter forvaltningslovens § 28, stk. 3, har offentlige myndigheder, som er  

 omfattet af forvaltningsloven, pligt til at give kommunen oplysninger, der er  

 væsentlige for, at kommunen kan træffe afgørelse i en  

 bopælssag, når disse oplysninger ikke vedrører rent  

 private forhold, dvs. afslører særligt følsomme  

 oplysninger i forbindelse med pågældendes privatliv.1) De oplysninger, der kan belyse en bopælssag, kan  

 bl.a. være oplysning om, hvilken adresse den pågældende har  

 oplyst til andre af kommunens forvaltninger, f.eks. socialforvaltning og  

 skattevæsen, eller andre offentlige myndigheder at bo på.  

 Oplysninger tilvejebragt i f.eks. sociale sager med hjemmel i § 12 i lov om  

 retssikkerhed og administration på det sociale område vil  

 også i en del tilfælde kunne benyttes til belysning af en persons  

 bopælsforhold og dermed lægges til grund for en afgørelse  

 om registrering af en persons korrekte adresse i CPR.
Det skal understreges,  

 at kontrol af oplysninger af betydning på andre områder end  

 folkeregistreringsområdet må ske på grundlag af regler i  

 lovgivningen inden for det respektive forvaltningsområde.
 Kommunens forsyningsafdeling kan endvidere ofte give  

 oplysning om regningsadresse og om forbrug af f.eks. el, gas, vand og varme.  

 Oplysning om boligens størrelse, indretning og kvalitet set i forhold  

 til antallet af beboere er også væsentlige oplysninger i  

 bopælssager.
Endelig kan oplysning om en borgers eventuelle anmeldelse  

 af midlertidig eller vedvarende adresseændring til Post Danmark  

 være et værdifuldt bidrag til en belysning af en borgers rette  

 bopæl i en konkret bopælssag.
Post Danmark er imidlertid ikke  

 omfattet af forvaltningsloven.
Derfor er Post Danmark udtrykkeligt  

 nævnt i CPR-lovens § 10, stk. 2, nr. 3, dvs. at Post Danmark altid vil  

 have en pligt til på begæring at udlevere oplysning om den  

 adresse, som personen har oplyst til Post Danmark, også når den  

 pågældende har bedt om adressebeskyttelse over for Post  

 Danmark.
Private har kun pligt til at bidrage med  

 oplysninger i bopælssager, i det omfang dette er fastlagt ved lov  

 eller bestemmelser fastsat med hjemmel i lovgivningen.
En sådan  

 oplysningspligt har hidtil kun omfattet den flyttende selv samt hus- og  

 logiværter.
Denne oplysningspligt for den pågældende selv  

 samt for hus- og logiværter opretholdes, jf.
CPR-lovens § 10, stk. 2,  

 nr. 1 og 2.
De oplysninger, der kan belyse en bopælssag, kan  

 bl.a. være oplysning om, hvilken adresse den pågældende har  

 oplyst til andre at bo på.
Det gælder oplysninger om den adresse,  

 som den pågældende har opgivet overfor private tele- og  

 forsyningsvirksomheder, arbejdsløshedskasser, fagforeninger og  

 pengeinstitutter.
Det samlede forbrug af el, vand, varme, gas samt telefon  

 for en bestemt periode kan også tjene til at belyse sagen.
Tilsvarende  

 vil gælde oplysninger fra boligselskaber og - foreninger om, hvem der  

 står på lejekontrakten og om dennes eventuelle bestemmelser om  

 det maksimalt tilladelige antal beboere i lejemålet.
 Dette er baggrunden for, at privates oplysningspligt i  

 bopælssager med CPR-loven er udvidet til også at gælde for  

 private tele- og forsyningsselskaber, private boligselskaber og  foreninger,  

 arbejdsløshedskasser, fagforeninger og pengeinstitutter, jf.  

 CPR-lovens § 10, stk. 2, nr. 3.
Bestemmelsen giver ikke mulighed for kommunerne for at  

 blande sig i borgerens forhold i øvrigt, f.eks. i borgernes  

 fagforeningsmæssige forhold.
Der er således i forhold til  

 fagforeninger alene tale om en adgang til, når kommunalbestyrelsen  

 skønner, der er behov herfor i en konkret sag om fastlæggelse af  

 en borgers bopælsforhold, at spørge om, under hvilken adresse en  

 borger er registreret i fagforeningen.
En kommune kan endvidere kun rette  

 henvendelse til en fagforening, hvis kommunen i forvejen er i besiddelse af  

 oplysninger om, at en borger er medlem af en fagforening.
En oplysning herom  

 vil typisk være fremkommet i forbindelse med fagforeningens egen  

 indberetning til det kommunale skattevæsen.
 Bestemmelsen i § 10, stk. 2, giver ikke private personer,  

 f.eks. den pågældendes naboer, oplysningspligt i  

 bopælssager, og de kan derfor heller ikke straffes for undladelse af at  

 afgive sådanne oplysninger.
 Der er straf for de i § 10, stk. 2, nævnte private  

 m.v. for undladelse af at afgive oplysninger   for logiværter tillige  

 for at afgive urigtige oplysninger, jf. § 57, stk. 1, nr. 5.
Bestemmelsen om oplysningspligt skal administreres med  

 respekt for det forbud mod »selvinkriminering« som er nævnt i artikel  

 14, stk. 3, litra g, i FN s konvention om borgerlige og politiske  

 rettigheder.
Efter denne bestemmelse skal enhver ved afgørelsen af en  

 anklage mod ham for et strafbart forhold være berettiget til ikke at  

 blive tvunget til at vidne mod sig selv eller erkende sin skyld.
Den Europæiske Menneskerettighedskonvention  

 indeholder ikke nogen tilsvarende udtrykkelig bestemmelse.
Der kan imidlertid  

 udledes et lignende forbud mod selvinkriminering, således som  

 konventionens artikel 6, stk. 1, om en retfærdig rettergang er blevet  

 fortolket i praksis.
Det følger heraf, at en person ikke under  

 strafansvar (eksempelvis efter § 57, stk. 1, nr. 5, ved at undlade at afgive  

 oplysninger) kan pålægges at give oplysninger, der vil kunne  

 udsætte den pågældende selv for straf (eksempelvis efter §  

 57, stk. 1, nr. 1, om ikke rettidigt at anmelde flytning), hvis vedkommende  

 på det tidspunkt er »tiltalt« (»charged«) i konventionens forstand.
Den form for myndighedskontrol, der er omfattet af  

 bestemmelsen i stk. 2, sker for at kontrollere en persons bopælsforhold  

 uden for strafferetten, dvs. uden at der foreligger mistanke om en konkret  

 strafbar lovovertrædelse.
Der kan med hjemmel i bestemmelsen indhentes  

 en nærmere redegørelse fra personen selv om dennes  

 bopælsforhold, i de situationer, hvor kommunen som led i det  

 almindelige tilsyn og kontrol undersøger, om en person er korrekt  

 bopælsregistreret.
 Bestemmelsen kan derimod ikke anvendes til under  

 strafansvar efter § 57, stk. 1, nr. 5, at indhente oplysninger fra den  

 pågældende selv, hvis der på det tidspunkt, hvor  

 oplysningerne søges indhentet, er mistanke om, at denne har gjort sig  

 skyldig i et strafbart forhold i forbindelse med adresseregistreringen i CPR.  

 I så fald må fremskaffelsen af oplysninger i stedet ske i  

 overensstemmelse med retsplejelovens almindelige regler, hvis der er en  

 begrundet mistanke om, at der er sket en overtrædelse af det anmeldte  

 forhold.
Kommunernes behandling af en sag om en persons  

 bopælsforhold med henblik på at sikre korrekt registrering af  

 adresse i CPR skal som i andre sager i forvaltningen ske under iagttagelse af  

 forvaltningslovens regler og god forvaltningsskik, herunder bl.a.  

 vedrørende sagens tilstrækkelige belysning  

 (undersøgelsesprincippet), vejledning, aktindsigt, partshøring,  

 begrundelse, bekendtgørelse og klagevejledning.
Det følger  

 endvidere af forvaltningslovens § 32, at kommunerne ikke må skaffe sig  

 fortrolige oplysninger, som ikke er af betydning for udførelsen af  

 kommunens opgaver.
Disse retssikkerhedsgarantier bringes således i  

 anvendelse over for borgere, når kommunen undersøger en  

 formodning om, at de er fejlregistreret i CPR.
Der henvises til afsnit 6.
Hvad særligt angår spørgsmålet om  

 politiets medvirken bemærkes, at fastlæggelsen af en borgers  

 bopælsforhold alene er en kommunal opgave.
Politiet medvirker ikke ved  

 løsningen af denne opgave.
Derimod vil kommunalbestyrelsen kunne  

 anmode politiet om bistand ved begrundet mistanke om overtrædelse af  

 CPR-loven.
 Det skal i øvrigt understreges, at det er den  

 enkelte kommmunalbestyrelse, der selv vælger indhold og omfang af den  

 forebyggende og kontrollerede indsats i sager om borgernes  

 bopælsforhold inden for rammerne af forvaltningsloven, CPR-loven og  

 anden lovgivning.
 Bestemmelsen i § 10, stk. 3, indebærer, at  

 oplysninger fra offentlige myndigheder, herunder Post Danmark, kan indhentes  

 elektronisk både som led i behandlingen af en enkelt sag og som led i  

 en generel søgning til brug for kontrol, f.eks. samkøring af  

 edb-registre.
6. Specielt om de forvaltningsretlige regler I forbindelse med behandlingen af tvangsflytningssager  

 efter CPR-lovens § 11 skal kommunen ligesom i alle andre sager, hvor der  

 er eller vil blive truffet en afgørelse, følge  

 forvaltningslovens sagsbehandlingsregler, som enhver sagsbehandler må  

 have sat sig nøje ind i.
 Her angives kort nogle væsentlige punkter, som skal  

 iagttages:
Når en borger henvender sig til kommunalbestyrelsen,  

 skal kommunalbestyrelsen efter forvaltningslovens § 7 i  

 nødvendigt omfang vejlede om folkeregistreringens regler.
Denne  

 vejledning kan ikke erstattes af en opfordring til at henvende sig til  

 CPR-kontoret.
Den, der er part i en sag, har efter forvaltningslovens  

 § 9 ret til aktindsigt.
Aktindsigten efter forvaltningsloven er  

 anderledes end aktindsigt efter offentlighedsloven.
Det er derfor vigtigt at  

 gøre sig klart, hvem der er part i en sag.
Part i en sag er for det  

 første den, afgørelsen retter sig i mod.
Herudover er andre med  

 en væsentlig, individuel interesse i afgørelsen part i sagen.  

 Det kan f.eks. være personer, hvis sociale ydelser umiddelbart vil  

 blive forringet ved ændringen.
Forvaltningslovens § 19 har fastsat bestemmelser om  

 partshøring.
Partshøringen giver myndigheden en pligt til at  

 vise sagens parter de oplysninger i sagen, der skal bruges i  

 afgørelsen.
Herved sikres, at borgeren er bekendt med, hvilke  

 oplysninger, der ligger til grund for myndighedens afgørelse.
Der er  

 som udgangspunkt altid pligt til at partshøre over væsentlige  

 nye oplysninger, der kan være til ugunst for parten, og parten skal  

 have lejlighed til at komme med en udtalelse om disse.
Selv om parten kender  

 de oplysninger, der skal partshøres over, skal der foretages  

 partshøring, hvis borgeren ikke er bekendt mde, at de indgår i  

 den sag, der er under behandling.
Ved borgeren således ikke, at en  

 oplysning af den ovennævnte art, som kommunen er i besiddelse af,  

 anvendes i en folkeregistreringssag, indtræder pligten til at  

 forelægge denne oplysning for borgeren.
Der kan sættes en frist  

 for kommentarer til partshøringen, hvilket må anbefales for at  

 kunne afslutte sagen.
 Hvis der, efter at der har været foretaget en  

 partshøring, kommer nye oplysninger, skal der på ny foretages en  

 partshøring i overensstemmelse med reglerne i forvaltningslovens § 19,  

 inden afgørelsen træffes.
Skriftlige afgørelser til borgerne skal efter  

 forvaltningslovens §§ 22-24 altid begrundes, hvis ikke borgeren  

 får fuldt ud medhold.
Man kan ikke komme udenom begrundelsen ved at  

 meddele en afgørelse mundtligt, idet borgeren kan kræve en  

 skriftlig begrundelse for en mundtligt meddelt afgørelse.
I den forbindelse skal man være opmærksom  

 på kravet i CPR-lovens § 11, stk. 3, om at meddele en tvangsflytning  

 skriftligt til sagens parter.
Dette er et eksempel på, at man i en  

 anden lov har skærpet forvaltningslovens regler, som er minimumsregler  

 til sikring af borgernes rettigheder.
 Det anses i øvrigt at følge af god  

 forvaltningsskik, at borgerne får enhver afgørelse skriftligt.  

 Det bør endvidere sikres, at afgørelsen er skrevet i et sprog  

 modtageren forstår.
Som eksempel på et mundtligt afslag kan nævnes  

 nægtelse af at registrere en flytning, som en borger anmelder.
Da  

 kommunalbestyrelsen alligevel efter offentlighedslovens § 6 skal  

 gøre notat om mundtligt meddelte oplysninger om faktiske forhold, som  

 er af betydning for en afgørelse, anbefaler Indenrigsministeriet, at  

 alle afslag meddeles borgeren skriftligt.
For at opfylde lovens krav, skal der i begrundelsen altid  

 være en henvisning til de retsregler, afgørelsen er truffet  

 efter.
Der skal også være en kort angivelse af de faktiske  

 omstændigheder/kendsgerninger, som kommunalbestyrelsen har tillagt  

 væsentlig betydning for afgørelsen.
Kommunalbestyrelserne vil  

 aldrig i en sådan begrundelse kunne henvise til en evt. telefonisk  

 vejledning fra Indenrigsministeriet, idet ministeriet i forbindelse med denne  

 vejledning aldrig tager stilling til den konkrete sag, men alene giver  

 generel vejledning.
 I begrundelsen kan om nødvendigt suppleres med  

 relevante oplysninger, som ikke udtrykkeligt fremgår af de anvendte  

 bestemmelser, f. eks. at Færøerne i relation til  

 CPR-lovgivningen behandles som udlandet, eller at formålet med et  

 udlandsophold som hovedregel er uden betydning for, om dette skal registreres  

 som en udrejse.
Endelig kræver forvaltningslovens § 25, at der  

 i den skriftlige afgørelse orienteres om, at kommunalbestyrelsens  

 afgørelse kan påklages til Indenrigsministeriets CPR-kontor og  

 om, hvorledes fremgangsmåden er, og fristen for fremsættelse af  

 klagen.
Da mange klager over bopælsregistreringen synes fremsat  

 på grund af de retsvirkninger, der bliver tillagt registreringen i  

 medfør af anden lovgivning, skønner CPR-kontoret, at det i  

 mange tilfælde ville være hensigtsmæssigt at  

 præcisere i klagevejledningen, at CPR-kontoret alene  

 administrerer CPR-lovgivningen, hvorfor klager over bortfald af sociale  

 ydelser eller lignende på grund af den ændrede registrering,  

 må påklages efter de regler, der findes i den lovgivning, som  

 denne beslutning er taget efter.
En klagevejledning skal således gengive  

 klagereglerne i CPR-lovens § 56. Herudover kunne så  

 tilføjes: »Ønsker De at klage over, at folkeregistreringen er  

 blevet tillagt betydning efter anden lovgivning, således at f. eks.  

 Deres sociale ydelser er blevet nedsat, skal De klage efter de klageregler,  

 der gælder på dette område.« Manglende overholdelse af forvaltningslovens bestemmelser  

 kan i visse tilfælde bevirke, at den pågældende  

 afgørelse er ugyldig.
I sådanne tilfælde samt hvis  

 afgørelsen af andre grunde må anses for ugyldig, kan  

 kommunalbestyrelsen forvente, at Indenrigsministeriet vil hjemvise sagen til  

 fornyet behandling.
Om ugyldighedsgrunde kan følgende oplyses:
En afgørelse vil som hovedregel være ugyldig,  

 hvis sagen ikke er tilstrækkeligt oplyst, f. eks. fordi parten/erne  

 ikke er blevet hørt.
Det samme er tilfældet, hvis parten under  

 sagen ulovligt er nægtet aktindsigt.
Hvis en tvangsflytning, som efter CPR-lovens § 11  

 skal meddeles skriftligt, i stedet meddeles mundtligt, bevirker dette  

 også, at tvangsflytningen er ugyldig.
Det samme er selvfølgelig  

 også tilfældet, hvis afgørelsen slet ikke meddeles den  

 pågældende, såfremt dette er muligt.
 En skriftlig afgørelse om eksempelvis en  

 tvangsflytning vil endvidere som hovedregel være ugyldig, hvis den  

 mangler begrundelse.
Derimod bevirker en manglende klagevejledning ikke en  

 afgørelses ugyldighed, men klagefristen vil først løbe  

 fra det tidspunkt, klagevejledningen gives.
Hvis der er givet  

 klagevejledning, men der deri er angivet en for lang frist, kommer denne fejl  

 modtageren til gode, således at klagen må antages for rettidigt  

 indgivet, hvis den oplyste klagefrist overholdes.
Kapitel 4 Indenlandske flytninger En kommunalbestyrelse må aldrig registrere en  

 anmeldt flytning, hvis kommunalbestyrelsen er i tvivl om, at det anmeldte er  

 i overensstemmelse med det faktiske, men skal først undersøge  

 sagen.
Til sådanne tvivlstilfælde er der i CPR-lovens § 12,  

 stk. 4, givet kommunalbestyrelsen de samme hjælpemuligheder som  

 ved tvangsflytninger til at undersøge sagen.
Herunder kan  

 kommunalbestyrelsen indhente en udtalelse fra den udlejer, hos hvem  

 indflytningen angives at have fundet sted.
Hvis sagen efter afgivelsen af en  

 sådan såkaldt logiværtserklæring fortsat anses for  

 tvivlsom, må der foretages yderligere undersøgelser, inden  

 afgørelsen af om tilmeldingen skal registreres.
 Kommunalbestyrelserne skal være særlig  

 opmærksomme på situationen, hvor den, der anmelder flytning, har  

 registreret et flyttepåbud i CPR efter planlovens § 51 a,  

 stk. 3. For sådanne personer er det altid velbegrundet at foretage  

 en nærmere undersøgelse af tilmeldingen med henblik på at  

 sikre, at det anmeldte svarer til det faktiske.
 Om kommunalbestyrelsen kan registrere en flytning, som er  

 anmeldt af et barn, dvs. en ugift person under 18 år, afhænger  

 af, om kommunen bl.a. på grundlag af en vurdering af barnets modenhed  

 skønner, at anmeldelsen svarer til de faktiske forhold, jf. herved  

 § 12, stk. 4, 2. pkt., ligesom proceduren i § 13, stk. 2,  

 også vil skulle iagttages.
Ifølge lovens § 12, stk. 5, har den, der  

 har anmeldt en flytning, ret til at få en kvittering.
Som det  

 fremgår af formuleringen, er retten ikke betinget af, om flytningen  

 registreres, men skal efter anmodning gives for selve anmeldelsen.
 Den, som i medfør af § 13, stk. 1, skal  

 foretage flytteanmeldelsen, vil typisk være forældre-myndighedens  

 indehaver, værgen eller en institution.
Procedurekravet i § 13, stk. 2, skal dæmme  

 op for flytteanmeldelser for børn, som ikke svarer til de faktiske  

 forhold.
Meningen med bestemmelsen er ikke, at et barns adresse i CPR kun kan  

 flyttes, hvis begge forældre er enige, men derimod, at  

 kommunalbestyrelsen skal have mulighed for at opdage ukorrekte anmeldelser,  

 ved at begge parter har mulighed for at ytre sig før  

 kommunalbestyrelsen afgør om flytningen kan registreres.
Bestemmelsen  

 harmonerer også med forvaltningslovens bestemmelser om  

 partshøring.
 Den nye procedure sikrer, at den adresse barnet havde,  

 før en eventuel strid starter, konstateres.
Kapitel 5 Tilflytning fra udlandet.
Spørgsmålet om en person skal registreres som  

 tilflyttet fra udlandet afhænger af de bestemmelser, som er angivet i  

 CPR-lovens kapitel 5. Det er således uden betydning om vedkommende har  

 bolig og familie i udlandet.
Herved adskiller forholdene sig fra personer med  

 flere indenlandske boliger, jf. § 7.
Som noget nyt indtræder flytteanmeldelsespligten ved  

 tilflytning til landet efter CPR-lovens § 16, stk. 2, først  

 på det tidspunkt, den pågældende opfylder betingelserne for  

 at blive registreret som tilflyttet.
Dvs. at de pågældende  

 først skal anmelde flytning, når de ved, at opholdet skal  

 vare i over 3 måneder, jf. § 16, stk. 1, sammenholdt med  

 stk. 4, sidste pkt.,  når de desuden har erhvervet en  

 bopæl eller et fast opholdssted, jf. § 16, stk. 5, og  

herudover, hvis de er ikke-nordiske statsborgere, som indrejser uden  

 en opholdstilladelse, at de efterfølgende har fået meddelt  

 opholdstilladelse eller -bevis eller besked fra udlændingemyndighederne  

 om fritagelse for dette, jf. § 17.
 Den dokumentation for opholdets varighed, som omtales i  

 § 16, stk. 4, kan bestå i fremvisning af dokumenter,  

 hvorefter den pågældende har truffet dispositioner, som intet  

 fornuftigt menneske ville foretage, hvis opholdet var kortere, f.eks.  

 bindende indbetaling af leje for et længere tidsrum, køb af hus,  

 som kun egner sig som helårsbolig, optagelse på en  

 længerevarende uddannelse eller lignende.
Viser det sig efterfølgende, at den  

 pågældendes ophold i Danmark ikke opfyldte kravene for  

 registrering af tilflytning, skal indrejsen annulleres.
Inden dette sker,  

 skal kommunen i overensstemmelse med forvaltningslovens bestemmelser have  

 forsøgt at kontakte den pågældende, ligesom  

 afgørelsen også skal meddeles til den pågældende,  

 hvis dette er muligt.
Bestemmelsen i CPR-lovens § 17, stk. 1,  

 indebærer at udlændingemyndighederne for alle ikke-nordiske  

 udlændinge skal have taget stilling til lovligheden af deres ophold her  

 i landet, inden der sker en folkeregistrering af de pågældende i  

 kommunerne.
Dette indebærer også, at børn under 18  

 år, som tager ophold hos forældremyndighedens indehaver,  

 først kan folkeregistreres, når udlændingemyndighederne  

 har taget stilling til deres sag og i et brev tilkendegivet, at de  

 pågældende ikke skal have en opholdstilladelse.
Dette  

 indebærer endvidere, at EU-statsborgere, der er omfattet af artikel 8,  

 stk. 1, litra b, i Rådsdirektiv nr. 68/360  

 (grænsegængere), først kan blive folkeregistreret,  

 når udlændingemyndighederne har afgivet en meddelelse om, at  

 vedkommende er fritaget for opholdsbevis.
Indenrigsministeriet skal understrege, at der ikke  

 må ske reservation af personnummer og registrering af indrejse,  

 før det er klart, at indrejsebetingelserne er opfyldt, og den  

 pågældende herefter tager ophold her i landet.
Et personnummer,  

 der fejlagtigt reserveres/tildeles, genanvendes ikke senere til en anden  

 person.
 Opholdstilladelse eller opholdsbevis kan aldrig  

 erstattes af en påstempling i passet fra udlændingemyndighederne  

 om, at ansøgning er indgivet, eller af et brev fra disse om, at  

 opholdstilladelsen eller opholdsbeviset kan forventes givet.
Opholdstilladelser/-beviser gives af  

 Udlændingestyrelsen bortset fra opholdstilladelser/-beviser efter  

 EF-bekendtgørelsen, der udstedes af statsamterne.
En  

 EU/EØS-statsborger som henvender sig for at blive registreret uden at  

 have den fornødne opholdstilladelse/-bevis, skal altid henvises til  

 statsamtet, for at dette kan tage stilling til, om vedkommende er berettiget  

 til en opholdstilladelse efter EF-bekendtgørelsen, eller statsamtet  

 må henvise sagen til Udlændingestyrelsen.
Opholdstilladelser for  

 personer, som vil bosætte sig på Grønland, skal  

 udtrykkeligt gælde for Grønland.
Oplysning om, at en person har indgivet ansøgning  

 om opholdstilladelse eller -bevis og/eller har anket et afslag herpå,  

 kan aldrig danne grundlag for registrering af tilflytning.
Den  

 pågældende kan først registreres, hvis vedkommende  

 får opholdstilladelse.
Bestemmelserne i § 17, stk. 2 - 3, regulerer  

 nogle specielle forhold om henholdsvis genindrejse og visum /udrejsefrist i  

 pas.
Ved genindrejse, dvs. hvor den pågældende har været  

 registreret som udrejst i CPR, skal udlændingemyndighederne  

 udtrykkeligt have taget stilling til, om en tidligere meddelt  

 opholdstilladelse/- bevis skal anses for bortfaldet.
CPR-lovens § 18, stk. 1, som omhandler personer,  

 der uanset ophold her i landet ikke skal registreres, er udvidet i forhold  

 til tidligere med personer, hvis ophold i Danmark er reguleret i aftaler om  

 retsstillingen for styrker eller militære hovedkvarterer, som Danmark  

 har tiltrådt.
Tvivl om, hvorvidt en person er omfattet af denne  

 bestemmelse, må afklares ved en henvendelse til Forsvarsministeriet.  

 Iøvrigt omfatter bestemmelsen som hidtil udenlandske statsborgere, som  

 bor og opholder sig i Danmark på grund af arbejde på en  

 ambassade, en international organisation eller lignende, og som har  

 fået opholdstilladelse af Udenrigsministeriet.
Personer, der er ansat  

 de ovennævnte steder, men som har fået opholdstilladelse af  

 udlændingemyndigherne, er ikke eksterritoriale og skal registreres  

 efter de almindelige regler.
Familiemedlemmer til personer omfattet af stk. 1,  

 dvs. ægtefælle og børn skal efter § 18, stk. 2,  

 heller ikke folkeregistreres, når de er en del af husstanden, medmindre  

 de er danske statsborgere.
Hvis familiemedlemmerne får arbejde her i  

 landet og i den forbindelse skal have udstedt skattekort, skal de på  

 sædvanlig vis have udstedt et »skattepersonnummer« efter anmodning fra  

 skattevæsenet.
Personer, der tilflytter fra Færøerne eller  

 et andet nordisk land, skal efter CPR-lovens § 19 medbringe  

internordiske flyttepapirer.
Dette vil dog ikke være muligt for  

 personer, som har haft status som eksterritoriale i det andet nordiske land.  

 Registreringen af sådanne personer må derfor ske uden anvendelse  

 af disse flyttepapirer.
Ved anmeldelse af tilflytning fra et land uden for Norden  

 skal den tilflyttende give en række oplysninger, der i  

 nødvendigt omfang skal dokumenteres.
Denne dokumentation kan  

 for visse oplysninger eventuelt ske ved forevisning af vedkommendes pas.
Men  

 der er ikke noget selvstændigt krav om forevisning af pas eller anden  

 gyldig rejselegitimation med henblik på at sikre, at  

 pågældende er lovligt indrejst her i landet.
Hvis der ved  

 registreringen af en indrejse opstår tvivl om gyldigheden af vielser,  

 skilsmisser og andre retsstiftende kendsgerninger, der har fundet sted i  

 udlandet, kan hjælp hentes i bilag 1 til vejledningen.
Tilflyttere, som oplyser, at de er medlemmer af den danske  

 folkekirke eller af et evangelisk-luthersk trossamfund i øvrigt, skal  

 orienteres om, at de vil blive registreret som medlemmer af den danske  

 folkekirke.
Folkekirken på Færøerne er en del af den  

 danske folkekirke.
Sådanne personer vil ikke kunne melde sig ud af  

 folkekirken ved en erklæring til kommunalbestyrelsen, men skal udmelde  

 sig ved skriftlig anmeldelse til den kirkebogsførende sognepræst  

 i det sogn, hvor medlemmet tager bopæl.
Sker udmeldelsen af folkekirken  

 inden 6 måneder efter tilmelding til CPR (ajourføringsdatoen),  

 registreres udmeldelsen med virkning fra indrejsedatoen.
Kirkerne i de nordiske lande er evangelisk-lutherske.
I  

 øvrigt vil normalt kun tilflyttere, der stammer fra et af de  

 nordeuropæiske lande eller Nordamerika, opfylde betingelserne for  

 tilmelding til folkekirken.
Ved tvivl om et trossamfund er  

 evangelisk-luthersk, kan der hentes vejledning i Kirkeministeriet.
 I tilslutning til § 20 kan også henvises til  

 vejledningens bilag 1 om hændelser i udlandet.
 Bestemmelsen i § 22, stk. 1, sammenholdt med  

 § 17, stk. 1, indebærer, at børn under 18 år,  

 der flytter her til landet for at tage ophold hos deres herboende  

 forældre, herunder adoptivforældre, vil blive registreret med  

 virkning fra den faktiske indrejsedato, uafhængigt af datoen i det  

 brev, som er nævnt i § 17, stk. 1. Det følger af  

 lovens § 16, stk. 5, at en person aldrig kan registreres tilflyttet  

 før den dato, hvor vedkommende har erhvervet en bopæl eller fast  

 opholdssted.
 Der udsendes særskilte retningslinier om  

 registrering af flygtninge efter integrationsloven.
 Datoen for udstedelsen af opholdstilladelsen eller -  

 beviset i § 22, stk. 3, er den dato, der er påført  

 nederst på de stickers eller kort, hvorpå opholdstilladelsen er  

 givet.
Kapitel 6 Fraflytning til udlandet.
Registrering af fraflytning efter CPR-lovens § 24,  

 stk. 1, af ophold i udlandet på over 6 måneder er en  

 konstatering af, at den pågældende i en længere periode  

 ikke opholder sig her i landet, hvilket ligestilles med en flytning.
Det er  

 således uden betydning, hvilket formål den pågældende  

 har med udlandsopholdet.
Endvidere er det ved sådanne  

 længerevarende udenlandsophold uden betydning, om der opretholdes en  

 bolig her i landet og/eller anskaffes bolig i udlandet.
 Opgørelsen ifølge lovens § 24,  

 stk. 2, af, om den pågældende sover flest gange i eller  

 udenfor Danmark, dvs. hvor den pågældende har sit  

hovedopholdssted, kan normalt ske på ugebasis, men der kan  

 tænkes tilfælde, hvor anden opgørelsesmåde skal  

 anvendes, f.eks. fordi den pågældendes ophold varierer med et  

 andet interval.
Er opholdet i udlandet 6 måneder eller derunder,  

 og den hidtidige bolig opretholdes til fuld rådighed i hele  

 perioden, har den pågældende ifølge lovens § 24,  

 stk. 1, efter anmodning ret til fortsat at være registreret som  

 boende på sin hidtidige adresse.
Rådighed over sommerhus,  

 erhvervslejemål, hotelværelse, kolonihavehus, campingvogn,  

 båd, ubebygget grund o.l. kan ikke danne grundlag for fortsat  

 registrering i disse tilfælde.
Sommerhuse, som indehaveren har  

 fået dispensation efter planloven til at bebo hele året, vil dog  

 også for den pågældende kunne danne grundlag for fortsat  

 registrering i sådanne tilfælde.
Om personer, der opholder sig i udlandet i 6  

 måneder eller mindre uden at opretholde den hidtidige bolig til fuld  

 rådighed, kan siges at være flyttet til udlandet og derfor  

 skal registreres som udrejst, må afgøres efter et konkret  

 skøn i overensstemmelse med almindelig opfattelse af, hvornår en  

 person kan anses for flyttet.
Som eksempler på momenter, der kan  

 lægges vægt på, kan nævnes, hvor befinder den pågældendes møbler og  

 øvrige ejendele sig, hvor befinder ægtefælle eller mindreårige  

 børn sig, er det et ferieophold, eller arbejdes der i udlandet, og står der en bolig parat til den pågældende ved  

 opholdets afslutning.
 Viser et udlandsophold, som oprindeligt skønnedes  

 kun at ville vare 6 måneder eller mindre, at blive  

 længerevarende, skal den pågældende efterfølgende  

 registreres som udrejst på det faktiske udrejsetidspunkt.
 Hvis et udlandsophold, som efter hensigten ved udrejsen  

 registreredes som en fraflytning, får et andet og kortere forløb  

 end forventet, må der, hvis den pågældende anmoder derom,  

 foretages en konkret vurdering af, om udrejsen skal annulleres.
 En orientering fra et andet EU-land om, at en person har  

 anmodet om at stemme ved et Europaparlamentsvalg dér, er ikke  

 tilstrækkeligt grundlag for at registrere den pågældende  

 som udrejst, men der bør foretages en nærmere  

 undersøgelse af den pågældendes forhold, inden eventuel  

 registrering af udrejse.
De personer, der er omfattet af den nye  

 undtagelsebestemmelse i § 24, stk. 5, vil bl.a. være  

 personer, som forsvaret eller Beredskabsstyrelsen har sendt til udlandet med  

 henblik på deltagelse i konfliktforebyggende, fredsbevarende,  

 fredsskabende, humanitære og andre lignende opgaver, samt  

 udenrigstjenestens og forsvarets personale, når disse gør  

 tjeneste i udlandet.
Disse, herunder samlevere og børn under 18  

 år med bopæl hos forældrene, jf. § 24, stk. 6,  

 bliver registreret på deres hidtidige bopæl eller, såfremt  

 denne opgives, i deres hidtidige bopælskommune under høj  

 vejkode.
Under udsendelsen kan vedkommendes aktuelle udenlandsadresse  

 registreres i CPR som supplerende adresse, jf. § 24, stk. 3.
 Pligten til at udlevere internordiske flyttepapirer efter  

 lovens § 25 påhviler kommunalbestyrelsen, selv om den flyttende  

 ikke opfylder de danske regler om udrejse, idet det efter den internordiske  

 folkregistreringsaftale er tilflytningslandet, som afgør om den  

 pågældende efter dette lands folkeregistreringsregler skal anses  

 som bosat i dette.
Kapitel 7 De registreredes beskyttelse mod videregivelse af  

 oplysninger I CPR-lovens kapitel 7 er samlet de forskellige former for  

 beskyttelse mod videregivelse af oplysninger, som borgeren kan anmode om.
Som en nyskabelse er adressebeskyttelsen i § 28  

 kombineret med en navnebeskyttelse.
Personer, som før lovens  

 ikrafttræden har fået adressebeskyttelse, er fra  

 ikrafttrædelsesdatoen også blevet navnebeskyttet.
I forhold til  

 tidligere er adressebeskyttelsen endvidere udvidet, så den også  

 gælder en eventuel udenlandsadresse.
En supplerende adresse og en  

 kontaktadresse kan derimod ikke beskyttes.
I stedet kan den  

 pågældende vælge ikke at få registreret disse  

 adresser i CPR.
 Borgeren kan ikke kræve, at navne- og  

 adressebeskyttelsen registreres for mere end et år ad gangen, men  

 kommunen kan give beskyttelsen for en længere periode, hvis der er tale  

 om helt særlige forhold.
 Hvis vedkommende ved udløbet af  

 beskyttelsesperioden selv ønsker beskyttelsen fornyet, er der ikke  

 noget til hinder herfor.
 En person, som efter lovens ikrafttræden er flyttet  

 til en adresse på et hospital eller lignende, får ikke navne-og  

 adressebeskytte her, medmindre vedkommende selv eller dennes  

 pårørende konkret anmoder om navne- og adressebeskyttelse, idet  

 den adgang kommunalbestyrelsen tidligere havde, senest i medfør af  

 § 17, stk. 2, i folkeregistreringsbekendtgørelsen, senest  

 den hidtil gældende bekendtgørelse nr. 588 af 10. august 1998 om  

 folkeregistrering, til på egen hånd at sørge for  

 adressebeskyttelse på sådanne adresser, ikke er  

 videreført.
 Kommunalbestyrelsen må ikke af egen drift i  

 forbindelse med en adresseforespørgsel efter lovens § 42,  

 stk. 1 - 2, rette henvendelse til en borger for at opfordre denne til at  

 få adressebeskyttelse, f.eks. for at forhindre et adoptivbarn i at  

 komme i kontakt med sin biologiske mor eller far.
Navne- og adressebeskyttelsen kan normalt ikke opretholdes  

 overfor kreditorer, der agter at foretage skridt til opkrævning eller  

 inddrivelse af en forfalden fordring, jf.
CPR-lovens § 42, stk. 5,  

 eller private, der har en retlig interesse i oplysningen, som  

 kommunalbestyrelsen finder skal tillægges større betydning end  

 interessen i beskyttelsen, jf. § 43, stk. 1. Beskyttede navne og  

 adresser kan endvidere videregives efter bestemmelserne i lovens § 34,  

 § 38, stk. 4, § 42, stk. 3-4, og § 45.
En markering efter lovens § 29, stk. 2, indebærer,  

 at den pågældende ikke må kontaktes i forbindelse med  

 statistiske og videnskabelige undersøgelser, hvortil  

 Indenrigsministeriet leverer oplysninger fra Det Centrale Personregister  

 eller foretager adressering og udsendelse af materiale.
Markeringen  

 forhindrer derimod ikke, at den pågældende indgår i  

 undersøgelsen.
Den pågældende må blot ikke kontaktes  

 af forskeren.
Markeringen vil endvidere ikke udelukke, at den  

 pågældende kontaktes, hvis det konstateres, at vedkommende er  

 eller kan være smittet med en sygdom, eller hvis man i forbindelse med  

 undersøgelsen vedrørende lægemiddelinteraktion bliver  

 opmærksom på særligt farlige interaktionsmønstre,  

 som bør medføre henvendelse til den pågældende.
Kapitel 8 Kommunalbestyrelsernes og Indenrigsministeriets  

 videregivelse af oplysninger til offentlige myndigheder Ved henvendelse med ønske om udlevering af  

 oplysninger er det første, som må afgøres, om den  

 spørgende er en offentlig myndighed.
 Til danske offentlige myndigheder hører domstolene,  

 Folketinget samt den offentlige forvaltning.
Til domstolene skal henregnes domstole, der er omfattet af  

 retsplejeloven, dvs.
Højesteret, landsretterne, byretterne og  

 Sø- og Handelsretten i København, Den Særlige Klageret,  

 særdomstole og undersøgelsesretter.
Herudover skal medtages  

 specialdomstole nedsat med hjemmel i særlovgivningen som f.eks.
Den  

 kommunale tjenestemandsret.
 Til Folketinget skal henregnes folketingsudvalg,  

 Folketingets Ombudsmand, Rigsrevisionen samt Statsrevisorerne og deres  

 sekretariat.
 Begrebet den offentlige forvaltning skal i øvrigt  

 afgrænses på samme måde som i relation til lov om  

 behandling af personoplysninger.
 Udenlandske offentlige myndigheder, herunder også  

 nordiske myndigheder, skal altid behandles som private, og videregivelse til  

 disse er således ikke omfattet af kapitel 8. Der henvises dog for  

 så vidt angår nordiske folkeregistreringsmyndigheder til lovens  

 § 25, stk. 1 og 4.
Hvor danske ambassaders henvendelse til en dansk  

 kommunalbestyrelse alene er en videresendelse af en forespørgsel fra  

 en privat eller fra en udenlandsk myndighed, bør denne behandles som  

 en forespørgsel fra den pågældende direkte til  

 kommunalbestyrelsen.
Da udenlandske offentlige myndigheder i relation til  

 CPR-loven sidestilles med private, vil kommunen derfor altid skulle besvare  

 sådanne forespørgsler efter reglerne i kapitel 12 i CPR-loven.  

 Ansvaret for, at de ønskede oplysninger via ambassaden kan udleveres,  

 påhviler kommunalbestyrelsen, således at ambassaden uden  

 indskrænkninger kan videresende de pågældende oplysninger  

 til spørgeren.
 Hvis en ambassade derimod til eget brug indhenter en  

 oplysning hos en dansk kommunalbestyrelse, vil ambassaden kun kunne  

 videregive oplysningen efter reglerne i CPR-lovens § 34. Det vil i  

 sådanne tilfælde være ambassadens ansvar, at dennes  

 eventuelle videregivelse af de indhentede oplysninger er i overensstemmelse  

 hermed.
I Bilag 2 til vejledningen er givet en række  

 eksempler på offentlige myndigheder samt private.
Der er desuden givet  

 en redegørelse for principper, der kan anvendes ved  

 afgrænsningen mellem offentlige og private.
Hvis der er tvivl om, hvorvidt den, der søger  

 oplysning, er en offentlig myndighed eller en privat, og kan denne tvivl ikke  

 afklares ved opslag i bilag 2, kan kommunalbestyrelsen anmode den  

 spørgende om yderligere oplysninger.
Hvis den pågældende  

 selv oplyser at være privat, eller hvis der kan fremlægges en  

 skrivelse fra f. eks.
Justitsministeriet eller et ressortministerium, som  

 udtrykkeligt tager stilling til spørgsmålet, er sagen afklaret.  

 Det samme kan være tilfældet, hvis der kan gives oplysninger, der  

 efter principperne i bilag 2 placerer spørgeren som enten offentlig  

 eller privat.
Forekommer sagen fortsat tvivlsom efter indhentning af de  

 yderligere oplysninger, kan der rettes henvendelse til Indenrigsministeriet,  

 som enten vil besvare spørgsmålet eller henvise til den  

 relevante ressortmyndighed.
Registreringen af oplysningerne i CPR sker som det  

 fremgår af lovens § 1 bl.a. med det formål at stille disse  

 til rådighed for andre myndigheder.
Dette kan ske ved udlevering af  

 enkeltoplysninger fra kommunalbestyrelserne, jf.
CPR-lovens § 33, eller  

 efter aftale med Indenrigsministeriet via terminaladgang, engangsudtræk  

 eller løbende udtræk, jf.
CPR-lovens § 32.
Alle kommunalbestyrelser har adgang til CPR's oplysninger,  

 og enhver kommunalbestyrelse vil derfor kunne give de aktuelle oplysninger om  

 en person.
Herudover kan kommunalbestyrelserne på grundlag af  

 CPR-registret oplyse en persons navne, adresser og civilstande tilbage til 1.  

 januar 1971 samt statsborgerret tilbage til 1. oktober 1991. Oplysninger om,  

 hvem der har boet på en adresse, kan gives tilbage til 1. januar  

 1986.
 Folkeregistreringsoplysninger, der ikke fremgår af  

 CPR, skal søges i den daværende bopælskommune.  

 Indenrigsministeriet råder ikke over andre  

 folkeregistreringsoplysninger end dem, der findes i CPR, og besvarer  

 iøvrigt ikke enkeltforespørgsler om det konkrete indhold af  

 CPR.
Forespørgsler om CPR-oplysninger, som en myndighed  

 selv har terminaladgang til, kan kommunen henvise til besvarelse hos  

 myndigheden selv, uanset om det er en anden del af forvaltningen, der  

 spørger.
Oplysning om, hvilke myndigheder, der har terminaladgang til  

 CPR, kan iøvrigt oplyses af Indenrigsministeriets CPR-kontor.
Ifølge CPR-lovens § 31 skal videregivelse af  

 oplysninger til en anden offentlig myndighed ske efter reglerne i lov om  

 behandling af personoplysninger.
Heri ligger et krav om, at den modtagende  

 myndighed skal være berettiget til at behandle oplysningerne.
De  

 generelle betingelser for, hvornår en behandling må finde sted  

 findes i kapitel 4 i den pågældende lov.
 Offentlige myndigheders enkeltforespørgsler til  

 kommunerne, der hidtil som hovedregel har været vederlagsfri, kan  

 kommunalbestyrelserne nu efter § 33, stk. 1, kræve op til 27  

 kr. pr. forespørgsel for.
 Udover undtagelsen i CPR-lovens § 33, stk. 3 fra  

 de almindelige betalingsregler for enkeltforespørgsler til  

 kommunalbestyrelserne, følger det af boafgiftsloven,  

 lovbekendtgørelse nr. 642 af 2. august 1997, at der ikke kan  

 kræves betaling for de oplysninger, der gives skifteretter,  

 eksekutorer, privatskiftende arvinger, anmeldelsespligtige, kommunale  

 skattemyndigheder og statslige told- og skattemyndigheder, til brug ved  

 beregning af bo- eller gaveafgifter.
 For at sikre at offentlige myndigheder ikke uforvarende  

 kommer til at videregive navne og adresser, som er beskyttet, er det helt  

 nødvendigt, at oplysninger om en sådan beskyttelse, altid som  

 anført i § 34 gives sammen med de pågældende  

 oplysninger og desuden noteres hos den modtagende myndighed.
Kapitel 9 Kommunalbestyrelsernes videregivelse m.v. af oplysninger  

 til brug i statistisk eller videnskabeligt øjemed Når kommunalbestyrelsen skal beslutte, om man til  

 statistisk og videnskabeligt brug vil give adgang efter CPR-lovens § 37  

 til ældre folkeregistermateriale, der fortsat befinder sig i kommunen,  

 fordi det ikke er afleveret til landsarkiverne, vil dette bl.a. kunne ske ud  

 fra en vurdering af mulighederne for ressourcemæssigt at varetage denne  

 opgave.
 Det er en betingelse, at modtageren er berettiget til at  

 behandle disse oplysninger efter lov om behandling af personoplysninger.
Inden en offentlig myndighed påbegynder behandlingen  

 af oplysninger i et forskningsprojekt m. v. skal der som altovervejende  

 hovedregel foreligge en udtalelse fra Datatilsynet.
Kommunalbestyrelsen vil  

 således altid kunne sikre sig, at myndigheden er berettiget til at  

 behandle oplysningerne ved at se en kopi af Datatilsynets udtalelse.
For private forskningsprojekter m. v. skal som  

 udgangspunkt ikke foreligge en udtalelse fra Datatilsynet, men omfatter  

 projektet behandling af følsomme oplysninger, oplysninger om strafbare  

 forhold eller oplysninger om enkeltpersoners rent private forhold, er der  

 krav om forudgående egentlig tilladelse fra Datatilsynet.
Der kan  

 herved henvises til § 50, stk. 1, nr. 1, i lov om behandling af  

 personoplysninger.
Kommunalbestyrelsen vil derfor normalt også kunne  

 sikre sig, at den private er berettiget til at behandle oplysningerne ved at  

 se en kopi af denne tilladelse fra Datatilsynet.
 I tvivlstilfælde, herunder hvor der ikke skal  

 foreligge en udtalelse eller en godkendelse, kan der indhentes en udtalelse  

 fra Datatilsynet.
 Det bemærkes specielt, at der ikke i § 37 er  

 indeholdt en adgang for kommunerne til at foretage en kuvertering svarende  

 til Indenrigsministeriets mulighed herfor efter § 35.
 Om den almindelige adgang for enhver til oplysninger fra  

 gammelt folkeregistermateriale henvises til CPR-lovens § 48.
Kapitel 10 Indenrigsministeriets videregivelse af oplysninger til  

 private CPR-lovens § 38 hjemler enhver juridisk person adgang  

 til en række standardoplysninger i CPR, hvis vedkommende er berettiget  

 til at behandle disse oplysninger efter lov om behandling af  

 personoplysninger og desuden kan identificere de enkelte personer som angivet  

 i bestemmelsens stk. 5. For foreninger er der yderligere stillet det  

 krav, at foreningen skal have et anerkendelsesværdigt formål.
Kapitel 11 Indenrigsministeriets forsendelse for udenlandske  

 myndigheder Bestemmelsen i § 41 om Indenrigsministeriets  

 udsendelse af materiale for myndigheder i andre lande er ikke længere  

 begrænset til EU/EØS-lande.
 Vilkårene for udsendelsen af materialet vil bl.a.  

 indeholde bestemmelser, der sikrer anonymiteten for personerne i  

 personkredsen.
Der er ikke i CPR-loven nogen bestemmelser, som hjemler  

 kommunalbestyrelserne en adgang til at foretage kuvertering.
Kommunerne vil  

 kun kunne foretage kuvertering for private, hvis der andetsteds i  

 lovgivningen er hjemmel herfor.
En sådan hjemmel findes i § 41 a i  

 friskoleloven for udsendelse af materiale for en friskole til en  

 afgrænset personkreds i skolekommunen.
Kapitel 12 Kommunalbestyrelsernes videregivelse af  

 enkeltoplysninger m.v. til private CPR-lovens kapitel 12 regulerer udtømmende  

 kommunalbestyrelsernes videregivelse af enkeltoplysninger m.v. til private,  

 bortset fra videregivelsen til brug i statistisk eller videnskabeligt  

 øjemed efter lovens kapitel 9.
Udlevering af statistiske oplysninger, der ikke kan  

 henføres til enkeltpersoner, er ikke omtalt i CPR-loven.
Sådanne  

 forespørgsler må henvises til Danmarks Statistik.
 Hvorledes kommunalbestyrelsen inden sin stillingtagen til  

 en udlevering af oplysninger sondrer mellem offentlige myndigheder og private  

 er omtalt foran i kapitel 8.
Bestemmelsen i § 42 regulerer privates  

 enkeltforespørgsler til kommunalbestyrelserne om konkrete personer.  

 Der stilles i stk. 6 som fælleskrav, at spørgeren kan  

 identificere den pågældende person på en bestemt  

 måde.
Når denne betingelse er opfyldt, kan enhver få de  

 standardoplysninger, der fremgår af stk. 2.
En angivelse af en navnekombination - gammelt fornavn og  

 nyt efternavn - som personen aldrig har båret, vil være  

 tilstrækkelig »navneidentifikation«, når dette kombinationsnavn  

 sammenholdt med de øvrige identifikationsoplysninger ikke efterlader  

 tvivl om, hvilken person der efterspørges.
Tilsvarende gælder  

 ved en kombination af nyt fornavn og gammelt efternavn, som personen ikke har  

 båret på samme tid.
Adoptivbørn, som søger oplysning om deres  

 biologiske forældre i CPR eller i ældre folkeregistermateriale,  

 men som ikke har de nødvendige identifikationsoplysninger, kan ofte  

 få de manglende oplysninger til identifikationen i  

 Civilretsdirektoratet.
For personer født efter 1. januar 1938 kan  

 oplysningerne også ofte findes i ministerialbøgerne.
 I stk. 3-5 følger bestemmelser, som udvider de  

 oplysninger, visse spørgere har krav på under forudsætning  

 af, at de har foretaget identifikationen efter stk. 6.
 Efter § 42, stk. 3, skal kommunerne levere  

 oplysning om vedkommendes civilstand   bortset fra oplysning om separation  

 og slægtskabsforhold til selskaber og pensionskasser omfattet af lov om  

 forsikringsvirksomhed samt pengeinstitutter ved administration af opsparing i  

 pensionsøjemed, jf. kapitel 9 a i lov om banker og sparekasser.
 Begrebet forsikringsvirksomhed er ikke defineret i lov om  

 forsikringsvirksomhed, men fastsættes gennem Finanstilsynets praksis og  

 offentliggøres på tilsynets hjemmeside på internettet,  

 www.ftnet.dk, hvor man kan søge oplysning, hvis man er i tvivl om,  

 hvorvidt en spørger er omfattet af denne lov.
 Pengeinstitutter er banker, sparekasser og andelskasser.  

 Kapitel 9 a i lov om banker og sparekasser vedrører opsparing i  

 pensionsøjemed i form af kapitalpension, rateopsparing og  

 selvpension.
Bestemmelsen i § 42, stk. 4, giver  

 kreditoplysningsbureauer, som Datatilsynet har meddelt tilladelse til  

 kreditoplysningsvirksomhed, ret til at få leveret beskyttede navne og  

 adresser til.
Registertilsynet har i sine årlige beretninger medtaget  

 en oversigt over kreditoplysningsbureauer.
Indenrigsministeriet vil fremover  

 gengive denne oversigt i en CPR-meddelelse.
Til bestemmelsen i § 42, stk. 5, hvorefter en  

 navne- og adressebeskyttelse normalt ikke kan opretholdes overfor kreditorer,  

 der agter at foretage skridt til opkrævning eller inddrivelse af en  

 forfalden fordring, skal bemærkes, at fuld sikkerhed for at  

 betingelserne i denne bestemmelse er opfyldt forudsætter, at kreditor  

 kan fremvise en forfalden, ubetalt fordring, som debitor har underskrevet, og  

 hvis ægthed kommunalbestyrelsen ikke er i tvivl om.
At en fordring er  

 forfalden betyder, at den sidste rettidige betalingsdag er overskredet.
Hvis  

 skyldneren ikke har underskrevet dokumentet, er der ingen sikkerhed for, at  

 dette vedrører en reel fordring.
Kommunalbestyrelsen bør i  

 sådanne tilfælde kun udlevere en beskyttet adresse, hvis man  

 på grund af kendskab til spørgeren har en velbegrundet  

 opfattelse af, at fordringen er reel.
Mener kommunalbestyrelsen, at der kan  

 rejses tvivl om fordringens eksistens, skal tvivlen afklares ved, at  

 kommunalbestyrelsen forelægger anmodningen for den angivelige skyldner.  

 Kommunalbestyrelsen er således forpligtet til at undersøge sagen  

 nærmere og kan ikke blot afvise henvendelsen.
At navne- og adressebeskyttelse »normalt« skal vige for  

 kreditorer indebærer, at den opretholdes, hvor formålet med at  

 præsentere en forfalden fordring ikke er at få de penge m.m., man  

 har tilgode, men derimod er en måde at omgå beskyttelsen  

 på.
Der må i almindelighed kunne ses bort fra muligheden for  

 omgåelse, hvis den spørgende er en forretningsvirksomhed,  

 herunder en advokatvirksomhed.
§ 43 giver private med en retlig interesse yderligere  

 muligheder for i CPR at få mere end standard-oplysningerne efter  

 § 42, stk. 2. Stk. 1 vedrører beskyttede navne- og  

 adresser, hvor den beskyttede altid skal høres før en eventuel  

 udlevering af de beskyttede oplysninger, mens stk. 2 handler om andre  

 typer oplysninger end de, der er opregnet i § 42, stk. 2, og hvor  

 der ikke er fastsat nogen høringspligt.
Forskellen er begrundet i de  

 meget alvorlige virkninger en udlevering af beskyttede navne og adresser kan  

 have.
 Det er i alle tilfælde en forudsætning for  

 udlevering efter § 43 af flere oplysninger end standardoplysningerne, at  

 spørgeren har identificeret den pågældende som nævnt  

 ovenfor ad § 42.
 Efter bestemmelsen i § 43, stk. 1, er det en  

 forudsætning for kommunalbestyrelsens udlevering af beskyttede navne og  

 adresser til private, at den beskyttede ikke har fremsat en indvending mod  

 udleveringen, som kommunalbestyrelsen finder skal tillægges  

 større vægt end den spørgendes retlige interesse.
Ifølge Indenrigsministeriets praksis foreligger der  

 som regel kun en retlig interesse, hvis den ønskede oplysning i sig  

 selv ændrer retstilstanden, er nødvendig for at få denne  

 ændret eller skal bruges til at gøre en ret gældende.
For  

 så vidt angår oplysning om ægtefælle vil dette  

 være aktuelt for f.eks. forsyningsvirksomheder (el, gas, vand m.v.),  

 hvor den person, der kan identificeres af selskabet, er kunden, men krav  

 også skal gøres gældende overfor ægtefælle,  

 jf. lovbekendtgørelse nr. 37 af 5. januar 1995 om ægteskabets  

 retsvirkninger, § 11.
Som eksempel på retlig interesse kan nævnes,  

 at en oplysning om slægtskab kan være af betydning for  

 fremsættelse af et arvekrav.
Et andet eksempel på retlig  

 interesse er, at oplysningen har betydning for udfaldet af en verserende  

 eller forestående retssag.
Retlig interesse i en oplysning har man  

 også, hvis oplysningen har betydning for udfaldet af et  

 erstatningskrav, man selv har rejst, eller som er rejst mod en.
Såfremt  

 ens krav på en ydelse er afhængig af, om man har boet et bestemt  

 sted sammen med en anden person i en bestemt periode, har man en retlig  

 interesse i at få oplyst disse forhold.
Derimod er f.eks. ønsket  

 om at drive slægtsforskning ikke en interesse, som kan kaldes retlig,  

 jf. de særlige regler herom i lovens § 49.
 Selv om der er retlig interesse, kan oplysning om  

 personnumre aldrig gives i medfør af § 43. Derimod kan egne  

 børns, ægtefælles og forældres personnumre  

 være angivet på en attest rekvireret i medfør af lovens  

 § 46.
 Anmoder et pengeinstitut eller et realkreditinstitut om  

 oplysning vedrørende et personnummer, skal der henvises til Told- og  

 skatteregionerne.
 Arbejdsgivere og andre indeholdelsespligtige, der har ret  

 til bl.a. at få oplysning om personnummer for deres ansatte, skal  

 ligeledes henvises til Told- og skatteregionerne.
 Spørgsmål om påførsel af  

 personnummer på regninger til den offentlige sygesikring må  

 afklares mellem den amtskommunale sygesikringsadministration og  

 lægerne/andre ydere på sygesikringsområdet.
Bidragspligtige, som har en konkret formodning om, at en  

 tidligere ægtefælle har etableret et nyt samliv, således at  

 bidraget falder bort, kan henvende sig til statsamtet og anmode om, at  

 bidraget må bortfalde.
Statsamtet vil herefter fra CPR kunne indhente  

 de adresseoplysninger, som den bidragspligtige ofte ikke selv vil være  

 berettiget til at få i CPR.
Enhver har endvidere krav på at få meddelelse  

 om, hvad der er registreret om den pågældende selv  

 (registerindsigt/egenacces) i Det centrale Personregister (CPR). Henvendelse  

 om register-indsigt skal rettes til Indenrigsministeriets CPR-kontor.
Retten  

 til registerindsigt er en almindelig ret for en registreret og fremgår  

 derfor ikke af CPR-loven, men derimod af lov om behandling af  

 personoplysninger.
 Kommunalbestyrelserne skal efter CPR-lovens § 44 ved  

 videregivelse til private af beskyttede navne- og adresseoplysninger efter  

 § 42, stk. 5, (kreditorkrav) og § 43, stk. 1, (retlig  

 interesse) tillige videregive oplysning om eventuel navne- og  

 adressebeskyttelse og fastsætte det formål, som disse oplysninger  

 må anvendes til.
 Retten for enhver efter CPR-lovens § 45 til at  

 få oplyst navne på personer - uanset evt. navne- og  

 adressebeskyttelse - der er tilmeldt i en bolig, som vedkommende er (med)ejer  

 eller lejer af, forudsætter, at fornøden dokumentation, herunder  

 for adkomst til ejendom eller lejekontrakt, forevises, inden navne på  

 de tilmeldte udleveres.
Efter § 46 kan en borger, som ønsker det,  

 få udstedt en bopælsattest eller anden attest om sin registrering  

 i CPR i enhver kommune mod tidligere kun i bopælskommunen.
Der er  

 endvidere heller ikke længere begrænsninger i, hvilke oplysninger  

 der uden videre kan attesteres.
Attestationen kan kun udtale, hvorledes den  

 pågældende er registreret i CPR. Ønsker en person f.eks.  

 bekræftelse af en underskrift på et privat dokument, skal den  

 pågældende henvises til den lokale byret.
Personer med bopæl her i landet, der er registreret  

 som ugifte, kan, hvis de beder om det, få udstedt en attest på  

 dansk fra en kommunalbestyrelse herom.
Den pågældende har ikke  

 krav på attestation på fremmedsprog.
Hvis myndighederne i  

 vielseslandet kræver legalisering af kommunalbestyrelsens attest, skal  

 attesten indsendes til Indenrigsministeriets CPR-kontor.
Legalisering er en  

 bekræftelse af den underskrift kommunen har forsynet attesten med,  

 hvorimod den ikke siger noget om indholdet af det, der er skrevet under  

 på.
For at underskriften kan identificeres sikkert, er det vigtigt, at  

 navnet er stemplet eller maskinskrevet under underskriften.
I øvrigt  

 kan vejledning om legalisering af attester til brug i udlandet fås i  

 Udenrigsministeriets legaliseringskontor.
Personer, som ønsker yderligere attester til brug  

 ved vielse i udlandet eller en attestation på et andet sprog, kan  

 kommunalbestyrelsen henvise til at få en ægteskabsattest, som  

 udfærdiges på flere sprog. Ægteskabsattester  

 udfærdiges for danske statsborgere af bryllupskontoret i  

 bopælskommunen (eller sidste bopælskommune, hvis den  

 pågældende er fraflyttet landet). For udenlandske statsborgere  

 udfærdiges attesterne af bryllupskontoret i Københavns Kommune,  

 hvis adresse er Rådhuset, 1599 København V.
Der kan endvidere  

 henvises til Justitsministeriets bekendtgørelse om ægteskabs  

 indgåelse.
Legaliseringen af ægteskabsattester sker i  

 Indenrigsministeriets 1. kommunekontor, Christiansborg Slotsplads 1, 1218  

 København K.
 Efter CPR-lovens § 48 kan en privat, som er  

 berettiget til oplysninger fra CPR efter §§ 42 og 43, hos den kommune,  

 som har sådant materiale, få samme type oplysninger fra gammelt  

 folkeregistemateriale.
Herudover er der i § 49 uden krav om retlig interesse  

 givet private, bl. a. slægtsforskere, adgang til yderligere oplysninger  

 i gammelt folkeregistermateriale.
Bestemmelsen vedrører materiale, der  

 stammer tilbage fra folkeregistreringens indførelse i Danmark i  

 1923/24 og frem, og som ikke er blevet overført af kommunerne til CPR  

 - og derfor ikke foreligger elektronisk - ved dette systems oprettelse i 1968  

 eller senere.
Ved udlevering af oplysninger efter denne bestemmelse skal  

 kommunalbestyrelserne også sikre sig, at oplysningerne er over 30  

 år gamle.
Hvis folkeregistrene ikke har de ønskede oplysninger  

 og samtidig kan se, at disse er afleveret til landsarkiverne, skal  

 spørgeren have en udskrift fra CPR/folkeregistret, som viser, at  

 personen er død, da denne oplysning skal kunne dokumenteres ved en  

 eventuel fortsat undersøgelse i landsarkiverne.
Bestemmelserne i § 50, stk. 1-3, giver adgang  

 til en smidig - og hurtig - adgang til de nødvendige oplysninger,  

 herunder om slægtsskabsforhold i CPR og i ældre  

 folkeregistermateriale i forbindelse med skifte m.v. ved en persons  

 død.
Dette gælder uanset om oplysningerne er beskyttede eller  

 vedrører nulevende eller afdøde personer.
Bobestyrere har efter § 48, stk. 3, i den ny  

 dødsboskiftelov, samme adgang til at få oplysninger og bistand  

 fra offentlige myndigheder samt skifteretten.
D.v.s. at sådanne  

 bobestyrere, som bl.a. bliver indsat, når det ved et skifte her i  

 landet er usikkert, hvem der er arvinger, har adgang til oplysningerne i CPR  

 og i ældre folkeregistermateriale efter samme regler som offentlige  

 myndigheder.
 Der gælder samme krav til identifikation af den  

 afdøde ved forespørgsler efter bestemmelserne i § 50,  

 stk. 1 - 2, som i § 42, stk. 6.
Kapitel 13 Offentlige myndigheders behandling af personnumre Det følger af § 11, stk. 1, i lov om  

 behandling af personoplysninger, at offentlige myndigheder må anvende  

 personnumre med henblik på entydig identifikation eller som  

 journalnummer.
De nærmere regler om de offentlige myndigheders brug er  

 fastsat i kapitel 13 i CPR-loven.
De private dataansvarliges behandling af personnumre er  

 ikke reguleret af CPR-loven.
Spørgsmål om lovligheden af  

 privates anvendelse af personnumre skal rettes til Datatilsynet.
 Om sondringen mellem offentlige myndigheder og private  

 henvises til vejledningens kapitel 8.
Hvis Indenrigsministeriet modtager en henvendelse om en  

 offentlig myndigheds anvendelse af personnumre i strid med reglerne i kapitel  

 13, vil ministeriet orientere den pågældende myndighed om klagen  

 og gøre opmærksom på de nævnte regler.
Derimod vil  

 ministeriet ikke gå ind i en realitetsbehandling af det rejste  

 spørgsmål, der tit vil forudsætte en nærmere  

 gennemgang af anden lovgivning eller et konkret sagsforløb.
 Iagttagelsen af de ligestillingsmæssige hensyn, som  

 nævnes i § 52, stk. 2, indebærer, at forvaltningen  

 aldrig ubegrundet må registrere en bestemt sagstype under det ene  

 køns personnummer.
I forbindelse med § 53 skal bemærkes, at om en  

 person har pligt til at give oplysning om sit eget personnummer til en  

 offentlig myndighed, vil bero på hjemmelen i det enkelte  

 tilfælde, men dette vil i praksis normalt være nødvendig  

 som led i vedkommendes identifikation.
Hjemmelen kan være fastsat  

 direkte i en lov eller være fastsat i regler i henhold til lov, eller  

 afgivelsen af personnummer kan i øvrigt være en nødvendig  

 identifikation til varetagelse af opgaver pålagt efter  

 lovgivningen.
Med bestemmelsen i § 54, stk. 1, er det  

 anført, at der ikke er noget til hinder for, at påføre  

 per-sonnumret på breve, som sendes til den pågældende i  

 lukket kuvert, og som noget nyt kan personnummer efter § 54,  

 stk. 2, angives fuldt læseligt på giroindbetalingskort,  

 såfremt dette fremsendes i lukket kuvert til den  

 pågældende.
Baggrunden herfor er, at den pågældende i  

 givet fald vil kunne vælge at betale på anden vis end ved  

 anvendelse af giroindbetalingskortet, samt at betaling på postkontoret  

 via girokortet i givet fald alene vil passere ansatte hos Post Danmark, som  

 har tavshedspligt.
 Bestemmelsen i § 54, stk. 3, om forbud mod  

 offentliggørelse i Statstidende skal ses i lyset af forbudet i  

 § 11, stk. 3, i lov om behandling af personoplysninger mod  

 offentliggørelse af personnummer uden udtrykkeligt samtykke.
Kapitel 14 Kassation af folkeregistermateriale Bestemmelser om, hvad der skal bevares, og hvad der  

 må kasseres af folkeregistermateriale, er i medfør af lov om  

 offentlige arkiver fastsat i Kulturministeriets bekendtgørelse nr. 13  

 af 17. januar 1996 og Rigsarkivarens cirkulære nr. 17 af 25. januar  

 1996.
Af cirkulærets § 2, nr. 3, fremgår,  

 hvilket folkeregistermateriale, der skal bevares.
For materiale, som ikke  

 skal bevares, fremgår af bekendtgørelsens § 2, stk. 3,  

 at dette først må kasseres, når der ikke længere er  

 administrativt eller retligt behov for materialet.
Indenrigsministeriet skal  

 i den forbindelse henlede kommunalbestyrelsernes opmærksomhed på  

 behovet for bl.a. at bevare materiale i sager, som kan forventes at give  

 anledning til klagesager.
 Det bevaringspligtige folkeregistermateriale fra tiden  

 indtil 1978 kan afleveres til landsarkiverne eller til en kommunal  

 arkivinstitution oprettet i henhold til § 4 i lov om offentlige arkiver  

 m.v.
Landsarkiverne modtager bevaringspligtigt  

 folkeregistermateriale fra tiden indtil 1978 uanset den sædvanlige  

 30-års frist for aflevering.
Ved afleveringen skal materialet  

 være ordnet og pakket efter det modtagende arkivs anvisning.
 Landsarkiverne modtager bevaringspligtigt  

 folkeregistermateriale for tiden indtil 1978 til vederlagsfri opbevaring,  

 uanset den generelle regel om betaling for opbevaring af kommunale  

 arkiver.
 Kommunalbestyrelserne kan til eget brug fremstille  

 mikrofilm/-fiche af det papirfolkeregistermateriale, der afleveres.
 Den hidtidige forpligtelse til fremstilling af  

 mikrofilm/-fiche af folkeregistermateriale, som afleveres til Landsarkiverne,  

 er ophævet.
Hvis man har afleveret folkeregistermaterialet til  

 landsarkivet, påtager landsarkiverne sig at besvare  

 forespørgsler udfra det afleverede materiale.
I denne forbindelse  

 opkræver landsarkiverne betaling til dækning af de omkostninger,  

 der er forbundet med undersøgelsen og besvarelsen, efter reglerne om  

 indtægtsdækket virksomhed.
Dette gælder også ved  

 forespørgsler fra den afleverende kommune.
 Kommunalbestyrelser, der afleverer folkeregistermateriale  

 indtil 1978, skal henvise forespørgsler vedr. materialet til det  

 arkiv, der har modtaget materialet.
Kapitel 15 Klage og straf Det, der efter bestemmelsen i § 56 kan  

 påklages, er kommunalbestyrelsens afgørelser.
På  

 folkeregistreringsområdet træffer kommunalbestyrelsen  

 først og fremmest afgørelser om borgernes  

 bopælsregistrering, men bl.a. også om udlevering af oplysninger  

 fra CPR og de gamle folkeregistre.
Hvor kommunalbestyrelserne indsætter oplysninger i  

 CPR på grundlag af indberetninger til kommunalbestyrelsen fra andre  

 myndigheder, f.eks. statsamter, ministerialbogsførere, og domstole,  

 træffes der ikke nogen afgørelse i medfør af  

 CPR-lovgivningen, og der kan derfor ikke klages i medfør af denne  

 klagebestemmelse.
Evt. klage over indholdet af sådanne registreringer  

 må derfor rettes til den myndighed, der er ansvarlig for indholdet af  

 denne registrering eller denne myndigheds klageinstans.
Fristen på 4 uger for indgivelse af klager over  

 folkeregistrenes afgørelser løber fra det tidspunkt, klageren  

 har fået meddelelse om afgørelsen.
En afgørelse er  

 meddelt, når denne er kommet frem til adressaten.
Dette antages som  

 hovedregel at være tilfældet efter 1-2 dage ved almindelig  

 postgang.
Af retstekniske grunde kan det ikke kræves, at  

 afgørelsen skal være kommet til adressatens kundskab.
Hvis  

 subjektivt kundskab til afgørelsen krævedes, ville adressaten  

 kunne forhindre meddelelsen af en formodet bebyrdende afgørelse ved at  

 holde sig i forsætlig uvidenhed om denne.
Der er i klagereglerne ikke nogen bestemmelse om  

 opsættende virkning.
Dette skyldes, at det i mange af de sager, som der  

 er tale om, ikke giver fornuftig mening, idet selve afgørelsen ikke  

 indeholder retsvirkninger i form af et påbud eller et forbud.
 Klagen skal indgives til den kommunalbestyrelse, som har  

 truffet afgørelsen, da denne kommunalbestyrelse skal vurdere sagen,  

 herunder med de eventuelle nye oplysninger, som er anført i  

 klagen.
 Hvis kommunalbestyrelsen, som modtager klagen, giver  

 klageren medhold, skal den underrette klageren herom, hvorefter sagen er  

 afsluttet og ikke skal videresendes til Indenrigsministeriet.
Ved denne ekspeditionsform opnås, at mange  

 klagesager kan afgøres hurtigere, idet Indenrigsministeriet efter  

 § 56, stk. 2, kun skal gå ind i de sager, hvor  

 kommunalbestyrelsen fastholder sin afgørelse, og i sådanne  

 tilfælde ofte vil kunne påbegynde en realitetsbehandling uden  

 yderligere høringer af kommunalbestyrelserne og eventuel deraf  

 følgende forelæggelse for klageren.
Når  

 kommunalbestyrelsen fremsender klagen til Indenrigsministeriet sammen med sin  

 genvurdering af sagen, skal der vedlægges kopi af samtlige sagsakter  

 til brug for ministeriets sagsbehandling.
Bestemmelsen i § 56, stk. 3, afskærer ikke  

 kommunalbestyrelsen fra at ændre registreringen af en persons  

 bopæl længere tilbage end to år, men borgeren har intet  

 krav på en ændring.
Hvis kommunalbestyrelsen ændrer i  

 registreringer, som er mere end to år gamle, skal kommunalbestyrelsen  

 meddele borgeren ændringen i form af en afgørelse, hvorved  

 borgeren, som bestemmelsen er udformet, får lejlighed til at klage over  

 kommunalbestyrelsens afgørelse.
Indenrigsministeriets afvisning af en klage efter  

 § 56, stk. 4, vil være aktuel, hvis klagen er indgivet for  

 sent eller vedrører forhold, som man ikke længere vil kunne  

 klage over.
Konstateringen af overskridelse af fristerne vil ofte blive  

 afhængigt af den modtagende kommunalbestyrelses registreringer af  

 klagens modtagelse.
Det er derfor af den største betydning, at der  

 sker en omhyggelig registrering af tidspunktet for klagens modtagelse.
 En stadfæstelse vil finde sted, når  

 Indenrigsministeriet er enig i den afgørelse, som kommunalbestyrelsen  

 har truffet.
Ændring af afgørelsen vil modsat finde sted,  

 når Indenrigsministeriet har en anden vurdering af forholdene.
I  

 sådanne tilfælde kan Indenrigsministeriet umiddelbart samtidig  

 med afgørelsen berigtige registreringen i CPR.
 Hjemvisning tænkes forbeholdt de tilfælde,  

 hvor ministeriet finder, at den konkrete sag ikke af kommunalbestyrelsen er  

 blevet tilstrækkeligt belyst, herunder iagttagelse af reglerne i  

 forvaltningsloven, og eventuelt må vurderes ugyldig på grund af  

 mangelfuld sagsbehandling.
Der er intet maksimum for størrelsen af den  

 bøde, den pågældende efter § 58, stk. 1, kan  

 vedtage for at afslutte en sag om overtrædelse af CPR-loven.  

 Kommunalbestyrelsens fastsættelse af denne bøde sker under  

 hensyntagen til den pågældendes økonomiske forhold og  

 forseelsens grovhed, jf. straffelovens § 51, stk. 3.  

 Bødeforlæg gives af den kommunalbestyrelse, som efter CPR-lovens  

 § 10, stk. 1, foretager undersøgelsen af  

 pågældendes bopælsforhold.
Såfremt den  

 pågældende ikke godkender kommunalbestyrelsens  

 bødeforlæg, overgives sagen til politimesteren til videre  

 ekspedition.
 Henvisningerne til retsplejeloven i § 58,  

 stk. 2, vedrører kravet om skriftlighed samt indholdet af et  

 sådant bødeforlæg.
 Når bøden er betalt til kommunalbestyrelsen,  

 kan der efter § 58, stk. 3, ikke foretages yderligere  

 strafferetlige skridt overfor den pågældende i anledning af den  

 pågældende forseelse.
Kapitel 16 Ikrafttræden m.v.
 Opretholdelsen i § 59, stk. 3, af  

 cirkulæret om vej- og boligregistret skyldes planer i By- og  

 Boligministeriet om at samle vejregisteransvaret i lovgivningen om bygnings-  

 og boligregistrering.
 § 59, stk. 4, fjerner tvivl, om  

 igangværende klagesagers behandling skal ske efter de gamle regler  

 eller efter CPR-loven.
Indenrigsministeriet, den 23. juni  

 2000 Karen Jespersen /Torben Jerlach Bilag 1 Registrering af hændelser i udlandet 1. Indledning I forbindelse med registreringen i CPR skal der  

 jævnligt tages stilling til retstiftende begivenheder  

 (hændelser), som har fundet sted i udlandet.
Nedenfor er der givet  

 vejledning om, hvorledes det for de enkelte hændelser afgøres,  

 om disse kan registreres i CPR, og hvilken myndighed der eventuelt kan  

 spørges til råds i tvivlstilfælde.
Oversigten er ikke  

 udtømmende, idet der kun er medtaget tilfælde, som må  

 antages at forekomme ofte, og for hvilke det er fundet muligt at opstille  

 nogle regler.
2. Dokumentationskrav Generelt må man kræve, at der for de  

 nævnte hændelser vises et originalt dokument eller en genpart,  

 der er bekræftet af den udstedende myndighed.
Ved tvivl om ægtheden af et dokument kan der  

 kræves legalisering af dokumentet.
Legalisering vedrører  

 udstederens signatur og kompetence, som skal bekræftes af dennes  

 overordnede (typisk det pågældende ressortministerium). Den  

 overordnedes signatur skal igen bekræftes af det pågældende  

 lands udenrigsministerium, hvis signatur skal bekræftes af den stedlige  

 danske repræsentation.
Legalisering vil dels kunne være aktuel  

 for dokumenter, der stammer fra lande udenfor Europa (hvortil ingen dele af  

 Tyrkiet eller det tidligere Sovjetunionen medregnes), USA eller Canada dels  

 for sjældent forekommende dokumenter.
 Tvivlsspørgsmål kan i nogen tilfælde  

 også løses ved indhentning af udtalelser fra det  

 pågældende lands ambassade i Danmark eller fra danske ambassader  

 i udlandet via Udenrigsministeriet.
Det kan forlanges, at de forelagte dokumenter er affattet  

 på eller oversat til et forståeligt sprog.
En oversættelse  

 bør så vidt muligt være foretaget af en autoriseret  

 translatør eller af en ambassade eller anden offentlig myndighed.  

 Udgifterne herved skal afholdes af borgeren.
Nordiske statsborgere har dog  

 krav på gratis tolke- og oversættelseshjælp i sager, hvor  

 der træffes en afgørelse.
3. Forelæggelse af tvivlsspørgsmål Almindelige registreringstekniske spørgsmål  

 skal som hidtil forelægges for Indenrigsministeriet.
Det er  

 således kun, hvis der er tvivl om den retlige bedømmelse af  

 hændelserne, at der evt. skal ske forelæggelse for andre  

 myndigheder.
 Inden forelæggelsen for andre myndigheder, skal  

 kommunalbestyrelserne sørge for, at der er indhentet den  

 nødvendige dokumentation for den påberåbte hændelse  

 samt de nødvendige oplysninger til bedømmelsen af  

 domicilspørgsmålet (jf. nedenfor), således navnlig  

 oplysning om den pågældende persons nationalitet, bopæl  

 eller ophold i Danmark eller udlandet, varigheden heraf, planer for fremtiden  

 m. h. t. arbejde, ophold eller bopæl.
4. Domicilbegrebet En persons retstilling er i visse tilfælde  

 afhængig af personens domicil (bopæl). Det sædvanlige  

 domicilbegreb kræver en samlet vurdering af personens ophold, planer om  

 fremtidigt ophold og tilknytning til landet iøvrigt.
Det fremgår  

 heraf, at domicilbegrebet ikke er (helt) det samme som folkeregistreringens  

 bopælsbegreb.
Som udgangspunkt kan man dog gå ud fra, at en  

 person skal behandles som havende dansk domicil, hvis vedkommende uden  

 afbrydelse har folkeregisteradresse her i landet før og efter den  

 pågældende hændelse.
En person må ligeledes antages  

 at have domicil i Danmark, uanset at vedkommende ikke er tilmeldt CPR, hvis  

 der på anden måde er bevaret tilknytning til Danmark. (Dette vil  

 f.eks. forekomme, hvis vedkommende er udstationeret eller er på en  

 længere rejse og agter at vende tilbage til Danmark.) Spørgsmål vedrørende domicil i  

 forbindelse med hændelser i udlandet afgøres af den myndighed,  

 der i øvrigt har afgørelsen af den sag, der er rejst.
5. De enkelte hændelser 5.1 Fødselsdato For nordiske statsborgere - som her og iøvrigt i  

 bilaget omfatter danske statsborgere - der er født i udlandet, kan  

 dokumentation for fødselsdato ved førstegangsindrejse ske ved  

 forevisning af eget pas, fødselsattest, udskrift af  

 civilstandsregister, internordisk flytteattest eller anden dokumentation, som  

 efter et konkret skøn er lige så god.
 Nordiske statsborgeres ønske om  

ændring af en tidligere registreret fødselsdato skal  

 altid forelægges for Indenrigsministeriet til afgørelse bilagt  

 dokumentation for rigtigheden af den nu angivne fødselsdato.
For ikke-nordiske statsborgere træffes  

 afgørelsen om den korrekte fødselsdato ved såvel  

 førstegangsindrejse som ved senere anmodninger om ændringer af  

 udlændingemyndighederne.
Dog skal fastlæggelse af  

 fødselsdatoen for udenlandske børn, der er kommet her til  

 landet med henblik på adoption, foretages af Civilretsdirektoratet.
 Hvis den ikke-nordiske statsborger ikke har dokumentation  

 for fødselsdato (i pas eller andre legimationspapirer eller i  

 overgivelsesbrev) og heller ikke angiver at vide, hvornår  

 fødselsdagen er, skal udlændingemyndighederne, inden der  

 kan ske en registrering i CPR, fastsætte en skønsmæssig  

 fødselsdato.
 En evt. anmodning fra en ikke-nordisk statsborger om  

 ændring i den tidligere fastsatte fødselsdato skal sendes  

 direkte til de myndigheder, som har haft ansvaret for den oprindelige  

 fastlæggelse her i landet af fødselsdagen.
 Bopælskommunen vil dog selv kunne ændre  

 egentlige indrapporteringsfejl.
5.2 Køn Indenrigsministeriet ændrer kun en persons  

 personnummer som følge af kønsskifte foretaget i udlandet,  

 når kønsskiftet af den pågældende har været  

 forelagt Civilretsdirektoratet, og dette har meddelt Indenrigsministeriet, at  

 kønsskiftet efter danske regler må anses for tilendebragt.
5.3 Navn Hvis en person bliver døbt, viet eller får en  

 egentlig navneændring i udlandet, mens vedkommende har domicil her i  

 landet, har det ingen retsvirkning for den pågældendes navn  

 efter dansk ret, og navnet kan ikke ændres i CPR med den anførte  

 begivenhed som begrundelse.
Kommunalbestyrelsen må i stedet for henvise  

 den pågældende til at få navnet ændret ved navnebevis  

 i statsamtet.
Færøske ministerialbøger anses for  

 danske i navnelovens forstand, hvilket betyder, at personer, som er  

 domicileret her i landet, men er tilført ministerialbogen på  

 Færøerne, kan ændre navn ved anmeldelse til  

 ministerialbogen på Færøerne, idet de dog skal  

 følge dansk navnelovgivning ved anmeldelsen.
Som følge heraf  

 vil sådanne navneændringer også skulle registreres i  

 CPR.
 Havde en person domicil i udlandet på det  

 tidspunkt, hvor navneskiftet angives at have fundet sted, er det  

 navnereglerne i dette land, som er afgørende.
 Tvivlsspørgsmål kan forelægges for det  

 stedlige statsamt.
For nordiske statsborgere, der er født i  

 udlandet, kan det korrekte navn konstateres ved forevisning af personens pas,  

 fødselsattest, udskrift af et civilstandsregister eller internordisk  

 flytteattest.
Hvis de pågældende tidligere har haft en  

 ikke-nordisk nationalitet kan yderligere undersøgelser i visse  

 tilfælde være påkrævede.
For ikke-nordiske statsborgere træffes  

 afgørelse om det korrekte navn af udlændingemyndighederne  

 både ved førstegangsregistreringen og ved efterfølgende  

 ansøgninger om navnerettelser (modsat aktuelt ønske om  

 navneændring i Danmark, hvor den pågældende henvises  

 til statsamtet). Anmodning om navnerettelse skal derfor altid  

 fremsættes overfor udlændingemyndighederne.
Enhver tvivlsom sag  

 forelægges for Civilretsdirektoratet via det stedlige statsamt.
 Egentlige indrapporteringsfejl kan dog rettes af  

 bopælskommunen efter kontakt med den kommunalbestyrelse, som har  

 foretaget fejlindrapporteringen.
Justitsministeriets indfødsretskontor vil, i  

 tilfælde hvor der er tvivl om en ansøgers navn, som hovedregel  

 optage den pågældende på forslaget til  

 indfødsretsloven under samme navn, som er registreret i CPR.
I de  

 enkelte tilfælde, hvor der ved indfødsretskontorets behandling  

 fremgår, at der er tale om en fejlagtig registrering af navn i CPR,  

 kontakter indfødsretskontoret Indenrigsministeriets CPR-kontor,  

 således at der kan sikres overensstemmelse mellem navn på  

 indfødsretsbevis og registreringen i CPR.
5.4 Civilstand 5.4.1 Ægteskab Ægteskab indgået i udlandet betragtes normalt  

 som gyldigt her i landet, hvis det er gyldigt efter det  

 pågældende lands regler.
Undtagelse gælder, hvis  

 ægteskabet må anses for stridende mod grundlæggende danske  

 retsprincipper, f.eks. hvis den ene part ikke har været til stede ved  

 vielsen.
 Har en person ikke dokumentation for en oplysning om et  

 ægteskab indgået i udlandet, og kan dette heller ikke skaffes,  

 må kommunen kræve oplysning om navn og fødselsdato for  

 ægtefællen samt dato og sted for ægteskabets  

 indgåelse og registrere ægteskabet på dette grundlag.  

 Samtidig må kommunen forklare den pågældende, at han  

 fremover i Danmark vil blive behandlet som en gift person, indtil der  

 fremvises dokumentation for ægteskabets ophør.
 Hvis udlændinges vielse fremgår af  

 opholdstilladelser/-beviser eller lignende fra udlændingemyndighederne,  

 kan disse oplysninger uden videre lægges til grund for registreringen i  

 CPR, men udlændingemyndighederne kan ikke spørges om  

 vielsesstedet og -tidspunktet.
Et ægteskab, som er indgået i udlandet,  

 før parterne er skilt fra eventuelle tidligere ægtefæller,  

 er gyldigt.
Som ægteskabsdato for det nye ægteskab indrapporteres  

 skilsmissedatoen for det gamle ægteskab, hvis denne skilsmisse har  

 fundet sted ved dansk myndighed.
Hvis skilsmissen er en realitet, når bigamien  

 opdages, foretages intet yderligere.
Er de pågældende derimod  

 fortsat gift med de gamle ægtefæller, skal Civilretsdirektoratet  

 orienteres med henblik på evt. omstødelse af det nye  

 ægteskab.
 Iøvrigt kan tvivlsspørgsmål om  

 gyldigheden af et ægteskab indgået i udlandet forelægges  

 direkte for Civilretsdirektoratet.
5.4.2 Registreret partnerskab Registreret partnerskab indgået i Norge og Sverige  

 antages at være gyldigt i Danmark.
Spørgsmålet om  

 gyldigheden af registreret partnerskab indgået i andre lande  

 forelægges for Civilretsdirektoratet.
5.4.3 Skilsmisse En udenlandsk skilsmisse er som udgangspunkt gyldig her i  

 landet under forudsætning af, at den ikke længere kan ankes eller appelleres, ikke strider mod grundlæggende danske retsprincipper, hvilket  

 den f.eks. vil gøre, hvis den ene part ensidigt har forstødt  

 den anden, er gyldig efter det lands ret, hvor skilsmissen er opnået,  

 og er givet i et land, hvortil mindst en af parterne på  

 skilsmissetidspunktet havde en tilknytning i form af bopæl eller  

 statsborgerret, eller hvor en forudgående separation har fundet  

 sted.
 Tvivlsspørgsmål om gyldigheden af en  

 skilsmisse forelægges for Civilretsdirektoratet.
 Hvis der er tale om en ikke-nordisk udlænding,  

hvis skilsmisse udlændingemyndighederne tidligere har taget  

 stilling til, følges disses opfattelse af gyldigheden af skilsmissen,  

 ligesom evt. efterfølgende tvivlsspørgsmål  

 vedrørende sagen forelægges for dem.
5.5 Statsborgerret Har en person både dansk og anden statsborgerret,  

 registreres vedkommende som dansk i CPR.
Statsborgerretten for nordiske statsborgere, der er  

 født i udlandet, kan dokumenteres ved forevisning af vedkommendes eget  

 pas eller optagelse i nordisk statsborgers pas.
Optagelse i en anden persons  

 pas bør efter omstændighederne ledsages af en udskrift af  

 civilstandsregistret i det pågældende fødeland, hvoraf det  

 skal fremgå, hvor og hvornår barnet er født, og hvem, der  

 er dets forældre.
 Ifølge loven fra 1950 om ophævelse af Dansk-  

 Islandsk Forbundslov m.m. tilkommer den særlige status »ligeret med  

 danske statsborgere« (statsborgerretskode 5105) kun islandske statsborgere,  

 der den 6. marts 1946 var bosat i Danmark, samt islandske statsborgere, som  

 havde været bosat i Danmark på et tidspunkt de sidste 10 år  

 inden den 6. marts 1946. Loven skal forstås således, at den ret,  

 der tilkommer voksne personer efter loven, ikke gælder disses  

 børn eller ægtefælle, som - for at få rettighederne  

 - selvstændigt må opfylde lovens betingelser.
 Afgørelsen af ikke-nordiske  

 udlændinges nationalitet træffes af  

 udlændingemyndighederne.
 Er det undtagelsesvis ikke muligt at fastslå  

 statsborgerretten, registreres den pågældende med statsborgerret  

 »»udlandet«, evt. med den pågældende verdensdel.
5.6 Slægtskab Slægtskabsregistreringer i CPR er alene udtryk for  

 slægtskab konstateret mellem forældre og børn.  

 Indrapporteringen sker kun for barnet, hvorfra det automatisk  

 overføres til forældrene, hvis disse også er registreret i  

 CPR.
Det betyder, at der ikke sker registrering af slægtskab, hvis  

 barnet ikke er registreret i CPR.
5.6.1 Biologisk slægtskab Slægtskab for børn født af nordiske  

 forældre i udlandet kan dokumenteres ved udskrift af  

 civilstandsregister eller internordisk flytteattest.
Hvis slægtskab mellem et barn og dets forældre  

 fremgår af opholdstilladelser/-beviser fra  

 udlændingemyndighederne, kan oplysningen herom uden videre lægges  

 til grund ved registreringen i CPR.
Sådanne  

 slægtsskabsoplysninger findes i visse tilfælde på  

 flygtninges overgivelsesbreve samt på de såkaldte  

 »børnebreve«.
Skal der gennemføres faderskabssag, sker  

 dette efter de danske regler i alle tilfælde, hvor en fødsel  

 finder sted her i landet.
Spørgsmålet om udenlandsk  

 faderskabsanerkendelse er derfor kun aktuelt, hvis barnet indrejser efter  

 fødslen, og der på dette tidspunkt foreligger en udenlandsk  

 faderskabsanerkendelse.
Efter loven om nordiske faderskabsafgørelser har  

 dom om eller anden fastsættelse af faderskab i et andet nordisk land  

 bindende virkning her i landet medmindre, dette er i strid med en endelig dansk dom eller administrativ  

 afgørelse, som blev indledt før den nordiske, der i Danmark eller udlandet verserer en faderskabssag, som er rejst  

 før den nordiske, eller hvis anerkendelsen ville være åbenbart uforenelig  

 med grundlæggende danske retsprincipper.
 Danmark har desuden tiltrådt en  

 Europarådskonvention, hvorefter faderskab til ethvert barn født  

 udenfor ægteskab kan godtgøres eller fastslås ved  

 frivillig anerkendelse eller ved retslig afgørelse.
For andre udenlandske faderskabssager er det ikke muligt  

 at fastsætte nærmere retningslinier.
Disse sager må, hvis  

 der er tvivl om afgørelsen har gyldighed her i landet,  

 forelægges for Civilretsdirektoratet gennem det stedlige statsamt.
5.6.2 Adoption Det er blandt andet en betingelse for at anerkende en  

 adoption gennemført i udlandet, at adoptivforældrene ikke havde  

 bopæl her i landet på adoptionstidspunktet.
Tvivlsspørgsmål om gyldigheden af udenlandske  

 adoptioner, domicilspørgsmål i adoptionssager og andre  

 adoptionsretlige spørgsmål kan forelægges for  

 Civilretsdirektoratet, der er den kompetente myndighed på  

 adoptionsområdet.
Civilretsdirektoratet afgiver efter praksis  

 udtalelser om disse spørgsmål.
Er en adoption gennemført i udlandet,  

før adoptanterne og barnet fik bopæl i Danmark,  

 forelægges sagen for udlændingemyndighederne, der kan  

 forelægge spørgsmålet om adoptionens gyldighed for  

 Civilretsdirektoratet.
Er adoptanterne statsborgere i et af de nordiske  

 lande, forelægges spørgsmålet om adoptionens gyldighed for  

 Civilretsdirektoratet direkte.
5.7 Under værgemål En umyndiggørelse af en nordisk statsborger i et  

 nordisk land har retsvirkning her i landet.
Alle andre tilfælde af  

 umyndiggørelse i udlandet bortfalder formentlig, når den  

 pågældende bosætter sig her i landet.
 Tvivlsspørgsmål forelægges for  

 Civilretsdirektoratet.
5.8 Folkekirkeforhold Tilflyttere, der oplyser, at de er medlemmer af et  

 evangelisk-luthersk trossamfund i udlandet, skal - uden at de skal  

 afkræves dokumentation for medlemskabet - orienteres om, at de vil  

 blive registreret som medlemmer af folkekirken.
Normalt vil kun tilflyttere  

 fra de nordeuropæiske lande eller Nordamerika falde ind herunder.  

 Specielt kan nævnes, at de fleste finner tilhører den  

 evangelisk-lutherske kirke i Finland, men at der også er en del, som  

 tilhører den græsk-katolske kirke.
Udmeldelse af den danske folkekirke under ophold i  

 udlandet sker ved skriftlig anmeldelse til sognepræsten i det sogn her  

 i landet, hvor den pågældende senest havde bopæl.
Derfra  

 vil det være indrapporteret til personens sidste bopælskommune,  

 der har indrapporteret det til CPR, hvis personen har dansk personnummer.
Tvivlsspørgsmål om, hvorvidt en person  

 af andre grunde skal anses for medlem/ikke medlem af folkekirken på  

 grund af hændelser under ophold i udlandet, forelægges for den  

 kirkebogsførende sognepræst i det sogn, hvor medlemmet senest  

 havde bopæl.
Sognepræstens afgørelse kan indbringes for  

 biskoppen i det pågældende stift.
5.9 Dødsfald Dødsfald i udlandet registreres af kommunerne,  

 når den afdøde stod registreret som boende i landet, i de  

 øvrige tilfælde sker registreringen af Indenrigsministeriet.
Kommunalbestyrelsernes registrering af  

 sådanne dødsfald forudsætter altid enten forevisning af  

 original eller bekræftet kopi af dødsattest udstedt af det  

 pågældende lands kompetente myndighed eller tilsvarende  

 dødsformodningsdom eller kendelse om, at den pågældende  

 skal anses for død.
For lande uden for Europa (hvortil ingen dele af  

 Tyrkiet eller det tidligere Sovjetunionen medregnes), USA eller Canada skal  

 de pågældende dokumenter altid være legaliseret.  

 Kommunalbestyrelsernes registrering af dødsfald efter underretning fra  

 Rigspolitichefen via Indenrigsministeriet kan dog ske uden yderligere  

 dokumentation, idet denne dokumentation har været forelagt for  

 Rigspolitichefen.
 Hvis kommunalbestyrelsen forgæves har anmodet om  

 dokumentation som nævnt ovenfor, skal evt.  

 tvivlsspørgsmål, om der undtagelsesvis kan accepteres andet  

 grundlag for registrering af et dødsfald, f.eks. fordi det oplyses, at  

 der ikke udstedes dødsattester i det pågældende land,  

 forelægges for Indenrigsministeriet.
 Bliver en kommunalbestyrelse bekendt med et  

 dødsfald, som formodes ikke at være anmeldt til skifteretten,  

 efter § 4, stk. 1, i lov om skifte af dødsboer har  

 kommunalbestyrelsen en pligt til at give skifteretten i den retskreds, hvor  

 afdøde havde sin bopæl, meddelelse om dødsfaldet.
 Kommunalbestyrelserne har dog ikke pligt til at  

 iværksætte nærmere undersøgelse af, hvorvidt en  

 oplysning om et dødsfald, der eksempelvis alene er modtaget som en  

 oplysning fra et familiemedlem til den afdøde, er korrekt.  

 Folkeregistrene har kun pligt til at give meddelelsen videre til  

 skifteretten, hvorefter skifteretten så kan foranstalte en  

 undersøgelse af, hvorvidt meddelelsen er korrekt eller ej.
Indenrigsministeriet registrerer ligeledes  

 dødsfald, der er dokumenteret ved en dødsattest som nævnt  

 ovenfor.
Herudover registrerer ministeriet i visse tilfælde uden  

 ledsagende dødsattest dødsfald i udlandet, dog aldrig efter  

 anmeldelse fra private.
6. Internordisk flytteattest Oplysninger, der fremgår af en internordisk  

 flytteattest, kan normalt lægges uprøvet til grund ved  

 folkeregistreringen.
Registrering af et dødsfald kan dog aldrig  

 baseres alene på oplysning på attesten.
Hvor der måtte vise  

 sig uoverensstemmelser mellem oplysningerne på flytteattesten og andre  

 dokumenter, må disse uoverensstemmelser i fornødent omfang  

 søges afklaret ved henvendelse til udstederen af den internordiske  

 flytteattest, 7. Adresser og telefonnumre Civilretsdirektoratet, Æbeløgade 1, 2100  

 København Ø, tlf. 33 92 33 02.
 Indenrigsministeriet, CPR-kontoret, Datavej 20,  

 Postboks 269, 3460 Birkerød, tlf. hovednummer: 45 94 03 00, juridisk  

 sektion: 45 94 03 10, journalen: 45 94 03 15, brugerservice 45 94 03 25.
 Udlændingestyrelsen, Ryesgade 53, 2100  

 København Ø, tlf. 35 36 66 00.
 Justitsministeriet, Indfødsretskontoret,  

 Slotholmsgade 13, 3. sal, 1218 K, tlf. 33 95 42 70.
 Kirkeministeriet, Frederiksholms Kanal 21, 1220  

 København K, tlf. 33 92 33 90.
Bilag 2 Eksempler på offentlige myndigheder og  

 private I)	Offentlige myndigheder Advokatnævnet ATP Arbejdsformidlingen Bobestyrere Boligselskabernes Landsbyggefond og Byggeskadefonden Danmarks Nationalbank Danmarks Radio Danmarks Statistik Dansk Institut for Klinisk Epidemiologi Danske ambassader i udlandet Datatilsynet DSB Forbrugerklagenævnet Fredningsnævn Grundejernes Investeringsfond Handelshøjskoler og disses afdelinger Hjemmeværnet Jordfordelingskommissioner Kommunale fællesskaber, dvs selskaber godkendt efter § 60 i den  

 kommunale styrelseslov Kommunale pantefogeder Lærerråd og skoleråd i folkeskolen Lønmodtagernes Dyrtidsfond Lønmodtagernes Garantifond Offentlige sygehuse Pensionskassen for Højskoler, Landbrugsskoler og  

 Husholdningsskoler Post Danmark Påtaleudvalget efter den kommunale tjenestemandsret Regionale naturgasselskaber (som alle er kommunale fællesskaber) Retslægerådet Socialforskningsinstituttet Stævningsmænd2) Udviklingscenter for Folkeoplysning og Voksenundervisning II)	Private Advokater3) Advokatrådet A-kasser, statsanerkendte Ambassader og øvrige repræsentationer for fremmede lande Amtsrådsforeningen i Danmark Anerkendte trossamfund4) Begravelsesforretninger Boligforeninger og -selskaber Dansk Flygtningehjælp Det Danske Center for Menneskerettigheder DONG Fagforeninger Forsikringsselskaber Frelsens Hær Friskoler og private grundskoler Kommunernes Landsforening Kreditforeninger Kreditoplysningsbureauer Kræftens Bekæmpelse Meningsmålingsinstitutter Niels Brock Handelsskole Pengeinstitutter Privatpraktiserende læger og speciallæger Privatpraktiserende tandlæger Revisorer SAS Teledanmark (herunder telefonselskaber) TV 2 III)	Vejledende principper for afgørelsen af, om der er tale om  

 en offentlig myndighed Institutioner, foreninger og selskaber m.m. der er  

 organiseret på privatretligt grundlag, falder som udgangspunkt udenfor  

 den offentlige forvaltning og anses som private.
 Dette gælder, uanset om den virksomhed, der  

 udøves, ganske kan ligestilles med den, der sædvanligvis  

 udøves af forvaltningsmyndigheder, eller udføres efter  

 påbud eller aftale med en forvaltningsmyndighed.
Hvis en privatretligt organiseret institution m.m, som  

 varetager opgaver, der normalt henregnes til den offentlige forvaltning,  

 får tilskud fra det offentlige, kan dette ikke antages at  

 medføre, at institutionen må siges at være en del af den  

 offentlige forvaltning.
Kun hvis den tilskudsgivende myndighed har gjort det  

 til en betingelse for ydelse af tilskuddet, at virksomheden indordnes under  

 mere eller mindre intensiv regulering, tilsyn og kontrol fra det offentliges  

 side, således at den private råden i realiteten er bragt til  

 ophør, må institutionen anses som en del af den offentlige  

 forvaltning.
Dette gælder private daginstitutioner, der henregnes til  

 den offentlige forvaltning, når der med kommunalbestyrelsen er  

 indgået en driftsoverenskomst, der medfører intensiv offentlig  

 regulering, tilsyn og kontrol.
Optagelse på finansloven med driftsbevilling  

 og personale vil normalt indebære, at institutionen er en del af den  

 offentlige forvaltning.
Dette gælder f.eks.
DSB.
Institutioner, der er oprettet ved lov, vil normalt altid  

 være en del af den offentlige forvaltning.
Dette gælder f.eks.  

 Danmarks Radio.
 For institutioner, som er oprettet ved aktstykke,  

 dvs. ved forelæggelse for Folketingets Finansudvalg, er formodningen,  

 at de er en del af den offentlige forvaltning.
 2)   Gælder i det omfang  

 stævningsmanden varetager en opgave for domstolene, men derimod ikke,  

 hvis stævningsmanden handler for en privat person eller virksomhed.
 3)   Hvis en advokat er ansat af  

 skifteretten til at behandle et offentligt bo, skal advokaten i den  

 forbindelse behandles som en offentlig myndighed.
 4)   I det omfang,  

 der indhentes oplysninger som led i en indberetningspligt til CPR eller til  

 førelse af ministerialbøger, skal trossamfundet behandles som  

 en offentlig myndighed.
 1)   Efter § 28, stk. 1, i  

 forvaltningsloven må oplysninger om enkeltpersoners rent private  

 forhold, herunder oplysninger om race, religion og hudfarve, om politiske,  

 foreningsmæssige, seksuelle og strafbare forhold samt oplysninger om  

 helbredsforhold, væsentlige sociale problemer og misbrug af  

 nydelsesmidler og lignende, ikke videregives til anden  

 forvaltningsmyndighed.
