Indholdsfortegnelse Indledning Kommunalbestyrelsens og amtsrådets  

 generelle opgaver 1 Kommunalbestyrelsens opgaver vedrørende børn og unge 2 Almindelig rådgivning og vejledning 3 Rådgivning i utraditionelle omgivelser 4 Andre rådgivningstilbud 5 Når der er behov for andet end rådgivning 6 Tilsyn 7 Særlig vejledning til forældre eller andre, der sørger for et barn 8 Bistand ved udpegning af forældremyndighedsindehaver 9 Økonomisk hjælp til forsørgelse af barnet 10-11 Nedsættelse af børn og unge-udvalget Amtsrådets opgaver 12-13 Kommunalt/amtskommunalt samarbejde 14 Amtskommunernes rådgivende virksomhed m.v.
15-16 Amtskommunale institutioner for børn og unge Almindelige bestemmelser, herunder reglerne  

 om tavshedspligt og 17 Generelt 18-19 Tavshedspligt 20 Begrænsninger i tavshedspligten 21-23 Underretningspligt 24 Indhentelse og videregivelse af oplysninger 25 Fortrolige oplysninger 26 Ansøgningssager 27 Særligt om samtykke fra den unge, der er fyldt 15 år 28-29 Hvilke oplysninger er der behov for 30 Generelt om sagsbehandlingen Særlig støtte til børn og unge 31-34 Undersøgelser 35 Tvangsmæssig gennemførelse af undersøgelser 36 Krav til redegørelsen for undersøgelsens resultater 37 Særligt om høring m.v. af barnet eller den unge Individuelle foranstaltninger 38-39 Betingelserne for at iværksætte foranstaltninger 40 Hvem skal give samtykke 41 De enkelte foranstaltninger 42 Ad § 33, stk. 2, nr. 1 43 Ad § 33, stk. 2, nr. 2 44 Ad § 33, stk. 2, nr. 3 45 Ad § 33, stk. 2, nr. 4 46 Ad § 33, stk. 2, nr. 5 47 Ad § 33, stk. 2, nr. 6 48 Ad § 33, stk. 2, nr. 7 49 Ad § 33, stk. 2, nr. 8 50 Ad § 33, stk. 2, nr. 9 51 Skattemæssige konsekvenser af økonomisk støtte efter § 33, stk. 2, nr.  

 7-9 52 Ad § 33, stk. 2, nr. 10 53 Unge forældre under 18 år 54 Domfældte 55 Bistandslovens § 34 56 Delegationsforbud 57 Barnets holdning til foranstaltninger 58-60 Ophør af foranstaltninger 61 Det sociale ankenævns og Den sociale Ankestyrelses beføjelser uden  

 klage Anbringelse uden for hjemmet.
Udarbejdelse af planer og samtykke 62 Planer 63-64 Planens enkelte elementer 65 Samtykke 66 Særligt om fælles forældremyndighed Foranstaltninger der kan gennemføres  

 tvangsmæssigt 67-68 Afgørelser der træffes af børn og unge-udvalget 69 Undersøgelse 70-72 Anbringelse uden for hjemmet 73 Utilstrækkelig omsorg, vold eller andre alvorlige overgreb 74 Misbrugsproblemer, kriminel adfærd eller andre svære sociale  

 vanskeligheder hos barnet eller den unge 75 Andre adfærds- eller tilpasningsproblemer hos barnet eller den unge 76 Hjælpemulighederne i hjemmet skal være udtømt 77 Anvendelse af tvangsreglerne uanset samtykke fra indehaveren af  

 forældremyndigheden 78 Genbehandling 79 Frister for genbehandling 80 Ændring af opholdssted 81 Særligt om anbringelse af den unge, der er fyldt 15 år 82 Særligt om gennemførelse af lægelig undersøgelse eller behandling af  

 barnet eller den unge 83 Betingelserne for at iværksætte en lægelig undersøgelse eller  

 behandling 84 Barnets eller den unges stilling 85 Tilfælde, der falder uden for § 35 b Fremgangsmåden ved foranstaltninger, der gennemføres tvangsmæssigt 86 Børn og unge-udvalget 87 Aktindsigt m.v.
88 Advokatbistand 89 Advokatsalær 90 Særligt om muligheden for en personlig støtte for barnet eller den unge  

 (bisidder) 91 Forelæggelse for børn og unge-udvalget 92-93 Elementerne i indstillingen 94 Foretræde for udvalget 95 Dommerens opgaver i børn og unge-udvalget 96 Den pædagogisk-psykologisk sagkyndige 97 Sagens afgørelse i børn og unge-udvalget 98 Fuldbyrdelse af tvangsmæssige beslutninger 99 Foreløbige foranstaltninger 100 Betingelserne for at træffe en foreløbig beslutning 101 Kompetencen til at træffe foreløbige beslutninger 102 Meddelelsen om den foreløbige beslutning 103 Godkendelse af en foreløbig beslutning 104-105 Hvor længe gælder en foreløbig beslutning 106 Klage over foreløbige beslutninger 107 Ankestyrrelsens kompetence vedrørende foreløbige beslutninger Døgnophold og retsstillingen under  

 anbringelsen 108-109 Valg af opholdssted 110-111 Kommunens opgaver ved den konkrete anbringelse 112 Kost- og efterskoler 113 Plejeanbringelse hos biologiske forældre 114 Plejeforældre får tillagt forældremyndigheden over plejebarnet 115 Ophold uden for Danmark Kommunens opgaver under børn og unges ophold uden for hjemmet 116 Tilsyn med barnet og den unge 117 Revision af planen 118 Opfølgning af planen 119 Ændring af opholdssted 120 Amtskommunens opgaver under børns og unges ophold uden for hjemmet Samvær og kontakt 121 Samvær og kontakt med forældrene 122 Særlig om samværsret der er aftalt eller fastsat efter myndighedsloven 123 Regulering af samvær og kontakt 124-126 Afbrydelse af forbindelsen m.v.
127 Andre begrænsninger i samvær og kontakt 128 Samvær og kontakt med andre end forældrene 129 Forældrenes og barnets eller den unges betaling 130 Hjemgivelse 131 Frivillige anbringelser 132 Særligt om tilfælde med samtykke fra unge, der er fyldt 15 år 133 Tvangsmæssigt gennemførte anbringelser 134 Den praktiske hjemgivelse Godkendte opholdssteder, herunder  

 familiepleje og døgninstitutioner 135 Forskellige typer af formidlet døgnophold 136-137 Opholdssteder for børn og unge 138 Plejefamilier, egne værelser, kollegier m.v.
139-140 Opholdssteder med fast budget 141 Indholdet af kommunens godkendelsesbeføjelse 142 Socialpædagogiske skibsprojekter 143 Skibsprojekter med mellem 2 og 10 unge ombord 144-145 Skibsprojekter for 1 ung 146-152 Døgninstitutioner Driftsmæssige forhold vedrørende  

 døgnforanstaltninger for børn og 153-156 Økonomi Daglig drift 157 Særligt om opholdssteder Særligt om døgninstitutioner 158 Ledelse 159 Elevindflydelse 160 Medarbejderindflydelse 161 Forældreindflydelse 162 Personale 163-165 Det pædagogiske arbejde 166 Offentlig omtale eller kritik, rømninger m.v.
167 Tavsheds- og oplysningspligt 168-170 Tilsyn med døgnophold 171-172 Erstatning 173 Ekstraordinær anbringelse som led i civilt beredskab 174-175 Lommepenge, arbejdsvederlag og andre ydelser under opholdet uden  

 for hjemmet 176-177 Andre bestemmelser Privat familiepleje 178 Generelt om privat familiepleje 179 Hvornår kræves plejetilladelse 180 Udstedelse af plejetilladelse 181 Længerevarende plejeforhold 182 Plejeforhold hos nære slægtninge 183 Plejeforhold med henblik på adoption 184 Udenlandske børn 185 Biologiske forældre uden del i forældremyndigheden 186 Tilsyn med børn i privat familiepleje 187 Flytning til ny kommune 188 Ferie- og rekreationsophold, der formidles af private foreninger og  

 lignende 189 Ophør af privat familiepleje 190-191 Afslag på flytning eller hjemtagelse 192 Hvilken kommune træffer beslutning om flytning/hjemtagelse Adoption uden samtykke 193 Generelt 194 Adoptionsreglerne 195 Kommunens medvirken Klageregler 196 Generelt om klageregler 197 Beslutninger omfattet af den almindelige klageregel Særregler 198 Klage til Den Sociale Ankestyrelse og landsretten 199 Domstolsprøvelse 200 Andre særregler Finansiering 201 Overgangsregler 202-203 Bestemmelser som vejledningen erstatter 204 Indledning Ved lov nr. 501 af 24. juni 1992, jf. lovbekendtgørelse nr. 829 af 1.  

 oktober 1992, er der gennemført en række ændringer i bistandslovens regler  

 vedrørende børn og unge. Ændringerne har virkning fra den 1. januar 1993.
Denne vejledning beskriver de nye regler.
I vejledningen er endvidere  

 indarbejdet de bestemmelser fra Socialstyrelsens vejledning nr. 3 af 27. juli  

 1988 om bistandslovens bestemmelser om døgnophold for børn og unge, som ikke  

 er berørt af lovændringen.
 Det har været et grundlæggende princip for udformningen af de nye regler,  

 at alle former for støtte til børn og unge og deres familier skal tage sit  

 udgangspunkt i, at hjælpen skal ydes med respekt for familiens integritet.
 Herudover er den udbyggede beskrivelse af de mulige hjælpeforanstaltninger  

 en tydeliggørelse af sammenhængen mellem døgnforanstaltninger og andre  

 foranstaltninger for børn og unge, og at døgnforanstaltninger kun er en del  

 af den samlede vifte af handlemuligheder.
 Som nogle væsentlige punkter i de nye regler kan nævnes:
- krav om en grundig undersøgelse, inden der iværksættes foranstaltninger - krav til indholdet af den redegørelse, der skal udarbejdes på grundlag  

 af undersøgelsen - beskrivelse af de foranstaltningstyper, der enkeltvis eller i  

 kombination kan tilbydes familien - krav om udarbejdelse af en plan for opholdet, forinden et barn eller en  

 ung anbringes uden for hjemmet - krav om et informeret samtykke ved anbringelse uden for hjemmet - præcisering af retsstillingen under anbringelsen - styrkelse af barnets og den unges rettigheder.
 I tilslutning til disse ændringer er der tillige sket en ændring af  

 finansieringsreglerne, således at udgifterne til samtlige foranstaltninger,  

 bortset fra dagtilbud, deles ligeligt mellem kommune og amtskommune.
 Særligt for så vidt angår foranstaltninger, der kan gennemføres  

 tvangsmæssigt kan fremhæves:
- tydeliggørelse af betingelserne for tvangsmæssig anbringelse - udbyggede procedureregler til styrkelse af retssikkerheden - udvidelse af adgangen til advokatbistand - ændrede regler for sammensætningen af det kommunale udvalg (børn og  

 unge-udvalget), der træffer afgørelse i tvangssager, samt tildeling af  

 stemmeret til dommeren og den pædagogisk-psykologisk sagkyndige I tilslutning til lovændringen er der udsendt en bekendtgørelse, der  

 fastsætter forretningsordenen for børn og unge-udvalgene.
Socialministeriets  

 bekendtgørelse nr. 889 af 30. oktober 1992 er optrykt som bilag til  

 vejledningen.
 Hvor der henvises til en paragraf uden nærmere angivelse, er der tale om  

 en bestemmelse i bistandsloven, mens titel er angivet ved alle andre  

 forskrifter, der henvises til.
Kommunalbestyrelsens og amtsrådets  

 generelle opgaver Kommunalbestyrelsens opgaver vedrørende børn og unge 1. I § 28 fastslås en almindelig forpligtelse for  

 kommunalbestyrelsen til at yde vejledning og rådgivning.
Efter § 29, stk. 1, 1. pkt., skal der i vejledningsarbejdet anvendes  

 personer, der i kraft af deres uddannelse eller tidligere virksomhed har  

 særlige forudsætninger for arbejdet.
Der henvises herom til pkt. 26 i  

 Socialministeriets cirkulære af 12. december 1986 om rådgivning og tilsyn  

 efter bistandsloven.
Herudover har kommunalbestyrelsen nogle særlige forpligtelser i forhold  

 til børn og unge.
Der er således efter § 32, stk. 1, en pligt for  

 kommunalbestyrelsen til at føre tilsyn med de forhold, hvorunder børn og unge  

 under 18 år i kommunen lever.
Kommunalbestyrelsen er endvidere efter § 32, stk. 2, forpligtet til at yde  

 forældremyndighedsindehaveren eller andre, der sørger for et barn eller en  

 ung, rådgivning og støtte, når barnet eller den unge har vanskeligheder i  

 forhold til sine omgivelser Efter § 32 a har kommunalbestyrelsen en særlig forpligtelse til at  

 medvirke til, at der udpeges en egnet forældremyndighedsindehaver, hvis ingen  

 har forældremyndigheden over et barn eller en ung.
 I § 32, stk. 3, fastslås, at kommunalbestyrelsen træffer beslutning om  

 undersøgelse og foranstaltninger m.v., medmindre andet er fastsat i loven.  

 Afgørelser om tvangsmæssig gennemførelse af foranstaltninger er efter § 127  

 henlagt til børn og unge- udvalget, jf. pkt. 68. Om nedsættelsen af børn og  

 unge-udvalget henvises til pkt. 10.
Efter § 32 b, stk. 2, påhviler det kommunalbestyrelsen at samarbejde med  

 amtsrådet om den forebyggende og støttende virksomhed for børn og unge.
Om  

 det kommunale/amtskommunale samarbejde henvises til pkt. 12 og 13.
Almindelig rådgivning og vejledning 2. Kommunalbestyrelsen kan efter § 28 tilbyde  

 vederlagsfri rådgivning og vejledning til enlige og familier og er forpligtet  

 til ved opsøgende virksomhed at rette sådant tilbud til enhver, som må  

 antages at trænge hertil.
Rådgivningen efter § 28 skal kunne ydes som et  

 anonymt og åbent tilbud til enhver, herunder børn og unge, der alene søger  

 rådgivning og vejledning.
Det præciseres hermed, at adgangen til almindelig rådgivning, herunder  

 muligheden for anonym rådgivning og rådgivning som et åbent tilbud, også  

 omfatter børn og unge.
Almindelig rådgivning efter § 28 kræver ikke, at der  

 foreligger tilladelse fra forældremyndighedens indehaver.
Et barn eller en  

 ung, der søger anonym og åben rådgivning, kan derfor ikke afvises.
 At rådgivningen skal kunne ydes som et åbent tilbud indebærer, at alle  

 frit skal kunne henvende sig alene med det formål at blive rådgivet.
Der er ingen aldersgrænse for retten til almindelig rådgivning og  

 vejledning.
Mange børn kan have behov for at fortælle om deres problemer til  

 en voksen, der har tid til at lytte, og som kan give et godt råd.
Dette behov  

 afhænger mere af barnets eller den unges udvikling og modenhed end af den  

 biologiske alder.
 Den rådgivning, der kan blive tale om efter § 28, er alene en rådgivning,  

 der har til formål at hjælpe barnet eller den unge til selv at løse de  

 problemer, som har givet anledning til henvendelsen.
Børn og unge har ligesom alle andre, der henvender sig om råd og  

 vejledning efter § 28, krav på, at oplysningerne ikke registreres eller  

 videregives.
Der oprettes ingen sag i anledning af en henvendelse om  

 rådgivning fra barnet eller den unge.
Offentlighedslovens regler om  

 notatpligt gælder i øvrigt ikke rådgivning og vejledning efter § 28, da  

 rådgivning ikke er en afgørelse.
 Adgangen til anonym rådgivning betyder, at der ikke kan stilles krav til  

 den, der alene søger almindelig rådgivning, om at opgive navn eller andre  

 data.
Rådgivning i utraditionelle omgivelser 3. Rådgivning som et åbent tilbud vil ofte med fordel  

 kunne etableres i utraditionelle omgivelser, der er geografisk adskilt fra  

 den almindelige kommunale forvaltning.
Dette kan medvirke til, at  

 rådgivningen bliver udnyttet af enkeltpersoner eller familier, der ellers  

 ikke ville være opmærksomme på denne mulighed, eller som ikke ønsker at  

 henvende sig direkte til den kommunale forvaltning.
 Anonymiteten i rådgivningen kan også sikres ved at etablere telefon  

 rådgivning, hvor barnet eller den unge ikke behøver at være bange for at  

 blive genkendt.
Andre rådgivningstilbud 4. Udover rådgivning og vejledning i medfør af § 28  

 vil der være mulighed for rådgivning for børn og forældre i forbindelse med  

 skolen.
Der kan henvises til Undervisningsministeriets bekendtgørelse nr. 537  

 af 16. juli 1990 om folkeskolens specialrådgivning og anden specialpædagogisk  

 bistand og til Undervisningsministeriets vejledning af 16. juli 1990 om  

 folkeskolens indsats over for elever, hvis udvikling kræver særlig  

 hensyntagen eller støtte.
Der er også mulighed for i samarbejde med  

 amtskommunen at etablere rådgivning for børn og unge.
Grundlaget for  

 amtskommunens deltagelse er § 87, jf. pkt. 14 om amtskommunens opgaver.
Der  

 kan fx være tale om rådgivningscentre, som betjener borgerne i flere  

 kommuner.
Der kan også være tale om, at medarbejdere fra amtets  

 rådgivningscenter er til rådighed i nærmere angivet omfang i forbindelse med  

 rådgivningen i den enkelte kommune.
Herudover findes der forskellige former for rådgivning i privat regi, ofte  

 etableret af organisationer eller foreninger med hel eller delvis frivillig  

 arbejdskraft.
Disse private rådgivningsmuligheder udgør et vigtigt supplement  

 til de (amts)kommunale tilbud, men fritager ikke kommunalbestyrelsen for  

 pligten til at yde rådgivning.
Når der er behov for andet end rådgivning 5. Viser henvendelsen fra barnet eller den unge, at  

 der er behov for andet end almindelig rådgivning, falder situationen helt  

 uden for anvendelsesområdet for § 28.
Er der tale om alvorlige problemer, som barnet eller den unge ikke  

 umiddelbart selv kan løse, og fastholder barnet eller den unge sit ønske om  

 at være anonym, må barnet eller den unge ikke presses til at opgive sin  

 anonymitet, men rådgiveren må sikre sig, at barnet eller den unge får præcise  

 oplysninger om, hvad der findes af hjælpemuligheder.
Rådgivningen vil desuden  

 kunne bestå i, at barnet eller den unge får det råd at tale med en slægtning  

 eller en anden voksen, som barnet eller den unge er tryg ved, om muligheden  

 for at få hjælp.
Under alle omstændigheder er det vigtigt, at barnet eller  

 den unge får at vide, at der kan tilbydes hjælp, og at det er nødvendigt at  

 inddrage forældrene, hvis der skal ydes hjælp.
Hvis barnet eller den unge selv beder om bistand, der ikke kan klares med  

 rådgivning alene, gælder de almindelige regler for starten af en børnesag.  

 Det samme gælder de tilfælde, hvor henvendelsen giver anledning til at  

 overveje, om der er behov for en nærmere undersøgelse med henblik på  

 iværksættelse af egentlige foranstaltninger.
Dette indebærer, at der er  

 notatpligt med hensyn til de faktiske oplysninger, som forvaltningen kommer i  

 besiddelse af, og at forældrene skal underrettes og inddrages.
Der henvises  

 til § 32 c om undersøgelser, hvorefter en beslutning om, at barnets eller den  

 unges forhold skal undersøges, skal træffes i forståelse med  

 forældremyndighedsindehaveren, jf. pkt. 32.
Tilsyn 6. § 32, stk. 1, fastslår en tilsynsforpligtelse for  

 kommunalbestyrelsen og dermed en pligt for kommunalbestyrelsen til at  

 interessere sig for de forhold, der har betydning for børns og unges vilkår.
 Tilsynspligten er fortrinsvis af generel karakter og omfatter alle  

 forhold, der har betydning for børns og unges livsbetingelser i lokalområdet.  

 Det er således kommunalbestyrelsens pligt også over for andre myndigheder at  

 gøre opmærksom på uhensigtsmæssige forhold, fx med hensyn til  

 utilfredsstillende bolig- og trafikforhold.
Ved udførelsen af den generelle tilsynspligt er det vigtigt, at der  

 samarbejdes ikke blot mellem de enkelte forvaltninger i kommunen, men også  

 med andre offentlige myndigheder, fx embedslægen.
Et samarbejde med private  

 organisationer og foreninger vil også være nødvendigt for, at  

 kommunalbestyrelsen kan danne sig et overblik over tilbuddene til børn og  

 unge i kommunen.
Dette er især vigtigt af hensyn til mulighederne for en  

 tidlig forebyggende indsats.
Bestemmelsen er således også grundlag for den  

 forebyggende virksomhed, der foregår i samarbejde mellem skole, politi og de  

 sociale myndigheder.
 Tilsynspligten har imidlertid også en mere konkret karakter, idet  

 kommunalbestyrelsen specielt bør være opmærksom på omstændigheder, der giver  

 formodning om, at børn og unge har behov for individuel støtte.
Særlig vejledning til forældre eller andre, der sørger for et barn 7. Den støtte i form af rådgivning, som  

 kommunalbestyrelsen er forpligtet til at yde efter § 32, stk. 2, retter sig i  

 højere grad mod familien som helhed end den almindelige rådgivning efter §  

 28, jf. pkt. 2, men bestemmelsen omhandler alene rådgivning og vejledning.  

 Hvis det viser sig, at der er brug for en mere målrettet rådgivning over en  

 længere periode (konsulentbistand) eventuelt suppleret med andre  

 foranstaltninger, vil der være tale om en foranstaltning efter § 33, stk. 2,  

 nr. 1, jf. pkt. 42.
 Rådgivningen efter § 32, stk. 2, kan ydes både til indehaveren af  

 forældremyndigheden eller andre, der faktisk sørger for barnet.
Bistand ved udpegning af forældremyndighedsindehaver 8. Hvis ingen har forældremyndigheden over et barn  

 eller en ung, skal kommunalbestyrelsen efter § 32 a i fornødent omfang  

 medvirke til, at der udpeges en egnet indehaver af forældremyndigheden.
Dette  

 gælder, hvadenten kommunalbestyrelsen selv tager initiativ til at rejse sagen  

 eller af statsamtet bliver bedt om at yde bistand.
Afgørelsen om, hvem der skal have forældremyndigheden, træffes af  

 statsamtet.
Ved afgørelsen inddrager statsamtet tillige eventuelle  

 tilkendegivelser efter myndighedslovens § 16 fra indehavere af  

 forældremyndigheden om, hvem der efter deres død bør have tillagt  

 forældremyndigheden ("børnetestamenter"). I en række tilfælde vil  

 det ikke være nødvendigt at inddrage kommunen.
Hvis statsamtet anmoder om det, er kommunen forpligtet til at afgive en  

 udtalelse om barnet, jf.
Justitsministeriets bekendtgørelse nr. 649 af 18.  

 september 1990 om forældremyndighed og samværsret § 10, stk. 2.
 Den, der udpeges som forældremyndighedsindehaver af statsamtet, bliver  

 samtidig værge for barnet eller den unge.
Hvis kommunalbestyrelsen ikke umiddelbart er bekendt med personer, som kan  

 komme på tale, må kommunalbestyrelsen yde en aktiv indsats for at finde frem  

 til egnede personer.
Kommunalbestyrelsen må således tage kontakt med barnets  

 eller den unges pårørende, bekendte eller andre, der står barnet eller den  

 unge nær, med henblik på at finde frem til den eller de personer, der vil  

 være egnede til at blive udpeget som indehaver af forældremyndigheden.
Kommunalbestyrelsen må være opmærksom på, om der er behov for at få  

 udpeget en midlertidig indehaver af forældremyndigheden.
Dette kan være  

 nødvendigt, hvis der ikke umiddelbart er nogen, der ansøger om at få  

 forældremyndigheden, men også i tilfælde, hvor der er uenighed om  

 forældremyndighedsspørgsmålet.
Økonomisk hjælp til forsørgelsen af barnet 9. Det er kun biologiske forældre og adoptivforældre,  

 der har forsørgelsespligt over for deres børn.
I § 46 c er det fastsat, at  

 der kan ydes økonomisk hjælp til dækning af udgifter ved barnets forsørgelse,  

 hvis forældremyndigheden ved forældremyndighedsindehaverens død tillægges en  

 person, som ikke har forsørgelsespligt over barnet.
Den økonomiske hjælp ydes efter en konkret vurdering af udgifterne ved  

 barnets forsørgelse.
Hjælpen er betinget af, at barnets indtægter, herunder  

 det særlige børnetilskud efter børnetilskudslovens § 4, stk. 2, ikke er  

 tilstrækkelige til at dække udgifterne ved barnets forsørgelse.
Hjælpen ydes  

 uafhængigt af indtægterne hos den, der har fået tillagt forældremyndigheden.  

 Om udmålingen i øvrigt henvises til pkt. 114.
Nedsættelse af børn og unge-udvalg 10. Efter § 126, stk. 1, påhviler det  

 kommunalbestyrelsen at nedsætte et udvalg, der benævnes børn og  

 unge-udvalget.
Efter stk. 2 består udvalget af 3 medlemmer, der vælges af kommunal  

 bestyrelsen blandt dens medlemmer.
Som medlem udpeges endvidere  

 byretsdommeren i retskredsen samt en pædagogisk-psykologisk sagkyndig.
Er der  

 flere dommere i retskredsen, bestemmer justitsministeren, hvem af disse der  

 skal modtage hvervet.
Den pædagogisk-psykologisk sagkyndige udpeges af  

 amtsrådet for den kommunale valgperiode.
Efter samme regler vælges og udpeges  

 tillige for hvert medlem en stedfortræder, der indkaldes til at give møde ved  

 medlemmets forfald.
 Efter § 126, stk. 3, kan medlemmer af det udvalg, der efter § 2, stk. 2, i  

 den sociale styrelseslov behandler sager om børns og unges sociale forhold, i  

 magistratskommuner vedkommende magistratsmedlem, ikke vælges som medlemmer af  

 eller stedfortrædere til børn og unge-udvalget.
Bestemmelsen i § 126, stk. 3, skal sikre børn og unge-udvalget en særlig -  

 og uafhængig - status i forhold til det udvalg, der varetager opgaverne  

 vedrørende børns og unges sociale forhold i øvrigt.
Børn og unge-udvalget er  

 en selvstændig forvaltningsmyndighed og har ingen overordnede funktioner i forhold til den kommunale forvaltning.
 Ifølge § 126, stk. 6, fastsætter socialministeren forretningsorden for  

 børn og unge-udvalgene og kan herunder fravige kravet med hensyn til  

 sammensætningen af udvalget, hvis kommunalbestyrelsen på grund af sin  

 størrelse ikke kan opfylde kravet i stk. 3.
 Socialministeriets bekendtgørelse nr. 889 af 30. oktober 1992 om  

 forretningsordenen for børn og unge-udvalgene er optrykt som bilag til  

 vejledningen.
 I bekendtgørelsens § 1, stk. 4, fastsættes, at såfremt antallet af  

 medlemmer i kommunalbestyrelsen umuliggør, at samtlige medlemmer af og  

 stedfortrædere til børn og unge-udvalget kan opfylde kravet i § 126, stk. 3,  

 kan t eller om nødvendigt flere medlemmer af det udvalg, der efter den  

 sociale styrelseslovs § 2, stk. 2, behandler sager om børns og unges sociale  

 forhold, vælges til børn og unge-udvalget.
Dommeren og den pædagogisk-psykologisk sagkyndige er egentlige medlemmer  

 af udvalget med stemmeret.
Dommeren og den pædagogiskpsykologisk sagkyndige  

 har i kraft af deres særlige sagkundskab tillige en vejledningsopgave i  

 udvalget.
Da de sagkyndige er tillagt særlige funktioner i udvalget,  

 fastsættes i udvalgets forretningsorden, jf. § 7, stk. 1, i  

 Socialministeriets bekendtgørelse nr. 889 af 30. oktober 1992, at udvalget  

 kun er beslutningsdygtigt, når både dommeren og den pædagogiskpsykologisk  

 sagkyndige (eller deres respektive stedfortrædere) er til stede.
 For så vidt angår de sagkyndiges særlige opgaver i børn og unge- udvalget  

 henvises til pkt. 95 og 96.
11. Børn og unge-udvalget vælger selv sin formand og  

 næstformand blandt de medlemmer, der er valgt af kommunalbestyrelsen.
Det er  

 formanden for børn og unge-udvalget eller i dennes forfald næstformanden, der  

 træffer foreløbige beslutninger efter § 35 c, jf. pkt. 101.
Kommunalbestyrelsen sørger for, at den fornødne sekretariatsbistand er til  

 rådighed for udvalget.
Der er ikke særlige krav i loven eller i  

 forretningsordenen med hensyn til placeringen af sekretariatsfunktionen for  

 børn og unge-udvalget.
 For så vidt angår de sager, der skal forelægges børn og unge- udvalget  

 henvises til pkt. 68.
Amtsrådets opgaver Kommunalt/amtskommunalt samarbejde 12. Ifølge § 32 b yder amtsrådet kommunalbestyrelsen  

 vejledning og konsulentstøtte vedrørende såvel planlægning som udførelse af  

 kommunalbestyrelsens forebyggende og støttende virksomhed for børn og unge.
 I stk. 2, fastsættes, at det påhviler såvel amtsrådet som  

 kommunalbestyrelsen at samarbejde om den forebyggende og støttende  

 virksomhed.
 Desuden fastsættes i § 66 e, at amtsrådet, jf. § 32 b, yder  

 kommunalbestyrelsen vejledning og konsulentstøtte under udøvelsen af de i §  

 66 d, stk. 1, nævnte beføjelser med hensyn til valg af opholdssted i  

 overensstemmelse med den plan, der er udarbejdet forinden anbringelsen.
 Det er forudsat, at kommunerne i forbindelse med godkendelse af  

 opholdssteder efter § 66 i fornødent omfang indhenter sagkyndig bistand fra  

 amtskommunen.
13. Gennem årene er samarbejdet mellem kommuner og  

 amtskommuner på børn og unge området blevet væsentligt udbygget.
Den samlede  

 virksomhed hviler i høj grad på samarbejdsaftaler afstemt efter lokale  

 forhold, men som alle er et udtryk for ønsket om en styrkelse af en  

 sammenhængende faglig og tidlig indsats, en klar ansvarsplacering og en bedre  

 udnyttelse af ressourcerne.
 Mange kommuner og amtskommuner arbejder i fællesskab, fx med opstilling af  

 målsætninger for arbejdet med børn og unge, både på det overordnede politiske  

 og ledelsesmæssige niveau samt på institutionsniveau.
 Udviklingen på området går i retning af en decentralisering af den  

 amtskommunale virksomhed fx ved oprettelse af områdeinstitutioner, som i  

 forhold til tidligere forventes at kunne tage sig af flere opgaver i  

 lokalområdet, herunder bistand til familien i hjemmet.
 Amtskommunens rådgivende virksomhed m.v.
 14. Amtskommunerne yder, jf. § 12, kommunerne,  

 herunder børn og unge-udvalgene efter § 126, vejledning i sager om social  

 bistand, navnlig ved at stille sagkyndige til rådighed, og varetager i øvrigt  

 de opgaver, der efter reglerne for de enkelte hjælpeformer er henlagt til  

 amtskommunerne.
 Det påhviler efter § 126, stk. 2, amtsrådet at udpege den  

 pædagogisk-psykologisk sagkyndige samt en stedfortræder for denne til at  

 indtræde i det børn og unge-udvalg, som nedsættes af kommunalbestyrelsen  

 efter § 126, stk. 1.
Efter § 29, stk. 1, 2. pkt., er amtsrådet forpligtet til at stille  

 sagkyndig bistand til rådighed for den kommunale rådgivning eller i særlige  

 tilfælde selv at påtage sig vejledningsarbejdet.
Denne  

 specialrådgivningsforpligtelse for amtsrådet vedrører i praksis især børn og  

 unge med vidtgående fysiske eller psykiske handicap.
Der henvises herom til  

 pkt. 19 og 20 i Socialministeriets cirkulære af 17. december 1986 om bistand  

 til personer med vidtgående fysiske eller psykiske handicap.
 Amtsrådet skal endvidere i henhold til § 87 sørge for, at der er mulighed  

 for undersøgelse og behandling i rådgivningscentre af børn og unge med  

 adfærdsvanskeligheder.
Rådgivningscentrenes placering og funktion er forskellig i amts  

 kommunerne, men alle steder er der mulighed for åben rådgivning.  

 Rådgivningscentrene kan kun oprettes som amtskommunale institutioner, og de  

 kan drives af en eller flere amtskommuner.
Rådgivningscentrene yder kommunen  

 bistand i form af konsulentstøtte til medarbejderne i den kommunale  

 forvaltning vedrørende børnefamilier med psykiske, sociale og  

 opdragelsesmæssige problemer.
I komplicerede tilfælde kan rådgivningscentrene  

 foretage selvstændige undersøgelser og behandling af barnet/den unge og  

 familien og kan støtte forvaltningen i valg af hjælpeforanstaltninger samt  

 bistå ved udarbejdelsen af planer.
Henvendelse om optagelse rettes efter § 89 direkte til centrene, der  

 fortrinsvis modtager børn og unge, der henvises af kommunen.
Der er dog også  

 mulighed for, at børn og unge og deres familier kan henvende sig direkte til  

 rådgivningscentrene.
Undersøgelse og behandling er gratis, jf. § 90.
Amtskommunale institutioner for børn og unge 15. Det er amtsrådet, der efter bistandslovens § 96  

 skal sørge for, at der er det nødvendige antal pladser på institutioner,  

 herunder pensioner til børn og unge, der skal anbringes uden for hjemmet.
For  

 så vidt angår døgninstitutioner efter § 96 og disses driftsmæssige forhold  

 henvises til pkt. 146 ff og afsnit VII.
16. Endvidere skal amtsrådet efter § 96, stk. 1,  

 sidste pkt., sørge for, at der er det nødvendige antal pladser og mulighed  

 for ambulant behandling på institutioner for børn og unge med sociale  

 adfærdsproblemer.
Med hjemmel i denne bestemmelse er der oprettet  

 amtsungdomscentre i næsten alle amtskommuner, men udbygget på forskelligt  

 niveau.
 De indeholder som regel tilbud til unge med alkohol- og/eller  

 narkotikamisbrug eller andre svære psykiske og/eller sociale problemer.
 Amtsungdomscentrene kan råde over forskellige typer af behandlingstilbud,  

 fx ungdomsboliger, dagcentre, daghøjskole, værksteder/arbejdshold,  

 opholdssteder og lektiestøtte.
 I øvrigt har amtsungdomscentrene en række opgaver uden for det egentlige  

 behandlingsarbejde, fx i form af konsulentbistand, når det drejer sig om unge  

 med alvorlige sociale og psykiske vanskeligheder, og opsøgende arbejde.  

 Centrene deltager endvidere i et omfattende regionalt samarbejde med  

 politiet, kriminalforsorgen, det psykiatriske hospitalsvæsen m.v.
Almindelige bestemmelser, herunder reglerne  

 om tavshedspligt og Generelt 17. Bistandslovens almindelige bestemmelser gælder  

 også for behandlingen af sager om rådgivning af børn/unge og familien samt  

 beslutninger om iværksættelse af foranstaltninger, medmindre andet er  

 fastsat.
 For så vidt angår sagens oplysning gælder de almindelige regler i  

 bistandslovens §§ 17 og 18. Desuden gælder de almindelige regler i  

 forvaltningsloven, herunder reglerne om tavshedspligt og videregivelse af  

 oplysninger, og i ansøgningssager, jf. pkt. 26, tillige reglerne om  

 udveksling af oplysninger mellem forskellige dele inden for samme  

 forvaltning.
Tavshedspligt 18. De nærmere regler om tavshedspligt fremgår af  

 forvaltningslovens § 27. Der kan henvises til Justitsministeriets vejledning  

 af 1986 om forvaltningsloven og afsnit V i Socialministeriets vejledning af  

 11. december 1989 om tavshedspligt, videregivelse og indhentelse af  

 fortrolige oplysninger m.v. inden for den sociale lovgivning.
Tavshedspligten i offentlig tjeneste eller hverv omfatter alle inden for  

 den offentlige forvaltning.
Også nævn og råd nedsat i tilknytning til den  

 offentlige forvaltning er omfattet af tavshedspligten.
Det samme gælder  

 personer ansat ved offentlige dag- og døgninstitutioner på det sociale  

 område.
Tilsvarende omfatter tavshedspligten personale ved private dag- og  

 døgninstitutioner med driftsoverenskomst med kommune/amtskommune.
De opgaver,  

 der varetages af opholdssteder, herunder plejefamilier, jf. § 66, hviler på  

 aftale mellem opholdsstedet og kommunen.
Opholdssteder og plejefamilier er  

 således også omfattet af tavshedspligt, selv om deres virksomhed ikke kan  

 betegnes som offentlig tjeneste eller hverv.
Dette følger af straffelovens §  

 152 a, jf. § 152.
Tavshedspligten omfatter endvidere personer, der udfører offentlige hverv,  

 varigt eller forbigående, lønnet eller ulønnet og hvad enten det beror på  

 valg eller beskikkelse, fx medlemmer af bestyrelser og forældreråd ved  

 døgninstitutioner.
Tavshedspligten omfatter ligeledes deres stedfortrædere.
 Tavshedspligten bortfalder ikke ved ophør af tjenesten eller hvervet.
19. Ifølge forvaltningslovens § 27 gælder  

 tavshedspligten, når en oplysning ved lov eller anden gyldig bestemmelse er  

 betegnet som fortrolig, eller når det i øvrigt er nødvendigt at hemmeligholde  

 den for at varetage væsentlige hensyn til offentlige eller private  

 interesser.
Disse interesser er uddybet i forvaltningslovens § 27, stk. 1 nr.  

 1 - 7. Størst praktisk betydning i sociale sager har bestemmelsen i  

 forvaltningslovens § 27, nr. 6, om hensynet til enkeltpersoners interesse i  

 at beskytte oplysninger om deres personlige, herunder økonomiske forhold.
Tavshedspligten omfatter fortrolige oplysninger.
Hvad der forstås herved  

 fremgår af forvaltningslovens § 28, stk. 1, hvorefter det drejer sig om  

 oplysninger om enkeltpersoners rent private forhold, herunder oplysninger om  

 race, religion og hudfarve, om politiske, foreningsmæssige, seksuelle og  

 strafbare forhold samt oplysninger om helbredsforhold, væsentlige sociale  

 problemer og misbrug af nydelsesmidler og lignende.
Der kan i øvrigt henvises  

 til pkt. 25.
Begrænsninger i tavshedspligten 20. I følge straffelovens § 152 e foreligger der ikke  

 en krænkelse af tavshedspligten efter forvaltningslovens § 27 i tilfælde,  

 hvor den pågældende er forpligtet til at videregive oplysninger eller handler  

 i berettiget varetagelse af åbenbar almeninteresse eller af eget eller andres  

 tarv.
Underretningspligt 21. Efter § 19 kan socialministeren fastsætte regler,  

 hvorefter personer, der udøver offentlig tjeneste eller hverv, skal underrette kommunalbestyrelsen, hvis de under udøvelsen af tjenesten eller  

 hvervet får kendskab til forhold, der giver formodning om, at en person har  

 behov for social bistand.
 Efter § 19, stk. 2, kan socialministeren fastsætte regler om under  

 retningspligt for andre grupper af personer, der under udøvelsen af deres  

 erhverv får kendskab til forhold, som bevirker, at der kan være anledning til  

 hjælpeforanstaltninger efter bistandsloven.
 I medfør heraf er der i § 1 i Socialministeriets bekendtgørelse nr. 889 af  

 11. december 1986 om underretningspligt over for det sociale udvalg (nu  

 kommunalbestyrelsen) efter bistandsloven fastsat underretningspligt  

 vedrørende børn og unge under 18 år.
 Ifølge bekendtgørelsens § 2 foreligger pligten, når barnet eller den unge  

 har vanskeligheder i forhold til sine daglige omgivelser, skolen eller  

 samfundet, eller når barnet iøvrigt lever under utilfredsstillende forhold.  

 Tilsvarende gælder, når barnet eller den unge har behov for  

 hjælpeforanstaltninger på grund af et vidtgående fysisk eller psykisk  

 handicap.
 I bekendtgørelsens § 2, stk. 2, fastsættes, at såfremt det må antages, at  

 de pågældende ikke gennem deres egen virksomhed i tjenesten eller hvervet har  

 rimelig mulighed for at afhjælpe vanskelighederne, skal de unge eller  

 børnenes forældre så vidt muligt orienteres om bistandslovens  

 hjælpemuligheder, inden kommunalbestyrelsen underrettes.
 I bekendtgørelsens § 3 fastsættes, at enhver læge skal rette henvendelse  

 til vedkommende kommunalbestyrelse, når de i deres virksomhed bliver bekendt  

 med forhold for børn og unge under 18 år, herunder børn og unge med  

 vidtgående fysiske eller psykiske handicap, der må give formodning om, at  

 barnet eller den unge har behov for social bistand.
 22. Efter § 20 har den, der får kendskab til, at et  

 barn under 18 år fra forældres eller andre opdrageres side udsættes for  

 vanrøgt eller nedværdigende behandling eller lever under forhold, der bringer  

 dets sundhed eller udvikling i fare, pligt til at underrette  

 kommunalbestyrelsen.
 Overtrædelse af § 20 kan straffes med bøde eller hæfte, jf. § 21.
 23. Reglerne om underretningspligt har sammenhæng med,  

 at det efter § 32, stk. 2, påhviler kommunalbestyrelsen at yde  

 forældremyndighedsindehaveren eller andre, der sørger for et barn eller en  

 ung, rådgivning og støtte, hvis barnet eller den unge har vanskeligheder i  

 forhold til sine omgivelser eller i øvrigt lever under utilfredsstillende  

 forhold.
 Den, der foretager underretning, bliver ikke part i sagen og kan ikke  

 klage over de skridt, som kommunen vælger at foretage eller vælger ikke at  

 foretage.
En underretning i medfør af §§ 19 eller 20 medfører ikke, at kommunen  

 bliver forpligtet til at iværksætte foranstaltninger.
I visse tilfælde vil  

 henvendelsen nødvendiggøre, at kommunen som led i sin almindelige  

 forpligtelse efter § 32, stk. 1, til at føre tilsyn med de forhold, som børn  

 og unge lever under, må undersøge, om der er behov for støtte, fx ved at  

 rette henvendelse til skole eller dagtilbud.
Afhængig af indholdet af  

 underretningen vil en sådan henvendelse fra kommunen kunne ske uden  

 forudgående samtykke fra indehaveren af forældremyndigheden, men kommunen bør  

 i videst muligt omfang sikre sig samtykke.
Hvis der ikke foreligger et  

 forudgående samtykke, bør forældrene orienteres om underretningen, og om  

 hvilke oplysninger der eventuelt er indhentet som følge heraf.
Dette gælder,  

 hvad enten sagen henlægges eller giver anledning til overvejelser om  

 iværksættelse af en egentlig undersøgelse efter § 32 c, eventuelt § 32 d, jf.  

 pkt. 31 - 35. Også i de tilfælde, hvor kommunen ud fra sit forudgående  

 kendskab til familien kan fastslå, at anmeldelsen er grundløs, bør kommunen  

 samtidig underrette familien.
 En egentlig pligt til at underrette familien vil afhænge af den konkrete  

 sag, men kommunen må være meget opmærksom på, at familien inddrages så  

 tidligt som muligt, hvis det kommer på tale at iværksætte undersøgelser og  

 lignende.
Med hensyn til notatpligt kan der henvises til offentlighedslovens § 6,  

 hvorefter der er notatpligt vedrørende faktiske oplysninger, der er af  

 betydning for en sags afgørelse, i sager, hvor der vil blive truffet  

 afgørelse af en forvaltningsmyndighed.
Det karakteristiske for notatpligten  

 er, at dens udstrækning beror på, hvilken funktion en oplysning har i forhold  

 til kommunens behandling af sagen.
Et særligt problem foreligger, hvor der er tale om anonyme hen vendelser.  

 Problemet kan opstå i 2 forskellige situationer.
I den ene situation, hvor  

 underretteren er anonym, også i forhold til kommunen, kan det være  

 nødvendigt, at kommunen foretager en undersøgelse på baggrund af den anonyme  

 henvendelse, men arten og omfanget må i høj grad afhænge af de konkrete  

 omstændigheder, og der kan i sådanne tilfælde være særlig grund til straks at  

 orientere familien om underretningen, og om at den er anonym.
I den anden  

 situation er kommunen bekendt med underretterens navn, men denne ønsker at  

 være anonym i forhold til familien.
Der er efter forvaltningslovens § 15  

 mulighed for at undtage navnet på underretteren fra aktindsigt, men kun når  

 dette kan begrundes med et særligt hensyn til underretteren, og kun når dette  

 hensyn klart overstiger hensynet til familiens behov for at få oplyst  

 identiteten på underretteren.
 Om adgangen til at rette henvendelse til det sociale ankenævn/Den Sociale  

 Ankestyrelse i de tilfælde, hvor kommunen undlader at iværksætte nødvendige  

 undersøgelser eller foranstaltninger, jf. § 36 a, henvises til pkt. 61.
Indhentelse og videregivelse af oplysninger 24. De nærmere regler om indhentelse af oplysninger og  

 videregivelse er beskrevet i Justitsministeriets vejledning af 1986 om  

 forvaltningsloven og i Socialministeriets vejledning af 11. december 1989 om  

 tavshedspligt m.v.
 For så vidt angår retningslinierne for udveksling af oplysninger i  

 tilslutning til det kriminalitetsforebyggende arbejde (SSP), der forudsætter  

 samarbejde mellem skole, sociale myndigheder og politiet, henvises til  

 Justitsministeriets vejledning nr. 163 af 17. august 1990.
Fortrolige oplysninger 25. Ifølge forvaltningslovens § 28, stk. 1, må  

 oplysninger om enkeltpersoners rent private forhold, herunder oplysninger om  

 race, religion og hudfarve, om politiske, foreningsmæssige, seksuelle og  

 strafbare forhold, væsentlige sociale problemer og misbrug af nydelsesmidler  

 og lignende, ikke videregives til en anden forvaltningsmyndighed.
Til denne  

 hovedregel gælder følgende undtagelser, jf. bestemmelsens stk. 2:
- Hvis der foreligger samtykke fra den, som oplysningerne vedrører, kan  

 oplysningerne videregives.
Det er en betingelse, at samtykket er skriftligt,  

 og at det angiver, hvilke typer oplysninger det drejer sig om, til hvem og  

 til hvilket formål.
- Hvis det følger af lov eller bestemmelser, der er fastsat i medfør af  

 lov, at oplysningen skal videregives.
Bistandslovens § 17, 2. pkt. hjemler en  

 sådan undtagelse, idet den myndighed, der behandler en sag efter  

 bistandsloven, kan afkræve andre (end ansøgeren), der har kendskab til  

 forholdene, oplysninger, som må anses for nødvendige for sagen, herunder  

 indhente sygehusjournaler eller udskrifter heraf.
 - Hvis videregivelsen sker til varetagelse af private eller offentlige  

 interesser, der klart overstiger hensynet til de interesser, der begrunder  

 hemmeligholdelsen, herunder hensynet til den, oplysningen angår.
 - Hvis videregivelsen er et nødvendigt led i sagens behandling eller er  

 nødvendig for, at en myndighed kan gennemføre tilsyns- eller kontrolopgaver.
 I forvaltningslovens § 28, stk. 3, fastsættes, at andre fortrolige  

 oplysninger end dem, der er nævnt i stk. 1, udover de ovennævnte undtagelser,  

 kun må videregives til en anden forvaltningsmyndighed, når det må antages, at  

 oplysningen vil være af væsentlig betydning for myndighedens virksomhed eller  

 for en afgørelse, myndigheden skal træffe.
 Forvaltningsloven bygger således på en opdeling af oplysninger om rent  

 private forhold, dvs. de meget følsomme oplysninger, som er omfattet af  

 forvaltningslovens § 28, stk. 1, og andre fortrolige oplysninger, dvs.  

 almindelige fortrolige oplysninger som nævnt i bestemmelsens stk. 3. Ved  

 fortrolige oplysninger forstås oplysninger, som er omfattet af tavshedspligt,  

 jf. pkt. 19.
Ansøgningssager 26. For sager, der rejses efter ansøgning  

 (ansøgningssager) gælder, jf. forvaltningslovens § 29, at oplysninger om rent  

 private forhold ikke må indhentes fra andre dele af forvaltningen eller fra  

 en anden forvaltningsmyndighed.
Dette gælder dog ikke, hvis der er givet  

 samtykke, eller hvis andet følger af lov, fx bistandslovens § 17. I de  

 tilfælde, hvor der er særskilt lovhjemmel til indhentelse af oplysninger, er  

 det i forarbejderne til forvaltningsloven tilkendegivet, at myndigheder, selv  

 om de ikke formelt er forpligtet hertil, normalt bør indhente samtykke,  

 medmindre de hensyn, der ligger bag den specielle regel taler imod.
Endvidere  

 kan der indhentes oplysninger (i ansøgningssager), uden at der foreligger  

 samtykke, hvis særlige hensyn til ansøgeren eller tredjemand klart overstiger  

 ansøgerens interesse i, at oplysningen ikke indhentes.
 Sager om bistand til børn og unge og deres familier vil i en række  

 tilfælde være ansøgningssager og dermed omfattet af forvaltningslovens § 29.
Kommunen har imidlertid mulighed for selv at rejse en sag i kraft af den  

 særlige forpligtelse til at sørge for, at et barns eller en ungs forhold  

 undersøges, ligesom kommunen har adgang til at fortsætte en sag, der er  

 startet som ansøgningssag.
I så fald vil sagen ikke være omfattet af  

 forvaltningslovens § 29, men derimod af denne lovs § 28, jf. pkt. 25.
Særligt om samtykke fra den unge, der er fyldt 15 år 27. I de tilfælde, hvor der skal foreligge samtykke  

 til indhentelse af oplysninger fra indehaveren af forældremyndigheden, bør  

 der tillige indhentes et særskilt samtykke fra den unge, der er fyldt 15 år,  

 i det omfang oplysningerne vedrører denne.
Hvilke oplysninger er der behov for 28. Ved indhentelse af oplysninger er det vigtigt -  

 uanset om det sker på grundlag af samtykke eller med hjemmel i lov eller  

 anden særlig undtagelse - at det tydeligt angives, hvilke oplysninger der  

 ønskes og til hvilket formål.
Dette følger af forvaltningslovens § 32, hvori  

 det fastsættes, at den, der virker inden for den offentlige forvaltning, ikke  

 i den forbindelse må skaffe sig fortrolige oplysninger, som ikke er af  

 betydning for udførelsen af den pågældendes opgaver.
Heri ligger også, at den  

 myndighed, der videregiver oplysninger, ikke bør videregive oplysninger, som  

 der ikke er behov for, i forbindelse med behandlingen af den konkrete sag.
I  

 tilfælde af tvivl må den rekvirerende myndighed anmodes om nærmere at angive,  

 hvilke oplysninger der er behov for.
29. For så vidt angår videregivelse/indhentelse af  

 oplysninger fra andre forvaltningsmyndigheder og - i ansøgningssager - fra  

 andre grene inden for samme forvaltningsmyndighed henvises til  

 Socialministeriets vejledning af 11. december 1989, afsnit VI og VII.
 Det børn og unge-udvalg, som er nedsat efter § 126, er en selvstændig  

 forvaltningsmyndighed i forvaltningslovens forstand og dermed omfattet af  

 reglerne om videregivelse i forvaltningslovens § 28. Da det imidlertid er en  

 forudsætning for udvalgets virksomhed, at udvalget får de oplysninger, der er  

 nødvendige for, at sagen kan afgøres i overensstemmelse med de i loven  

 opstillede krav, er videregivelse af oplysningerne berettiget.
Generelt om sagsbehandlingen 30. Der må generelt stilles store krav til  

 sagsbehandlingen i sager om bistand til børn/unge og deres familier, da der  

 er tale om et meget følsomt område, hvor der i en sag ofte er meget  

 personlige og private oplysninger.
Desuden er der under visse betingelser  

 mulighed for at træffe afgørelser, som kan gennemføres tvangsmæssigt over for  

 forældremyndighedsindehaveren og den unge, der er fyldt 15 år.
Dette gør det  

 særlig vigtigt, at sagsbehandlingen lever op til forvaltningslovens krav, og  

 hvad der i øvrigt følger af god forvaltningsskik.
 På enkelte punkter er der i bistandsloven fastsat nærmere regler i  

 tilknytning til sagsbehandlingen, særligt vedrørende sager om tvangsmæssig  

 gennemførelse af foranstaltninger Disse særlige regler er nærmere omtalt  

 under pkt. 86 ff.
 For så vidt angår reglen i § 125 om den særlige pligt til at gøre  

 forældremyndighedsindehaveren og andre parter bekendt med retten til  

 aktindsigt m.v. bemærkes, at der også uden for de tilfælde, der omfattes af §  

 125, kan være behov for, at kommunen aktivt medvirker til, at  

 forældremyndighedsindehaveren eller den unge, der er fyldt 15 år, bliver  

 orienteret om de rettigheder, de har efter forvaltningsloven.
 Af hensyn til familiens retssikkerhed er det vigtigt, at der i hele  

 sagsforløbet sker en grundig orientering af familien, om de oplysninger, der  

 ligger i sagen, samt om de overvejelser kommunen gør sig med hensyn til  

 indhentelse af andre oplysninger og eventuelle overvejelser om nødvendige  

 foranstaltninger.
 En grundig orientering er imidlertid også en nødvendig forudsætning for,  

 at der kan etableres et reelt samarbejde mellem familien og kommunen om at  

 finde de løsninger, der bedst tilgodeser behovene, så familien kan bringes ud  

 af vanskelighederne.
 Det er således væsentligt, at familien medvirker aktivt til løsningen af  

 problemerne, og dette kan kun ske, hvis familien undervejs bliver gjort  

 bekendt med kommunens overvejelser og får mulighed for at fremkomme med  

 kommentarer og eventuelle korrektioner til de oplysninger, der er i sagen.
 Vigtigheden af, at der sker en løbende orientering gælder i hele  

 sagsforløbet, men er særlig vigtigt, hvis sagen undervejs skifter karakter  

 fra frivillig til tvangsmæssig, således at forældrene ikke føler, at  

 samarbejdet har foregået på skrømt og efter en skjult dagsorden.
Det hører endvidere med til god forvaltningsskik, at det fremgår, hvem der  

 har udfærdiget noteringer i journalen eller har udstedt erklæringer,  

 udtalelser eller lignende til brug for sagen.
Det er også vigtigt, at det i  

 forbindelse med udfærdigelse af erklæringer fremgår, om disse er baseret på  

 en egentlig undersøgelse af eller samtale med den, som erklæringen angår,  

 eller om erklæringen er udfærdiget alene på allerede foreliggende skriftligt  

 materiale.
Særlig støtte til børn og unge Undersøgelser 31. Efter § 32 c, stk. 1, er kommunen forpligtet til  

 at undersøge forholdene nærmere, når det på baggrund af foreliggende  

 oplysninger må antages, at et barn eller en ung trænger til særlig støtte.
Igangsættende for kommunens undersøgelsesvirksomhed kan først og fremmest  

 være en henvendelse fra familien eller barnet eller den unge selv om hjælp  

 eller særlig støtte.
Kommunen kan endvidere gennem underretningsreglerne i §§  

 19 og 20 blive gjort opmærksom på, at hjælp eller støtte til et barn eller en  

 ung er eller kan blive aktuel, jf. pkt. 21-23.
Privatpersoner med kendskab til familien kan ønske at afgive udtalelser  

 eller erklæringer.
Det kan fx være slægtninge eller andre, der står familien  

 nær.
Sådanne henvendelser må efter de almindelige forvaltningsretlige  

 principper indgå i sagen og dermed også i kommunens beslutningsgrundlag.
Kommunen må dog være opmærksom på, at reglerne om tavshedspligt kan  

 forhindre, at sagen drøftes med andre end parterne og deres eventuelle  

 repræsentant.
Dette bør imidlertid ikke føre til, at man afviser at modtage  

 henvendelser eller lignende fra andre fx bedsteforældre.
32. Det må tillægges stor betydning, at kommunen  

 foretager en grundig indledende undersøgelse.
Det gælder om på så tidligt et  

 tidspunkt som muligt at få en kvalificeret afdækning af, om der foreligger  

 problemer, der bør resultere i iværksættelse af hjælpeforanstaltninger, og i  

 bekræftende fald at få et grundlag for at kunne vurdere, hvilke  

 foranstaltninger der vil være formålstjenlige ud fra karakteren af  

 problemerne.
 Et målrettet arbejde med de indledende undersøgelser må tillægges en  

 betydelig værdi for sagens videre forløb.
Normalt vil kommunen selv kunne foretage den fornødne undersøgelse, men  

 undertiden vil det være nødvendigt ved mere omfattende undersøgelser at  

 indhente bistand fra særlige sagkyndige uden for forvaltningen.
Kommunen  

 skal, hvis det er påkrævet, lade barnet eller den unge undersøge af en læge  

 eller en psykolog, eventuelt ved henvisning til amtskommunens  

 rådgivningscenter, jf. § 32 c, stk. 1.
Beslutningen om en undersøgelse af barnets eller den unges forhold skal  

 træffes i forståelse med forældremyndighedens indehaver og den unge, hvis  

 denne er fyldt 15 år.
I særlige situationer er der adgang til tvangsmæssig  

 gennemførelse af undersøgelser, jf. pkt. 35.
 Er der behov for at få barnet eller den unge undersøgt af en læge eller en  

 psykolog, er det af hensyn til sagens forløb vigtigt at inddrage forældrene i  

 forbindelse med valg af undersøgende læge eller psykolog.
 Hvis forældrene ønsker en bestemt læge eller psykolog som undersøger, må  

 det anbefales, at kommunen altid overvejer, om forældrenes ønske kan  

 imødekommes, da det kan have betydning for forældrenes accept af det videre  

 forløb, at de har tillid til undersøgeren.
 Forældremyndighedsindehaverens forståelse for undersøgelsen må tillægges  

 stor betydning, da undersøgelsen bør være indledning til et samarbejde mellem  

 kommunen og indehaveren af forældremyndigheden om at løse de vanskeligheder  

 for barnet eller den unge, som de foreliggende oplysninger tyder på.
33. En undersøgelse af barnets eller den unges forhold  

 skal være helhedsorienteret og skal beskrive ressourcer og  

 udviklingsmuligheder.
Foruden en undersøgelse af barnets eller den unges  

 forhold er det således væsentligt at få afklaret, hvilke ressourcer familien  

 selv er i besiddelse af til brug for afhjælpningen af barnets eller den unges  

 problemer.
Det er væsentligt, at familiens egen opfattelse af problemerne og  

 eventuelle forestillinger om, på hvilken måde disse kan afhjælpes, indgår i  

 sagsoplysningen.
Familiens aktive medvirken i en problemløsning kan få  

 afgørende betydning for opnåelsen af et tilfredsstillende resultat.
 Det bør indgå som et naturligt led i sagsoplysningen, at sagsbehandleren  

 og andre, der udtaler sig i sagen, skaffer sig et førstehånds kendskab til  

 familien og det eller de børn, som sagen drejer sig om.
Det er således også væsentligt, at barnets eller den unges egen mening  

 kommer til udtryk gennem en samtale med de pågældende børn og unge.
Der bør  

 afsættes den fornødne tid til sådanne samtaler, også når det drejer sig om  

 mindre børn.
Samtalen må være så skånsom som muligt over for barnet eller den  

 unge og bør, hvis forholdene tilsiger det, ske med sagkyndig bistand.
 Der kan i denne forbindelse henvises til bestemmelsen i § 124 a, stk. 2,  

 hvorefter der for børn under 12 år skal foreligge oplysning om barnets  

 holdning til den påtænkte foranstaltning, i det omfang barnets modenhed og  

 sagens art tilsiger det.
34. § 32 c, stk. 3, præciserer, at en undersøgelse  

 ikke må være mere omfattende, end formålet tilsiger, og at undersøgelsen skal  

 gennemføres så skånsomt, som forholdene tillader det.
Under hensyn til den  

 belastning, som en undersøgelse kan udgøre både for familien og barnet eller  

 den unge, må det løbende i undersøgelsesforløbet vurderes, hvor vidtgående  

 undersøgelsen skal være.
 Det er i denne forbindelse væsentligt, at kommunen nøje overvejer, hvilke  

 oplysninger der er brug for i den konkrete sag, og alene indhenter disse.
Tvangsmæssig gennemførelse af undersøgelser 35. I tilfælde, hvor forældremyndighedens indehaver og  

 den unge, der er fyldt 15 år, modsætter sig en undersøgelse af barnet eller  

 den unge, og hvor forholdene tegner sig så alvorligt, at en undersøgelse må  

 anses for nødvendig for at afgøre, om der er åbenbar risiko for alvorlig  

 skade på barnets eller den unges sundhed eller udvikling, kan børn og  

 unge-udvalget efter § 32 d beslutte at gennemføre en undersøgelse ved at  

 indlægge barnet eller den unge på sygehus eller ved at anbringe det på en  

 institution.
 Bestemmelsen sigter især på de situationer, hvor der endnu ikke er  

 grundlag for at fastslå, at en anbringelse er nødvendig, men hvor kommunen  

 finder det absolut nødvendigt at få afklaret dette.
Efter bestemmelsen kan undersøgelsen ske ved anbringelse på institution  

 eller indlæggelse på sygehus, såvel på somatisk som på psykiatrisk afdeling.  

 I sidstnævnte situation forudsættes undersøgelsen at skulle ske på en børne-  

 eller ungdomspsykiatrisk afdeling.
Indlæggelse til undersøgelse på sygehus  

 forudsætter tilslutning fra afdelingens overlæge.
Kravet om tilslutning fra  

 den behandlende overlæge fremgår ikke direkte af bestemmelsen, men en sådan  

 tilslutning må i almindelighed skulle foreligge forud for en indlæggelse.
Børn er ifølge lov om tvang i psykiatrien tillagt selvstændige  

 rettigheder.
Modsætter et barn eller en ung, der er omfattet af denne lovs  

 særlige retssikkerhedsgarantier, sig en indlæggelse på psykiatrisk afdeling,  

 må kommunen følge den fremgangsmåde, der er fastsat i lov om tvang i  

 psykiatrien.
Der er mulighed for både at lade barnet eller den unge undersøge ambulant  

 og at lade barnet eller den unge døgnindlægge, således at barnet eller den  

 unge må opholde sig på sygehuset eller institutionen, indtil undersøgelsen er  

 tilendebragt.
Forholdene i det enkelte tilfælde og især  

 forældremyndighedsindehaverens holdning og indstilling må være afgørende for,  

 hvilken fremgangsmåde børn og unge-udvalget beslutter at vælge i den konkrete  

 situation.
Viser forældremyndighedsindehaverens indstilling, at det vil være  

 forsvarligt at gennemføre undersøgelsen ambulant, bør denne mulighed vælges,  

 da en ambulant undersøgelse må anses for at være mest skånsom for barnet/den  

 unge og familien.
 At barnet eller den unge eventuelt kan tage hjem til familien om aftenen  

 er ikke en hjemgivelse i lovens forstand, så længe undersøgelsen står på.
Af hensyn til familien og barnet eller den unge er der i § 32 d fastsat en  

 frist for undersøgelsens maksimale varighed.
Undersøgelsen skal således være  

 afsluttet inden 2 måneder regnet fra børn og unge-udvalgets afgørelse om  

 gennemførelsen af undersøgelsen.
 Er behovet for at kunne iværksætte en undersøgelse så akut, at der må  

 handles hurtigt af hensyn til barnet eller den unge, kan afgørelsen om  

 iværksættelse af en tvangsmæssig undersøgelse træffes efter reglerne om  

 foreløbige beslutninger, jf. § 32 d, stk. 2. 2-måneders fristen regnes fra  

 udvalgets godkendelse af formandens beslutning.
Krav til redegørelsen for undersøgelsens resultater 36. I § 32 c, stk. 2, er det fastsat, hvilke krav der  

 skal stilles til kommunens redegørelse for undersøgelsens resultater.  

 Opregningen af disse krav i loven har til hensigt at understrege betydningen  

 af en grundig undersøgelse og skal tillige tjene som retningslinie for  

 kommunens virksomhed.
Et målrettet arbejde med de indledende undersøgelser må  

 tillæggges en betydelig værdi for sagens senere forløb.
Helt centralt er naturligvis, om undersøgelsen viser, at der er behov for  

 at iværksætte en hjælpeforanstaltning, hvilket der må tages begrundet  

 stilling til.
Hvis dette ikke er tilfældet, bør der redegøres for de forhold,  

 der fører til, at sagen kan henlægges.
 Viser undersøgelsen, at der er behov for at iværksætte en hjælpe  

 foranstaltning, må der på baggrund af den viden om barnet eller den unge,  

 familien og omgivelserne, som er opsamlet gennem undersøgelsen, gøres rede  

 for, hvilke af de mulige hjælpeforanstaltninger der må anses for at være den  

 eller de bedste i det foreliggende tilfælde.
Familiens egne ressourcer og spørgsmålet, om disse med den fornødne hjælp  

 kan styrkes, er af afgørende betydning for valget af hjælpeforanstaltninger.  

 Der skal derfor tillige redegøres for de forhold i familien og hos barnet  

 eller den unge, som kan bidrage til at klare vanskelighederne, og for på  

 hvilken måde disse forhold vil kunne styrkes.
Ud over familiens og barnets  

 eller den unges forhold må der i denne forbindelse også redegøres for, om der  

 i barnets eller den unges omgivelser i øvrigt, fx gennem støtte fra andre  

 nære familiemedlemmer, er mulighed for at hente hjælp til overvindelse af  

 vanskelighederne.
Med hensyn til valget af den rette hjælpeforanstaltning bør det  

 tilstræbes, at barnet eller den unge kan forblive i hjemmet, jf. § 33, stk.  

 1. Der må dog samtidig lægges vægt på, at der så vidt muligt fra begyndelsen  

 vælges den eller de foranstaltninger, som må anses for mest formålstjenlige i  

 forhold til de afdækkede problemer.
Den i § 33, stk. 2, foretagne opregning  

 af mulige foranstaltninger skal ikke opfattes som en form for rangfølge, hvor  

 det påhviler kommunen ud fra princippet om anvendelsen af det mindste indgreb  

 at gennemløbe rækken af mulige foranstaltninger, eventuelt afsluttende med en  

 anbringelse uden for hjemmet.
 Ved valg af hjælpeforanstaltning er det derfor væsentligt, at princippet  

 om det mindste indgreb ses i lyset af det overordnede princip om  

 formålstjenlighed, således at der blandt de formålstjenlige foranstaltninger  

 vælges den mindst indgribende.
Den indstilling, som forældremyndighedens indehaver og barnet eller den  

 unge har til iværksættelse af en hjælpeforanstaltning, kan få stor betydning  

 for sagens videre forløb.
Et samtykke, der opnås fra forældremyndighedens  

 indehaver uden at dække dennes reelle indstilling til den tilbudte  

 hjælpeforanstaltning, kan give anledning til problemer i sagens videre  

 forløb, fx i form af umotiverede begæringer om hjemgivelse.
Disse problemer  

 kan vise sig at være større end de problemer, som en tvangsfjernelse rejser.
 En redegørelse for den indstilling, som forældremyndighedens inde haver og  

 barnet eller den unge har til foranstaltningerne, må derfor have en  

 fremtrædende plads i redegørelsen.
 Redegørelsen bør ikke alene indeholder en angivelse af, hvilke muligheder  

 inden for det sociale system der efter kommunens opfattelse vil kunne  

 afhjælpe problemerne, men bør også inddrage andre muligheder, fx inden for  

 skolesystemet.
 Der bør således ske en beskrivelse af indsatsen og de formål, der søges  

 opnået i alle tilfælde, hvor kommunen finder, at der er behov for at  

 iværksætte hjælpeforanstaltninger, men efter loven stilles der alene krav om  

 udarbejdelse af en egentlig plan og krav til dennes nærmere indhold, når  

 hjælpeforanstaltningen skal bestå i en anbringelse uden for hjemmet, jf. pkt.  

 62-64.
Særligt om høring m.v. af barnet eller den unge 37. Det er i § 124 a, stk. 1, fastsat, at når børn er  

 fyldt 12 år, skal der, forinden der træffes afgørelse i en sag om  

 foranstaltninger efter bistandsloven, finde en samtale sted med barnet herom.  

 Der er efter bestemmelsen således tale om en egentlig pligt for kommunen til  

 altid at give barnet mulighed for en samtale.
Kommunen skal ikke vurdere  

 konkret, om barnet med nytte kan udtale sig om sagen.
Derimod har barnet ret  

 til at afslå at udtale sig.
Oplysning herom vil i disse tilfælde opfylde  

 lovens krav om, at der skal finde en samtale sted.
Forældremyndighedens  

 indehaver kan ikke modsætte sig, at kommunen giver barnet mulighed for en  

 samtale.
 Da børn, der er fyldt 12 år, er tildelt en egentlig ret til at blive hørt,  

 bør barnets opfattelse tillægges betydning i den samlede vurdering vedrørende  

 afgørelsen om foranstaltninger.
Efter § 124 a, stk. 2, skal der for børn under 12 år foreligge oplysning  

 om barnets holdning til den påtænkte foranstaltning, i det omfang barnets  

 modenhed og sagens art tilsiger det.
Det fremgår således direkte af loven, at  

 kommunen skal inddrage mindre børns holdning, inden der træffes afgørelse om  

 en påtænkt foranstaltning, der vedrører barnet.
Det er forudsat, at  

 oplysningerne om barnets holdning tilvejebringes på en måde, der er afpasset  

 barnets alder, modenhed og sagens art.
Da det drejer sig om børn under 12 år,  

 er det vigtigt, at barnet ikke sættes i situationer, som det ikke kan  

 overskue og ikke har forudsætninger for at tage stilling til.
Selv om der ikke er tale om en høringsregel som den, der gælder for børn,  

 der er fyldt 12 år, vil det være en følge af bestemmelsen, at der også for  

 børn under 12 år i videst muligt omfang lægges vægt på barnets mening.
Heri  

 ligger tillige, at barnets holdning skal fremgå af sagen.
Individuelle foranstaltninger Betingelserne for at iværksætte foranstaltninger 38. Kommunen kan efter § 33, stk. 1, træffe beslutning  

 om foranstaltninger efter stk. 2, når det må anses for at være af væsentlig  

 betydning af hensyn til et barns eller en ungs særlige behov for støtte.  

 Hermed fastlægges det materielle kriterium for iværksættelse af frivillige  

 foranstaltninger.
Det tidligere benyttede udtryk "tarv" er  

 erstattet af udtrykket "væsentlig betydning af hensyn til et barns eller  

 en ungs særlige behov for støtte". Det er imidlertid ikke ethvert behov,  

 der udløser støtte efter § 33, stk. 2. Dette udtrykkes ved, at det skal være  

 af væsentlig betydning og ved, at det skal være af hensyn til et særligt  

 behov for støtte.
Desuden ligger det forudsætningsvis i henvisningen til stk.  

 2, at vurderingen af, hvad der er væsentligt af hensyn til barnets eller den  

 unges særlige behov for støtte, relaterer sig til de foranstaltninger, der  

 nævnes i stk. 2. Det må samtidig understreges, at det har været hensigten at  

 udforme kriteriet så rummeligt, at det ikke afskærer kommunen fra at yde  

 hjælp, når dette må anses for formålstjenligt udfra en vurdering af familiens  

 situation sammenholdt med de hjælpemuligheder, som findes i loven.
39. Efter § 33, stk. 1, 2. pkt., bør det tilstræbes,  

 at barnet eller den unge kan blive i hjemmet.
Dette er dog ikke ensbetydende  

 med, at der skal være prøvet enhver form for hjælp i hjemmet, før der kan ske  

 en anbringelse.
Som det fremhæves i pkt. 41, er opregningen ikke udtryk for  

 en prioritering af de enkelte foranstaltninger.
Da en anbringelse imidlertid  

 indebærer mere vidtgående omvæltninger for barnet eller den unge end de  

 øvrige foranstaltninger, er der af hensyn til ønsket om at tilgodese barnets  

 eller den unges behov for kontinuitet, indsat en hensigtserklæring, hvorefter  

 hjælpen bør sigte mod, at barnet eller den unge kan forblive i hjemmet.  

 Bestemmelsen har iøvrigt nær sammenhæng med kravene i § 32 c om undersøgelse  

 og kravene til redegørelsen for denne, idet det er vigtigt, at der allerede  

 fra starten vælges den eller de foranstaltninger, der kan bidrage til mere  

 varig løsning af problemerne fremfor hjælp, der alene sigter mod løsning af  

 akut opståede problemer.
Det er en selvfølge, at hjælpen ikke skal gå udover, hvad der er brug for  

 i den enkelte sag, men det er lige så vigtigt, at familien ikke som følge af  

 en misforstået brug af det mindste indgrebs princip skal gennemgå en række  

 foranstaltninger, der hver især er utilstrækkelige til løsning af  

 problemerne.
Det mindste indgrebs princip må ses i lyset af det overordnede  

 princip om formålstjenlighed, således at der blandt de formålstjenlige  

 foranstaltninger vælges den mindst indgribende.
Hvem skal give samtykke 40. Beslutning om iværksættelse af foranstaltninger  

 efter § 33, stk. 2, træffes med samtykke fra forældremyndighedens indehaver,  

 jf. dog § 34. Er der fælles forældremyndighed skal begge forældre give  

 samtykke, også selv om forældrene ikke bor sammen.
Der henvises til pkt. 66  

 om fælles forældremyndighed.
En beslutning om anbringelse uden for hjemmet  

 kræver tillige samtykke fra den unge, der er fyldt 15 år.
For så vidt angår  

 muligheden for tvangsmæssigt at gennemføre en anbringelse uden for hjemmet  

 henvises til pkt. 70 ff.
I overensstemmelse med, at den unge, der er fyldt 15 år, tildeles  

 partsstatus, vil en beslutning om anbringelse uden for hjemmet efter § 33,  

 stk. 2, nr. 10, kun kunne gennemføres som en frivillig foranstaltning, når  

 der foreligger samtykke fra både den unge og fra indehaveren af  

 forældremyndigheden.
Bestemmelsen om samtykke fra den unge, der er fyldt 15  

 år, omhandler alene anbringelse uden for hjemmet, idet dette må anses for at  

 være det mest vidtgående.
Samme medvirken og motivation fra unge vil  

 imidlertid være nødvendig i forhold til andre af de foranstaltninger, der er  

 nævnt i stk. 2. Det vil derfor også i disse tilfælde være vigtigt at inddrage  

 den unge, når der påtænkes iværksat andre foranstaltninger.
De enkelte foranstaltninger 41. Ifølge § 33, stk. 2, kan kommunen beslutte Anvendelsen af de tilbud, der opregnes i § 33, stk. 2, forudsætter, at  

 betingelserne i stk. 1 er opfyldt.
De enkelte foranstaltninger, som er  

 beskrevet nedenfor, har hver især et indbygget formål - en kerne - men  

 samtidig nogle fleksible ydre grænser, der gør, at foranstaltningerne  

 overlapper hinanden, hvilket indebærer, at to eller flere foranstaltninger  

 kan anvendes samtidigt eller i forlængelse af hinanden.
Beskrivelsen af  

 foranstaltningerne har til formål at gøre tilbudene mere gennemskuelige.
Det  

 er samtidig forudsat, at indsatsen kan udvikles inden for de givne rammer,  

 således at opregningen ikke forhindrer udviklingen af nye tilbud.
Foranstaltningerne kan tilbydes enkeltvis eller i kombination med  

 hinanden.
Rækkefølgen af foranstaltningerne er derfor ikke udtryk for en  

 tidsmæssig prioritering i et sagsforløb.
Ad § 33, stk. 2, nr. 1 42. Konsulentbistand kan tilbydes familier, når det må  

 antages, at der over et vist forløb kan være behov for støtte til barnet/den  

 unge eller familien.
Der kan være tale om samlivsproblemer,  

 opdragelsesproblemer, adfærdsproblemer, psykiske problemer eller  

 kriminalitet.
Særligt sagkyndige kan inddrages i sagsbehandlingen, eventuelt  

 ved inddragelse af amtskommunens særlige ekspertise.
Tilbuddet om konsulentbistand efter nr. 1 adskiller sig således fra den  

 almindelige rådgivning efter §§ 28 og 32 derved, at bistanden har karakter af  

 en egentlig foranstaltning, som der træffes beslutning om at iværksætte, og  

 at den tidsmæssigt vil strække sig over et vist forløb.
Desuden vil der  

 typisk i samarbejde med forældrene være opstillet nogle målsætninger for  

 forløbet af samtalerne.
Forløbet af disse samtaler med familien og barnet eller den unge kan føre  

 til, at der skønnes at være behov for at præcisere, at familien skal følge en  

 bestemt fremgangsmåde, eventuelt i tilslutning til nærmere angivne  

 foranstaltninger, fx at barnet skal søge en daginstitution eller lignende,  

 eller at et barn eller en ung skal søge en skole eller andet uddannelsessted,  

 en ungdomsklub eller lignende.
Deltagelse i forskellige foreningsaktiviteter,  

 fx sportsforeninger kan også være en fornuftig løsning ud fra en konkret  

 vurdering.
 Anvendelsen af foranstaltningen må som udgangspunkt bygge på barnets eller  

 den unges og forældremyndighedsindehaverens motivation til samarbejde.
 Beslutning om foranstaltningen kan træffes uden samtykke efter § 34, jf.  

 pkt. 55.
 Der vil kunne ydes støtte til udgifter, der følger af de givne anvisninger  

 vedrørende barnet eller den unge, i det omfang forsørgeren ikke selv har  

 midler dertil, jf. § 33, stk. 2, nr. 7.
Ad § 33, stk. 2, nr. 2 43. Denne foranstaltning tager primært sigte på  

 forskellige former for støtte i hjemmet ("hjemme-hos" ordninger)  

 med det formål at sørge for, at familien holdes samlet.
Afhængig af familiens  

 behov er de opgaver, der skal løses, mangeartede.
 En støtte til familien kan fx bestå i at støtte familien i at strukturere  

 hverdagen, at sørge for at børnene kommer i skole, til idræt eller lignende,  

 at støtte forældrene i grænsesætning over for børnene, at motivere forældrene  

 til aktiviteter og at støtte familien i kontakt til omgivelserne.
Støtten ydes i hjemmet af en person, der er ansat af kommunen med det  

 formål at få familien til at fungere bedre.
Støtten kan derfor være af såvel  

 pædagogisk karakter som af praktisk art, eller hvad der i øvrigt måtte være  

 behov for.
Til at yde denne tøtte i hjemmet kan ansættes personer med de  

 fornødne forudsætninger for arbejdet, herunder med pædagogisk, psykologisk  

 eller social uddannelse.
Afgørelsen hviler på en vurdering af, hvilken  

 sagkundskab der skønnes nødvendig i forbindelse med behovet hos familien,  

 samt en vurdering af problemets karakter.
 Støtten kan ydes i meget varierende perioder fra nogle få måneder til  

 flere år, og tilstedeværelsen af en støtteperson i familien kan variere fra  

 flere timer dagligt til et besøg 1-2 timer n gang om ugen eller hver 14. dag  

 alt efter, hvor stor en indsats en afhjælpning af problemerne må antages at  

 kræve.
 Også under barnets ophold uden for hjemmet kan der være brug for at yde  

 støtte til familien af hensyn til sammenhængen i den samlede støtte, jf. pkt.  

 64 om de elementer der indgår i planen.
Ad § 33, stk. 2, nr. 3 44. Der er igennem de senere år udviklet en række  

 familierettede projekter med det formål at bevare familien samlet.  

 Familiebehandling eller anden lignende støtte over for hele familien kan ydes  

 i hjemmet, som ambulant behandling eller i form af barnets eller den unges  

 ophold i et dagbehandlingstilbud.
For så vidt angår familiebehandling ved  

 døgnophold henvises til pkt. 45.
Udgangspunktet for familiebehandling efter § 33, stk. 2, nr. 3, er, at  

 problemer og mål beskrives og aftales i samarbejde med forældrene.
Problem-  

 og målformulering sker ud fra forældrenes opfattelse, og formuleringen  

 revideres i løbet af behandlingen i takt med forældrenes ændrede forståelse  

 af deres egen situation.
Forældrene er fortsat de primært ansvarlige for  

 opdragelsen og omsorgen for barnet under behandlingsforløbet.
Endemålet med  

 familiebehandlingen er at give familien mere hensigtsmæssige samspilsformer  

 og indbyrdes relationer.
Midlerne vil være forskellige, men vil typisk bestå  

 i udførelse af praktiske dagligdags opgaver, lege og spil, suppleret med  

 familie- og gruppesamtaler og individuel støtte.
Behandlingsarbejdet  

 tilrettelægges efter den enkelte families problemer og ressourcer.
 Da det er afgørende for et sådant familiearbejde, at forældrene har  

 praktisk og økonomisk mulighed for at forpligte sig til at deltage i det  

 nødvendige antal hele eller halve dage, kan der ydes økonomisk støtte til  

 dækning af tabt arbejdsfortjeneste, jf. pkt. 48 om § 33, stk. 2, nr. 7.  

 Hjælpen efter denne bestemmelse er trangsbestemt.
 Familiebehandling kan også tilbydes familien i tilknytning til, at barnet  

 eller den unge er anbragt uden for hjemmet efter § 33, stk. 2, nr. 10.
Ad § 33, stk. 2, nr. 4 45. Bestemmelsen giver hjemmel til, at hele familien  

 eller enkelte af dens medlemmer sammen med barnet eller den unge kan få  

 ophold uden for hjemmet.
Formålet med denne foranstaltning er at give  

 familier et tilbud, der er langt mindre indgribende end døgnanbringelse af  

 barnet eller den unge.
Opholdet vil oftest indgå som led i familiebehandling.
Principperne  

 herfor, jf. pkt. 44, gælder tilsvarende ved døgnophold for hele familien.
Loven stiller ikke krav om, hvor sådant et døgnophold for hele familien  

 skal foregå.
Den kommune, der etablerer et døgnophold, må imidlertid sikre  

 sig, at dette foregår under betryggende forhold.
Der er ikke noget til hinder  

 for at benytte godkendte opholdssteder eller døgninstitutioner, jf. §§ 66 og  

 96.
Ad § 33, stk. 2, nr. 5 46. Bestemmelsen giver en særlig hjemmel til at  

 iværksætte aflastningsophold, uden at aflastningen skal henføres under  

 anbringelsesreglerne.
Dette gælder, hvadenten aflastningen angår børn med  

 fysisk eller psykisk handicap eller børn med sociale vanskeligheder.
Der kan  

 være flere formål med en aflastningsordning, fx aflastning af forældrene,  

 støtte i opdragelsen af barnet eller forskellige former for optræning barnet.  

 I alle tilfælde er der tale om en foranstaltning for et barn eller en ung med  

 ophold i eget hjem.
Tidsmæssigt kan de enkelte aflastningsophold strække sig  

 fra 1 - 2 dage til 2 - 3 uger ad gangen, typisk week-ends og ferieperioder.  

 Selve aflastningsordningen vil kunne fungere for en længere årrække,  

 eventuelt under hele opvæksten.
I praksis bruges aflastningsophold også i kombination med døgnanbringelse  

 på institution/opholdssted.
I disse tilfælde er aflastningsopholdet en  

 integreret del af døgnanbringelsen, jf. § 33, stk. 2, nr. 10.
Da der ikke er tale om en anbringelse uden for hjemmet, stiller loven ikke  

 krav om, hvor aflastningsopholdet skal foregå.
Den kommune, der etablerer et  

 aflastningsophold, må imidlertid sikre sig, at denne foranstaltning foregår  

 under betryggende forhold.
Til aflastningsophold kan der derfor med fordel  

 benyttes godkendte opholdssteder eller døgninstitutioner, jf. §§ 66 og 96.
Ad § 33, stk. 2, nr. 6 47. Der kan udpeges en personlig rådgiver for barnet  

 eller den unge.
 Beslutning om foranstaltningen kan træffes uden forældre  

 myndighedsindehaverens samtykke efter § 34, jf. pkt. 55.
 Foranstaltningen kræver i princippet ikke den unges samtykke, men  

 beskikkelse af en personlig rådgiver for en ung, der udtrykkelig modsætter  

 sig dette, vil dog som regel være udsigtsløst.
 En personlig rådgiver kan udpeges for børn og unge, der skønnes at have  

 behov for vejledning og rådgivning vedrørende fx arbejde, uddannelse, fritid  

 eller som led i et vilkår ved tiltalefrafald.
 Med den unges samtykke kan foranstaltningen opretholdes efter, at den unge  

 er fyldt 18 år, dog ikke udover det fyldte 20. år, jf. pkt. 59.
Ad § 33, stk. 2, nr. 7 48. Bestemmelsen giver adgang til at yde støtte til  

 dækning af udgifter som følge af de øvrige under § 33, stk. 2, nr. 1-5 nævnte  

 foranstaltninger, fx tilskud til tabt arbejdsfortjeneste som følge af  

 familiebehandling iværksat efter nr. 3 og 4.
Udgifterne kan ydes til forældremyndighedsindehaveren i det omfang, denne  

 ikke har midler til afholdelsen.
Det afgørende for bedømmelsen af trangen vil  

 være, om udgiften vil bringe et i øvrigt rimeligt budget ud af balance.
Hvis  

 familiens økonomi er meget anstrengt, kan der også ydes hjælp til mindre  

 udgifter.
 Ydes der hjælp til betaling af dagtilbud udover, hvad der kan ydes efter  

 Socialministeriets bekendtgørelse nr. 759 af 21. november 1991, som senest  

 ændret ved bekendtgørelse nr. 883 af 29. oktober 1992 om betaling for ophold  

 i dagtilbud, afholdes udgiften hertil endeligt af kommunen, jf. pkt. 201.
 Bestemmelsen giver ikke hjemmel til at afholde udgifter i forbindelse med  

 støttepersoner i dagtilbud eller lignende, da denne form for støtte må  

 etableres inden for rammerne af det pågældende dagtilbud, og udgifterne  

 hertil afholdes som driftsudgift (100 pct. kommunal udgift).
Ad § 33, stk. 2, nr. 8 49. Bestemmelsen giver mulighed for at yde økonomisk  

 bistand som en formålsbestemt foranstaltning for at undgå et barns eller en  

 ungs anbringelse eller fremme en hjemgivelse eller støtte en stabil kontakt  

 mellem forældre og børn under en anbringelse uden for hjemmet.
Hjælp i medfør af bestemmelsen er ikke trangsbestemt, men det er en  

 forudsætning for støtten, at der er en klar sammenhæng mellem ydelsen af  

 hjælp og muligheden for at undgå anbringelse/fremme hjemgivelse.
Det er  

 derfor af væsentlig betydning, at støtten indgår som et led i en samlet  

 løsning af familiens problemer, og at støtten tilsigter at sætte familien i  

 stand til selv at klare sine vanskeligheder.
Bestemmelsen giver ikke mulighed  

 for at yde en familie hjælp til løbende forsørgelsesudgifter.
 Som eksempler på bestemmelsens anvendelsesmuligheder kan nævnes hjælp til  

 bedre bolig, fx hjælp til istandsættelse, flytning og indskud, sanering af  

 gæld eller betaling af mindre anskaffelser.
 Bestemmelsen giver ligeledes mulighed for at yde hjælp til udgifter i  

 forbindelse med forældremyndighedsindehaverens samvær med barnet eller den  

 unge under anbringelsen.
Ad § 33, stk. 2, nr. 9 50. Bestemmelsen giver mulighed for at yde hjælp til  

 dækning af forældrenes udgifter ved barnets eller den unges  

 kost/efterskoleophold, uden at der skal ske en egentlig anbringelse af barnet  

 eller den unge uden for hjemmet.
Bestemmelsen vil kunne anvendes i en række  

 tilfælde, hvor barnet eller den unge har et særligt behov for støtte, jf. §  

 33, stk. 1, men hvor barnets/den unges problemer er mindre alvorlige end det,  

 der danner grundlag for en anbringelse uden for hjemmet.
 Den økonomiske støtte ydes i det omfang, forsørgeren ikke selv har midler  

 dertil.
 Om muligheden for at yde børnetilskud m.v. under opholdet henvises til  

 Sikringsstyrelsens vejledning af 18. december 1986 om børnetilskud og  

 forskudsvis udbetaling af børnebidrag.
 Der vil fortsat være tilfælde, hvor der er behov for, at et ophold på en  

 kost- eller efterskole sker som led i en anbringelse uden for hjemmet efter §  

 33, stk. 2, nr. 10, jf. pkt. 112.
 Afgrænsningen må bero på, om der er behov for den opfølgning og hertil  

 hørende beslutningskompetence for kommunen, som følger af en beslutning om  

 anbringelse uden for hjemmet.
Skattemæssige konsekvenser af økonomisk støtte efter § 33, stk. 2, nr. 7 -  

 9 51. De beløb, der ydes til  

 forældremyndighedsindehaveren efter § 33, stk. 2, nr. 7 - 9, er skattefri for  

 denne og påvirker ikke personfradraget.
Ad § 33, stk. 2, nr. 10 52. Bestemmelsen giver hjemmel til at anbringe barnet  

 eller den unge uden for hjemmet.
En anbringelse uden for hjemmet skal vurderes i sammenhæng med de øvrige  

 foranstaltninger, som er nævnt i § 33, stk. 2, nr. 1-9. For at kunne opfylde  

 formålet med anbringelsen, jf. § 66 b om udarbejdelse af en plan forud for  

 anbringelsen, kan der derfor være behov for en kombination af  

 foranstaltninger over for hele familien.
Der kan her henvises til pkt. 64 om  

 indholdet af planen og pkt. 108 og 109 om valg af opholdssted.
Unge forældre under 18 år 53. Hvis en ung under 18 år, der selv har et barn,  

 anbringes uden for hjemmet sammen med barnet, betragtes opholdet som en  

 foranstaltning for den unge og barnet under t.
Der skal således ikke træffes  

 en særskilt beslutning vedrørende barnet, sålænge barnet opholder sig sammen  

 med den, der har forældremyndigheden.
Domfældte 54. Ifølge Justitsministeriets cirkulære af 6. januar  

 1985 kan der ske overførsel af domfældte i medfør af straffelovens § 49, stk.  

 2, til behandlingsinstitutioner.
Bistandslovens almindelige regler om  

 visitation og finansiering af udgifter ved opholdet anvendes, bortset fra de  

 særlige regler i cirkulærets § 7, stk. 4, om ydelse af løsladelsesgebyr.
Det  

 er en forudsætning for anvendelsen af bistandslovens regler om børn og unge,  

 at den domfældte er under 18 år ved visitationen.
Bistandslovens § 34 55. Efter § 34 kan en beslutning efter § 33, stk. 2,  

 nr. 1 og nr. 6, træffes, selv om forældremyndighedsindehaveren ikke ønsker  

 foranstaltningen iværksat, når det må anses for at være af væsentlig  

 betydning af hensyn til barnets eller den unges særlige behov for støtte, og  

 når formålet med foranstaltningen skønnes at kunne opnås uanset det manglende  

 samtykke.
Beslutning herom skal træffes i det udvalg, der efter § 2, stk. 2,  

 i den sociale styrelseslov varetager det pågældende sagsområde.
I kommuner  

 med magistratsordning træffes beslutningen af vedkommende magistratsmedlem.
Bestemmelsen kan kun anvendes, når det kan anses for formålstjenligt at  

 iværksætte en foranstaltning på trods af modstanden fra indehaveren af  

 forældremyndigheden.
Der skal således foreligge forhold, der sandsynliggør,  

 at der vil kunne opnås et positivt resultat af foranstaltningen trods den  

 udviste modstand.
Herudover skal betingelsen i § 33, stk. 1, om, at  

 foranstaltningen skal være af væsentlig betydning af hensyn til et barns  

 eller en ungs særlige behov for støtte, være opfyldt.
 Foranstaltningen kan i princippet iværksættes uanset barnets eller den  

 unges modstand, men i forhold til større børn vil det normalt ikke være  

 hensigtsmæssigt at træffe beslutning imod deres protest.
 En beslutning efter denne bestemmelse vil ikke kunne gennemtvinges, hvis  

 indehaveren af forældremyndigheden modsætter sig foranstaltningen.
Delegationsforbud 56. En beslutning efter § 34 skal træffes i et møde i  

 det udvalg, der efter § 2, stk. 2, i den sociale styrelseslov varetager det  

 pågældende sagsområde.
I magistratskommuner træffes beslutningen af  

 vedkommende magistratsmedlem.
Kravet om, at beslutningen skal træffes i et  

 møde (af vedkommende magistratsmedlem) betyder, at der i disse sager er et  

 forbud mod at delegere beslutningerne til forvaltningen.
Barnets holdning til foranstaltninger 57. Efter § 124 a skal der, forinden der træffes  

 afgørelse i en sag om foranstaltninger efter loven, finde en samtale sted med  

 barnet herom, når barnet er fyldt 12 år.
 For børn under 12 år skal der foreligge oplysning om barnets holdning til  

 den påtænkte foranstaltning i det omfang, barnets modenhed og sagens art  

 tilsiger det.
 Der henvises herom til pkt. 37.
Ophør af foranstaltninger 58. I § 36 fastsættes, at foranstaltninger efter §§  

 33, 34 og 35 skal ophøre, når formålet er nået, eller når de ikke opfylder  

 deres formål under hensyn til barnets eller den unges særlige behov, eller  

 når den unge fylder 18 år.
 59. Med den unges samtykke kan foranstaltninger i form  

 af personlig rådgiver og døgnophold opretholdes, indtil den unge fylder 20  

 år, jf. § 36, stk. 1.
 For så vidt angår iværksættelse af foranstaltninger for unge, der er fyldt  

 18 år, henvises til § 68 a, hvorefter der til denne gruppe kan tilbydes  

 støtte i form af ophold i et godkendt opholdssted efter § 66, plads på en  

 døgninstitution eller mulighed for dagbehandling på en institution efter §  

 96.
60. Bestemmelsen i § 36, stk. 1, er en lovfæstelse af  

 det grund læggende princip, at en hjælpeforanstaltning skal ophøre, når der  

 ikke længere er behov for den, eller når den ikke længere gør gavn.
Heri  

 ligger også et krav om, at kommunen af egen drift skal vurdere, om  

 foranstaltningen fortsat opfylder sit formål.
 Ved anbringelse uden for hjemmet vil dette indgå i den regelmæssige  

 revision og opfølgning af planen, jf. pkt. 117 og 118.
 Vedrørende hjemgivelse henvises til pkt. 130 ff.
Det sociale ankenævns og Den sociale Ankestyrelses beføjelser uden klage 61. Såfremt kommunen ikke foretager fornødne  

 undersøgelser, kan det sociale ankenævn træffe beslutning om, at der skal  

 iværksættes undersøgelse og pålægge kommunen at genemføre beslutningen, jf. §  

 36 a, stk. 1.
 Hvis der er behov for foranstaltninger efter § 33, og kommunen undlader at  

 iværksætte disse, kan nævnet pålægge kommunen at træffe afgørelse eller selv  

 træffe en foreløbig afgørelse om foranstaltninger og pålægge kommunen at  

 gennemføre beslutningen.
 Den Sociale Ankestyrelse har efter § 36 a, stk. 3, samme beføjelser som  

 nævnet og kan træffe beslutning efter §§ 32 d, 35 og 35 b og pålægge kommunen  

 at gennemføre beslutningen.
Der er tale om en beføjelse for såvel det sociale ankenævn som  

 Ankestyrelsen til af egen drift at tage en sag op, hvis en kommune undlader  

 at foretage undersøgelser eller iværksætte foranstaltninger.
Det er således  

 ikke nødvendigt, at der foreligger en henvendelse om indgriben, selv om dette  

 vil være det almindeligste.
Der er ingen begrænsning med hensyn til, hvem der  

 kan rette henvendelse om iværksættelse af undersøgelse eller  

 foranstaltninger.
Eksempelvis vil også et barn eller en ung kunne henvende  

 sig.
Oftest vil anledningen til at tage en sag op dog være en henvendelse fra  

 andre myndigheder, et sygehus eller slægtninge.
 Det sociale ankenævn og Ankestyrelsen må konkret vurdere, om henvendelsen  

 giver grundlag for at tage sagen op over for kommunen.
 Det er alene Ankestyrelsen, der har adgang til at træffe beslutning om  

 tvangsmæssig iværksættelse af foranstaltninger.
 For så vidt angår styrelseschefens adgang til at træffe beslutning om  

 iværksættelse af foreløbige foranstaltninger henvises til pkt. 107.
Anbringelse uden for hjemmet.
Udarbejdelse af planer og samtykke Planer 62. I de tilfælde, hvor kommunens undersøgelse fører  

 til, at den foranstaltning, som må anses for at være den mest  

 formålstjenlige, er en anbringelse af barnet eller den unge uden for hjemmet,  

 stiller § 66 b særlige krav til kommunens videre behandling af sagen.
Efter § 66 b, stk. 1, skal der forud for en beslutning om anbringelse uden  

 for hjemmet udarbejdes en plan for barnets eller den unges ophold.
Dette  

 gælder, hvad enten anbringelsen sker med samtykke eller iværksættes  

 tvangsmæssigt efter § 35.
 Udarbejdelse af en plan skal tjene til at gøre kommunens overvejelser  

 målrettede og systematiske, og kravet om planlægning af indsatsen, før denne  

 iværksættes, skal bidrage til en kontinuitet i børnesagerne, som må tillægges  

 stor betydning.
Behovet for en anbringelse på frivilligt grundlag kan opstå så akut, at  

 det ville være i modstrid med formålet med anbringelsen at lade denne afvente  

 udarbejdelsen af en plan.
Efter § 66 b, stk. 3, er det i sådanne tilfælde  

 tilstrækkeligt med en kortfattet angivelse af formålet med anbringelsen.  

 Kommunen skal da snarest muligt opstille en egentlig plan.
Ved en akut  

 anbringelse på frivilligt grundlag bør en sådan efterfølgende plan normalt  

 foreligge senest 14 dage efter anbringelsen.
For foreløbige anbringelser uden  

 samtykke skal planen være opstillet, så den kan indgå i indstillingen ved  

 sagens endelige forelæggelse for børn og unge-udvalget, dvs. senest inden 1  

 måned efter børn og unge- udvalgets godkendelse af den foreløbige beslutning  

 efter § 35 c, stk. 3.
Planens enkelte elementer 63. I § 66 b, stk. 2, opregnes de elementer, som  

 planen i alle tilfælde skal indeholde en beskrivelse af.
Bestemmelsen stiller  

 ikke krav om en bestemt grad af detaillering i planens beskrivelse af de  

 enkelte elementer, men planen må på forståelig måde angive nogle tydelige  

 rammer for indsatsen over for barnet eller den unge.
Dette er nødvendigt for,  

 at den eller de personer, der skal forholde sig til planen, har et rimeligt  

 bedømmelsesgrundlag.
 Sker anbringelsen af barnet eller den unge på frivilligt grundlag, er  

 planen et centralt led i samtykket fra forældrene og den unge, der er fyldt  

 15 år, og forståeligheden af planens enkelte dele er væsentlig for det  

 forpligtende samarbejde med forældremyndighedens indehaver, som der bør  

 sigtes på.
 Finder kommunen, at der er grundlag for at anbringe barnet eller den unge  

 tvangsmæssigt, indgår planen i kommunens indstilling til børn og  

 unge-udvalget om, hvorvidt der skal træffes en sådan beslutning, og er derfor  

 af væsentlig betydning for afgørelsen.
64. Planens centrale element er angivelsen af formålet  

 med anbringelsen, uanset om anbringelsen er frivillig eller sker  

 tvangsmæssigt.
For en frivillig anbringelse efter § 33, stk. 2, nr. 10, er  

 angivelsen af formålet tillige knyttet til bestemmelsen i § 66 c om det  

 informerede samtykke, hvorefter samtykke fra forældremyndighedens indehaver  

 og den unge, der er fyldt 15 år, skal omfatte formålet med anbringelsen, jf.  

 pkt. 65.
 Planen skal således først og fremmest beskrive, hvad der ønskes opnået med  

 anbringelsen uden for hjemmet, dvs. hvorfor en anbringelse må anses for at  

 kunne løse de problemer og vanskeligheder for barnet eller den unge, som  

 kommunens undersøgelse har klarlagt.
Det bør tillige beskrives, hvilken type af de forskellige opholdssteder -  

 døgninstitutioner, familiepleje, socialpædagogisk kollektiv m.fl. - der menes  

 egnet til at klare barnets eller den unges problemer.
Der er ikke efter loven  

 nogen foretrukken anbringelsesform.
Må det forudses, at opnåelsen af formålet  

 med anbringelsen vil indebære, at der kan blive tale om anvendelse af  

 forskellige typer af opholdssteder i forlængelse af hinanden, fx  

 døgninstitution efterfulgt af ophold i familiepleje, bør beskrivelsen omfatte  

 dette forhold.
I planen skal der tages stilling til sådanne særlige forhold vedrørende  

 barnet eller den unge, som den konkrete situation giver anledning til.
Det  

 kan dreje sig om forhold vedrørende barnets eller den unges pleje,  

 behandling, undervisning eller videreuddannelse.
Der bør således af kommunen  

 søges givet en fyldig beskrivelse af så mange aspekter som muligt i den  

 indsats over for barnet eller den unge, som kommunen forestiller sig er  

 nødvendig for at opnå formålet med anbringelsen.
Planen skal endvidere angive anbringelsens forventede varighed.
Selv om  

 det kan være vanskeligt at angive tidsperspektivet ved en anbringelse, må det  

 konkret overvejes, hvilken tid det vil tage at nå formålet.
For forældrene er  

 det vigtigt at kende resultatet af disse overvejelser, da varigheden må anses  

 at være et væsentligt forhold for forældrene ved enhver anbringelse.  

 Endvidere kan en angivelse af tidsperspektivet bidrage til at skabe en  

 forståelse hos forældrene for, at anbringelsen må forløbe i overensstemmelse  

 med den lagte plan, for at formålet kan opnås, og at hjemgivelsesbegæringer  

 fra forældrene i utide derfor kan - omend ikke undgås - så dog formindskes.
 Som følge af den helhedsorienterede indsats omfattende både barnet eller  

 den unge og familien, som det er væsentligt, at der satses på, skal planen  

 endelig beskrive, hvilke foranstaltninger der eventuelt påtænkes iværksat til  

 støtte for familien, mens barnet eller den unge er anbragt uden for hjemmet.  

 Det er vigtigt, at der arbejdes videre med at støtte familien til en løsning  

 af de problemer, som har været medvirkende til barnets eller den unges  

 vanskeligheder.
 Selv om anbringelsen forløber i overensstemmelse med den lagte plan, kan  

 der efter hjemgivelsen af barnet eller den unge være behov for  

 foranstaltninger i hjemmet til støtte for barnet eller den unge og familien.  

 Det kan ved udarbejdelsen af planen forud for beslutningen om en anbringelse  

 naturligvis være vanskeligt at forudse, hvilke foranstaltninger familien vil  

 have behov for, når barnet eller den unge igen er i hjemmet, men hvis det er  

 muligt, skal planen også indeholde en angivelse heraf.
 Om revision af planen henvises til pkt. 117.
Samtykke 65. En beslutning efter § 33, stk. 2, nr. 10, om at  

 anbringe barnet eller den unge uden for hjemmet kræver samtykke fra  

 forældremyndighedens indehaver og den unge, der er fyldt 15 år.
 Efter § 66 c skal samtykket fra forældremyndighedens indehaver og den  

 unge, der er fyldt 15 år, til en anbringelse uden for hjemmet omfatte  

 formålet med anbringelsen, jf. § 66 b, stk. 2, 1. pkt.
Med henvisningen til bestemmelsen i § 66 b om planen for barnets eller den  

 unges ophold uden for hjemmet opstilles der således kvalitative krav til det  

 samtykke, der skal foreligge forud for en anbringelse på frivilligt grundlag.  

 Der stilles ikke krav om samtykke til samtlige elementer i planen.
Det er  

 planens beskrivelse af formålet, dvs. hvad der kan opnås med en anbringelse,  

 og hvad der skal ske undervejs, der danner grundlag for afgivelsen af  

 samtykket fra forældremyndighedens indehaver og tillige fra den unge, når  

 denne er fyldt 15 år.
 Det bør imidlertid indgå som en vigtig del af sagsbehandlingen forud for  

 en anbringelse, at forældremyndighedens indehaver og barnet eller den unge  

 får en grundig orientering om alle de elementer, der indgår i planen.
 Som nævnt under pkt. 63 og 64 er det væsentligt, at planen på forståelig  

 måde angiver nogle tydelige rammer for indsatsen, og dermed fremstår som et  

 rimeligt bedømmelsesgrundlag, således at det samtykke, der gives til en  

 anbringelse, kan karakteriseres som et informeret samtykke.
 Med opstillingen af kvalitative krav til samtykket er det hensigten, at  

 indehaveren af forældremyndigheden i højere grad vil føle sig forpligtet af  

 sit samtykke, og at forældremyndighedens indehaver med sin accept af formålet  

 med anbringelsen, også vil acceptere at indgå i et konstruktivt samarbejde  

 med kommunen om at få det bedste ud af anbringelsen til gavn for barnet eller  

 den unge.
Der er ikke opstillet formelle krav til afgivelsen af samtykket, men det  

 må anses for formålstjenligt, at samtykket afgives skriftligt.
Den praktiske  

 fremgangsmåde kan i øvrigt fastlægges af kommunen.
Særligt om fælles forældremyndighed 66. Det er forældremyndighedens indehaver, der skal  

 give samtykke til anbringelsen.
Reglerne om fælles forældremyndighed  

 indebærer, at det vil blive hyppigere forekommende, at forældre, der ikke  

 lever sammen, har fælles forældremyndighed over deres fælles børn.
I sådanne  

 tilfælde skal begge forældre give samtykke.
 Dette gælder uanset, om barnet eller den unge bor fast hos den ene af  

 forældrene.
Er forholdene hos den af forældrene, som barnet eller den unge bor hos, af  

 en sådan karakter, at det er påkrævet, at barnet eller den unge ikke bliver  

 boende d r, skal kommunen i samarbejde med forældrene undersøge, hvor barnet  

 eller den unge kan bo.
Da den anden af forældrene har del i  

 forældremyndigheden og dermed pligt til at drage omsorg for barnet eller den  

 unge, skal kommunen undersøge, om barnet eller den unge nu kan få ophold hos  

 den anden af forældrene.
 Kan forældrene blive enige herom, er der ikke grundlag for at iværksætte  

 foranstaltninger i form af anbringelse uden for hjemmet.
Ønsker den af forældrene, som barnet eller den unge bor hos, at barnet  

 eller den unge skal anbringes uden for hjemmet og ikke hos den anden af  

 forældrene, der er indstillet på at have barnet eller den unge boende, må  

 denne kræve den fælles forældremyndighed bragt til ophør og  

 forældremyndigheden tillagt sig, jf. myndighedslovens § 10. Ønsker den anden  

 af forældrene ikke at benytte sig af sin adgang til at kræve den fælles  

 forældremyndighed bragt til ophør, må der iværksættes foranstaltninger over  

 for dem begge.
Barnet eller den unge vil ikke af kommunen kunne anbringes hos  

 den anden af forældrene, som har del i forældremyndigheden.
Er forholdene hos den af forældrene, som barnet eller den unge bor hos,  

 sådanne, at der er åbenbar risiko for, at barnets eller den unges sundhed  

 eller udvikling lider alvorlig skade, hvis barnet eller den unge bliver  

 boende hos denne, kan en anbringelse af et barn eller en ung uden for hjemmet  

 efter § 35 kun ske i forhold til begge forældre, der har del i  

 forældremyndigheden.
Har den anden af forældrene gode forhold, og er denne  

 indstillet på at have barnet eller den unge boende, vil der normalt ikke være  

 grundlag for at iværksætte en tvangsmæssig foranstaltning.
Er den af  

 forældrene, som barnet eller den unge bor hos, enig i, at barnet eller den  

 unge kan bo hos den anden, kan barnet eller den unge blot flytte, hvorfor  

 kommunen i almindelighed ikke behøver at iværksætte foranstaltninger for  

 barnet eller den unge. Ønsker den af forældrene, som barnet eller den unge  

 bor hos, imidlertid ikke at give slip på barnet eller den unge, mens den  

 anden af forældrene ønsker at have barnet eller den unge boende, kan denne  

 anlægge sag om at få forældremyndigheden alene, jf. myndighedslovens § 10. Er  

 der behov for at få barnet eller den unge flyttet hurtigt, kan der træffes en  

 midlertidig afgørelse om forældremyndigheden efter myndighedslovens § 18. Er  

 den anden af forældrene således indstillet på at opfylde den omsorgspligt,  

 der ligger i at have del i forældremyndigheden, vil der som udgangspunkt ikke  

 være grundlag for at iværksætte en tvangsmæssig anbringelse efter § 35.
Er der behov for øjeblikkelig indgriben, fx i tilfælde af akut  

 omsorgssvigt, kan det være nødvendigt at gribe til en forløbig foranstaltning  

 efter § 35 c.
En sådan afgørelse har virkning over for begge forældre, der  

 har del i forældremyndigheden, og begge forældre skal derfor inden 24 timer  

 efter afgørelsen have skriftlig besked herom og tilbud om advokatbistand, jf.  

 § 35 c, stk. 2. I forbindelse med en sådan foreløbig beslutning kan det  

 forekomme, at der ikke har været den nødvendige tid til at kontakte den anden  

 af forældrene.
Det kan derfor forekomme, at der træffes en sådan tvangsmæssig  

 foranstaltning over for denne, uanset om denne er egnet og villig til at have  

 barnet eller den unge boende.
Viser det sig at være tilfældet, kan den foreløbige foranstaltning  

 imidlertid ophæves, således at barnet eller den unge kan hjemgives.
Dette  

 sker derved, at forældrene bliver enige om, at barnet eller den unge flytter  

 over til den anden af forældrene, eller at forældremyndigheden - eventuelt  

 ved en midlertidig afgørelse - tillægges denne alene.
 For så vidt angår spørgsmålet om opholdskommune ved fælles  

 forældremyndighed henvises til Socialministeriets vejledning af 23. december  

 1985 om ændrede regler i bistandsloven og børnetilskudsloven som følge af  

 fælles forældremyndighed.
Foranstaltninger der kan gennemføres  

 tvangsmæssigt Afgørelser der træffes af børn og unge-udvalget 67. Som beskrevet i afsnit III er det ved  

 iværksættelse af en foranstaltning, herunder en anbringelse uden for hjemmet,  

 vigtigt, at der sker en grundig orientering af forældrene og barnet eller den  

 unge, så de har mulighed for at tage stilling til den påtænkte  

 foranstaltning.
I tilfælde af anbringelse skal der således foreligge samtykke  

 fra såvel forældremyndighedsindehaveren som den unge, der er fyldt 15 år.  

 Dette samtykke skal gives på grundlag af den udarbejdede plan, jf. pkt. 65,  

 og omfatte formålet med anbringelsen.
 Kan der ikke opnås samtykke fra indehaveren af forældremyndigheden  

 og/eller den unge, der er fyldt 15 år, kan foranstaltningen kun gennemføres,  

 hvis de særlige betingelser for en tvangsmæssig foranstaltning er opfyldt.
 Beslutninger om tvangsmæssig gennemførelse af foranstaltninger ophører,  

 når den unge fylder 18 år.
 68. Børn og unge-udvalget træffer beslutning i  

 følgende tilfælde:
 Beslutning efter § 32 d om at gennemføre en undersøgelse ved at anbringe  

 barnet eller den unge på en institution eller ved indlæggelse på sygehus,  

 herunder psykiatrisk afdeling.
 Beslutning efter § 35 om at anbringe barnet eller den unge uden for  

 hjemmet i et godkendt opholdssted eller en døgninstitution, jf. § 33, stk. 2,  

 nr. 10.
 Beslutning efter § 35, stk. 2, hvorefter det - når hensynet til barnet  

 eller den unge på afgørende måde taler derfor - kan besluttes at gennemføre  

 en anbringelse efter stk. 1, selv om der foreligger et samtykke fra  

 indehaveren af forældremyndigheden.
 Beslutning efter § 35, stk. 3, om anbringelse af en ung, der er fyldt 15  

 år, uden forældremyndighedsindehaverens samtykke, men med samtykke fra den  

 unge.
 Beslutning efter § 35 a om opretholdelse af en anbringelse i medfør af §  

 35 udover 1 år fra børn og unge-udvalgets afgørelse.
 Beslutning efter § 35 b om at gennemføre en lægelig undersøgelse eller  

 behandling af barnet, hvis indehaveren af forældremyndigheden undlader at  

 lade barnet eller den unge undersøge eller behandle for en livstruende sygdom  

 eller en sygdom, der udsætter barnet eller den unge for varig og betydelig  

 invaliditet.
Beslutning om ændring af opholdsstedet, hvis der ikke foreligger samtykke  

 fra indehaveren af forældremyndigheden eller den unge, der er fyldt 15 år.
I  

 så fald forelægges sagen, jf. § 66 d, stk. 2, til afgørelse i børn og  

 unge-udvalget efter § 35.
 Godkendelse efter § 35 c, stk. 3, af foreløbige beslutninger, der træffes  

 af formanden for børn og unge-udvalget.
 Beslutning efter § 67, stk. 3, jf. stk. 4, om afbrydelse af forbindelsen  

 mellem forældrene og barnet eller den unge samt om overvågning af samværet  

 (for en periode udover 3 måneder), samt om anonymisering af opholdsstedet.
 Beslutning efter § 14, stk. 7, om brev- og telefonkontrol under barnets  

 eller den unges ophold i en døgninstitution.
 Efter begæring kan der efter § 65, stk. 4, træffes beslutning om nægtet  

 flytning eller hjemtagelse fra privat familiepleje.
 For så vidt angår muligheden for at træffe foreløbige beslutninger om  

 tvangsmæssige foranstaltninger henvises til pkt. 99 ff.
Undersøgelse 69. Efter § 32 d kan børn og unge-udvalget, når det må  

 anses for nødvendigt for at afgøre, om der er åbenbar risiko for alvorlig  

 skade på et barns eller en ungs sundhed eller udvikling, uden samtykke fra  

 forældremyndighedsindehaveren og den unge, der er fyldt 15 år, beslutte at  

 gennemføre undersøgelsen ved anbringelse på en institution eller indlæggelse  

 på sygehus, herunder psykiatrisk afdeling.
En sådan undersøgelse skal være  

 afsluttet inden 2 måneder efter børn og unge-udvalgets afgørelse.
 Bestemmelsen kan anvendes i de tilfælde, hvor indehaveren af  

 forældremyndigheden modsætter sig, at barnet eller den unge undersøges, og  

 hvor forholdene tegner sig så alvorligt, at det er nødvendigt med en  

 undersøgelse for at afgøre, om der er åbenbar risiko for alvorlig skade på  

 barnets eller den unges sundhed eller udvikling, jf. i øvrigt pkt. 35.
Anbringelse uden for hjemmet 70. Efter § 35 kan børn og unge-udvalget, når der på  

 grund af er åbenbar risiko for, at barnets eller den unges sundhed eller udvikling  

 lider alvorlig skade, uden samtykke fra forældremyndighedens indehaver og den  

 unge, der er fyldt 15 år, træffe beslutning om, at barnet eller den unge  

 anbringes uden for hjemmet, jf. § 33, stk. 2, nr. 10. Der kan kun træffes en  

 beslutning efter 1. pkt., når det må anses for godtgjort, at problemerne ikke  

 kan løses under barnets eller den unges fortsatte ophold i hjemmet.
71. Det centrale kriterium for at gennemføre en  

 anbringelse tvangsmæssigt er, at der foreligger åbenbar risiko for alvorlig  

 skade på barnets eller den unges sundhed eller udvikling.
Herudover suppleres  

 kriteriet med en udtømmende opregning af de forhold i hjemmet eller hos  

 barnet eller den unge, som kan begrunde et tvangsmæssigt indgreb, og det er  

 yderligere en betingelse, at problemerne ikke kan løses under barnets eller  

 den unges fortsatte ophold i hjemmet.
Begrebet "åbenbar risiko for alvorlig skade på sundhed eller  

 udvikling" afløser det tidligere anvendte "absolut påkrævet af  

 hensyn til et barns velfærd". Formålet med den ændrede ordlyd er at give  

 en mere dækkende beskrivelse af det, der er behov for at beskytte - om  

 nødvendigt gennem en tvangsmæssig foranstaltning.
Ved sundhed forstås i denne  

 sammenhæng barnets/den unges almentilstand, hvori der indgår ikke blot  

 helbredsmæssige forhold, men også andre forhold af betydning for barnets/den  

 unges trivsel.
Begreberne "åbenbar risiko" og "sundhed eller  

 udvikling" angiver endvidere, at der skal tages hensyn til såvel  

 barnets/den unges øjeblikkelige tilstand som til dets fremtidige  

 opvækstsbetingelser.
Behovet for at beskytte børn tilsiger, at der bør være  

 mulighed for at gribe ind inden det tidspunkt, hvor barnet/den unge er skadet  

 i en grad, der gør det meget vanskeligt at hjælpe.
Det kan derfor ikke gøres  

 til en betingelse for tvangsmæssig anbringelse, at der kan konstateres en  

 allerede indtruffet alvorlig skade.
Bestemmelsen giver således adgang til  

 tvangsindgreb i tilfælde af åbenbar risiko for alvorlig skade på sundhed  

 eller udvikling.
En sådan åbenbar risiko vil efter omstændighederne kunne  

 foreligge, hvis det - på grund af forældremyndighedsindehaverens adfærd over  

 for ældre søskende til barnet - kan fastslås, at denne er helt ude af stand  

 til at tage vare på barnet.
72. Kravet om, at der skal foreligge åbenbar risiko  

 for alvorlig skade på barnets eller den unges sundhed eller udvikling,  

 suppleres med en udtømmende opregning i § 35, stk. 1, nr. 1 - 4, jf. pkt 70.  

 Formålet med denne opregning er at beskrive de forhold i hjemmet eller hos  

 barnet/den unge og/eller familien, der kan begrunde en tvangsmæssig  

 gennemførelse af en anbringelse.
De under 1) - 4) opregnede forhold giver  

 således ikke i sig selv grundlag for en beslutning om tvang.
En bestemt  

 diagnose eller lignende vedrørende indehaveren af forældremyndigheden kan  

 heller ikke i sig selv begrunde en tvangsmæssig anbringelse.
Det afgørende  

 vil altid være, hvilken indflydelse en eventuel lidelse hos indehaveren af  

 forældremyndigheden har på barnets eller den unges sundhed eller udvikling.  

 Kun når de forhold, der er nævnt i nr. 1 - 4, fører til åbenbar risiko for  

 alvorlig skade på barnets/den unges sundhed eller udvikling, og når  

 problemerne ikke kan løses under barnets/den unges fortsatte ophold i  

 hjemmet, er betingelserne for tvangsmæssig anbringelse opfyldt.
 Opregningen har imidlertid en selvstændig værdi ved at give en uddybning  

 (kvalificering) af de forhold, der kan bevirke, at betingelserne for  

 tvangsmæssig anbringelse er opfyldt.
 Derudover indebærer opregningen, at de besluttende myndigheder  

 udtrykkeligt må angive, hvad årsagen er til, at der foreligger åbenbar risiko  

 for alvorlig skade på et barns eller en ungs sundhed eller udvikling.  

 Opregningen er således udtryk for et krav om en udførlig begrundelse for den  

 afgørelse, der træffes.
I forarbejderne til loven er det understreget, at den ændrede formulering  

 først og fremmest skal ses som klarhedsskabende, idet den indholdsmæssige  

 beskrivelse følger den praksis, der er udviklet i Ankestyrelsen og  

 landsretterne på baggrund af den tidligere lovgivning.
Der lægges således  

 ikke op til en ændret praksis vedrørende anvendelsesområdet for tvangsmæssige  

 anbringelser.
Utilstrækkelig omsorg, vold eller andre alvorlige overgreb 73. Som typiske situationer kan nævnes mishandling  

 eller andre alvorlige overgreb, herunder seksuelle, samt svigtende omsorg,  

 der dækker såvel egentlig vanrøgt som utilstrækkelig opfyldelse af  

 barnets/den unges basale behov for fx mad, undervisning eller behandling.
En  

 særlig form for svigtende omsorg kan bestå i en adfærd fra  

 forældremyndighedsindehaverens side, der udelukkende er styret af dennes  

 behov, hvorved barnet/den unge udsættes for en ødelæggende omklamring, der  

 forhindrer barnet eller den unge i at udvikle sig på normal vis. Årsagerne  

 til, at et barn eller en ung udsættes for overgreb eller andre forhold, der  

 udsætter barnet eller den unge for skade på sundhed eller udvikling, kan være  

 forskellige, men vil ofte skyldes alvorlige problemer i familien i form af  

 misbrug, sindslidelser eller svækket åndelig og følelsesmæssig udvikling.  

 Disse forhold optræder ikke sjældent i kombination med andre belastende  

 faktorer, såsom svagt socialt netværk, marginal arbejdsmarkedstilknytning,  

 dårlig økonomi, eneansvar for barnet/den unge og ustabile forhold, måske med  

 skiftende partnere.
Misbrugsproblemer, kriminel adfærd eller andre svære sociale  

 vanskeligheder hos barnet eller den unge 74. I visse tilfælde er det barnet eller den unge, der  

 selv udviser så betydelige vanskeligheder, at indgreb er nødvendigt.
Her vil  

 de konstaterede vanskeligheder hos barnet eller den unge i sig selv kunne  

 begrunde indgrebet.
Det vil typisk dreje sig om børn eller unge med  

 misbrugsproblemer eller udtalte indlærings- og skoleproblemer samt børn med  

 kriminel adfærd. Årsagerne vil ofte hidrøre fra forhold, der nævnes ovenfor,  

 men dette er mindre afgørende - i relation til opfyldelsen af betingelserne  

 for et tvangsmæssigt indgreb - når der hos barnet eller den unge kan  

 konstateres de netop nævnte vanskeligheder.
Derimod kan det naturligvis i  

 behandlingsmæssigt øjemed være afgørende at få klarlagt årsagerne til  

 problemerne.
Andre adfærds- eller tilpasningsproblemer hos barnet eller den unge 75. I en del tilfælde er der tale om en samvirken af  

 faktorer, der udsætter barnet eller den unge for en åbenbar risiko for  

 alvorlig skade på sundhed eller udvikling.
Der vil ofte være tale om en  

 kombination af utilstrækkelig omsorg og konstaterede problemer hos barnet  

 eller den unge, men ikke så udtalte, at de i sig selv kan begrunde et  

 tvangsmæssigt indgreb.
Det karakteristiske for denne gruppe vil imidlertid  

 være, at der hos barnet eller den unge kan påvises problemer af  

 adfærdsmæssig, følelsesmæssig eller lignende art, og at hjemmemiljøet er ude  

 af stand til at bidrage til en løsning af barnets eller den unges problemer.
Hjælpemulighederne i hjemmet skal være udtømt 76. Det er yderligere en betingelse for at træffe  

 beslutning om tvangsmæssig anbringelse efter § 35, stk. 1, at det kan anses  

 for godtgjort, at problemerne ikke kan løses under barnets eller den unges  

 fortsatte ophold i hjemmet.
Denne betingelse skal ses i sammenhæng med  

 kravene til redegørelsen for undersøgelsen, jf. pkt. 36.
 I denne betingelse ligger også, at der inden beslutningen om at indstille  

 til en tvangsmæssig anbringelse skal ske en grundig vejledning af  

 forældremyndighedsindehaveren, og der skal gives oplysning om, hvilke andre  

 muligheder for hjælp der findes.
Anvendelse af tvangsreglerne uanset samtykke fra indehaveren af  

 forældremyndigheden 77. Efter § 35, stk. 2, kan børn og unge-udvalget, når  

 hensynet til barnet eller den unge på afgørende måde taler for det, bestemme,  

 at barnet eller den unge skal anbringes uden for hjemmet efter stk. 1, selv  

 om forældremyndighedens indehaver og den unge, der er fyldt 15 år, giver  

 samtykke til anbringelse efter § 33, stk. 2, nr. 10.
Det afgørende kriterium for at anvende bestemmelsen er, at hensynet til  

 barnet eller den unge på afgørende måde taler derfor.
Hermed tænkes på  

 tilfælde, hvor det kan frygtes, at barnet eller den unge straks vil blive  

 krævet hjemgivet, selv om der skønnes behov for en længerevarende indsats  

 over for barnet/den unge og familien.
Som eksempel kan nævnes tilfælde, hvor  

 der kan herske tvivl om, hvorvidt samtykket er alvorlig ment, herunder om  

 forældremyndighedsindehaveren fuldt ud har forstået retsvirkningerne af en  

 anbringelse.
I øvrigt forudsætter anvendelsen af bestemmelsen, at  

 betingelserne i § 35, stk. 1, er opfyldt, jf. pkt. 71 - 76.
For forældremyndighedsindehaveren er konsekvensen, at barnet eller den  

 unge ikke frit kan hjemtages.
Derfor gælder de processuelle regler for en  

 afgørelse efter § 35, stk. 1, fuldt ud ved en afgørelse efter stk. 2.
Genbehandling 78. Efter § 35 a forudsætter opretholdelse af en  

 foranstaltning efter § 35 ud over 1 år fra børn og unge-udvalgets afgørelse  

 fornyet beslutning i udvalget.
Er sagen indbragt for Ankestyrelsen eller  

 forelagt for landsretten eller Højesteret, regnes fristen fra den endelige  

 afgørelse eller dom.
 Ved genbehandlingen skal der tages stilling til, om de materielle  

 betingelser i § 35, stk. 1, for tvangsmæssigt at opretholde anbringelsen er  

 opfyldt.
Frister for genbehandling 79. Efter § 35 a, stk. 1, sidste pkt., kan børn og  

 unge-udvalget, Ankestyrelsen eller retten fastsætte en kortere frist for  

 fornyet behandling af sagen i udvalget.
Efter § 35 a, stk. 2, kan børn og unge-udvalget, Ankestyrelsen eller  

 retten undtagelsesvis fastsætte en længere frist for genbehandling.
Denne  

 mulighed kan kun benyttes i de tilfælde, hvor anbringelsen på forhånd må  

 forventes at blive af længere varighed.
Det er en betingelse for at anvende  

 bestemmelsen, at de forhold, der ligger til grund for afgørelsen, med stor  

 sikkerhed må antages at vedvare udover den normale 1 års periode, og at  

 hensynet til barnet eller den unge på afgørende måde taler for, at fristen  

 forlænges.
Ændring af opholdssted 80. Efter § 66 d, stk. 2, skal en beslutning efter  

 stk. 1 om ændret opholdssted træffes efter § 35, hvis der ikke foreligger  

 samtykke fra forældremyndighedens indehaver og den unge, der er fyldt 15 år.  

 Dette indebærer, at flytningen, hvis der ikke kan opnås samtykke, ikke kan  

 gennemføres, før sagen er afgjort i børn og unge-udvalget efter reglerne i §  

 35. Der vil dog være mulighed for at træffe en foreløbig beslutning efter §  

 35 c, hvis beslutningen af hensyn til barnets eller den unges øjeblikkelige  

 behov ikke kan afvente, at sagen behandles i udvalget.
Der kan i øvrigt  

 henvises til pkt. 119.
Særligt om anbringelse af den unge der er fyldt 15 år 81. Såfremt en ung, der er fyldt 15 år, erklærer sig  

 enig i anbringelsen, kan børn og unge-udvalget, jf. § 35, stk. 3, uanset  

 betingelserne i stk. 1, træffe beslutning om at anbringe den unge uden for  

 hjemmet, jf. § 33, stk. 2, nr. 10, når anbringelsen må anses for at være af  

 væsentlig betydning af hensyn til den unges særlige behov, og problemerne  

 ikke kan løses under den unges fortsatte ophold i hjemmet.
 Som nævnt i pkt. 67, vil en anbringelse af en ung, der er fyldt 15 år, kun  

 kunne gennemføres som en frivillig anbringelse efter § 33, stk. 2, nr. 10,  

 hvis både indehaveren af forældremyndigheden og den unge giver samtykke.
For unge, der er fyldt 15 år, og som er enige i anbringelsen uden for  

 hjemmet, er der en adgang for børn og unge-udvalget til at beslutte at  

 anbringe den unge uden for hjemmet, selv om forældremyndighedsindehaveren  

 protesterer.
Det er en betingelse for at anvende bestemmelsen, at  

 anbringelsen skal være af væsentlig betydning af hensyn til den unges særlige  

 behov.
Denne betingelse er den samme, som gælder for iværksættelsen af  

 foranstaltninger efter § 33 med samtykke.
Der er således tale om et  

 lempeligere kriterium end angivet i § 35, stk. 1. Om indholdet af kriteriet  

 henvises til pkt. 38. Det er endvidere en betingelse for anvendelse af § 35,  

 stk. 3, at problemerne ikke kan løses under den unges fortsatte ophold i  

 hjemmet.
 Da en beslutning efter § 35, stk. 3, er frivillig i forhold til den unge,  

 der er fyldt 15 år, men tvangsmæssig i forhold til indehaveren af  

 forældremyndigheden, skal beslutningen træffes efter de samme  

 procedureregler, som gælder for beslutninger om tvangsmæssig anbringelse.
Den unge kan selv rette henvendelse om anbringelse, men det er kommunen,  

 der afgør, om sagen skal fremmes.
Det er forudsat, at bestemmelsen ikke har  

 som formål at løse de almindelige generationskonflikter, der opstår, når de  

 unge gradvis frigør sig fra forældrene.
På den anden side er der et antal  

 tilfælde, hvor problemerne i hjemmet er af en sådan karakter, at forældrene  

 ikke bør kunne hindre iværksættelsen af en i øvrigt velbegrundet  

 foranstaltning, som den unge selv ønsker iværksat.
 Den unge, der er fyldt 15 år, vil i øvrigt kunne klage på egen hånd, hvis  

 kommunen ikke finder grundlag for, at den unge får ophold uden for hjemmet.  

 Vedrørende klageadgang henvises i øvrigt til pkt. 197.
Særligt om gennemførelse af lægelig undersøgelse eller behandling af  

 barnet eller den unge 82. Ifølge § 35 b kan børn og unge-udvalget, hvis  

 forældremyndighedsindehaveren undlader at lade et barn eller en ung undersøge  

 eller behandle for en livstruende sygdom eler en sygdom, der udsætter barnet  

 eller den unge for varig og betydelig invaliditet, træffe beslutning om at  

 gennemføre undersøgelsen eller behandlingen.
I de tilfælde, hvor der udelukkende er behov for at sikre en lægelig  

 undersøgelse eller behandling, er det således ikke nødvendigt at foretage en  

 anbringelse af barnet eller den unge.
Der vil efter bestemmelsen være  

 mulighed for at lade behandlingen foregå ambulant, således at barnet eller  

 den unge i øvrigt har ophold i hjemmet.
En beslutning om lægelig behandling  

 indebærer, at barnet eller den unge i fornødent omfang kan indlægges under  

 behandlingen.
Beslutningen vil også kunne omfatte tilfælde, hvor der er tale  

 om flere på hinanden følgende behandlinger med kort tidsinterval, og hvor  

 barnet eller den unge i de mellemliggende perioder kan opholde sig i hjemmet.  

 Her vil beslutningen kunne træffes således, at den dækker det samlede  

 behandlingsforløb.
Betingelserne for at iværksætte en lægelig undersøgelse eller behandling 83. Anvendelsen af § 35 b forudsætter ligesom ved  

 indlæggelse på sygehus til undersøgelse efter § 32 d, at der foreligger  

 tilslutning fra den behandlende overlæge.
Det bør endvidere oplyses fra  

 sygehus eller behandlende læge, hvilken behandling barnet eller den unge har  

 behov for, og hvilke konsekvenser det vil få, hvis denne behandling undlades.  

 Det må i øvrigt formodes, at initiativet til en beslutning efter § 35 b  

 oftest vil udgå fra lægelig side, eksempelvis i forbindelse med et behov for  

 blodtransfusion i tilslutning til anden behandling, som  

 forældremyndighedsindehaveren ikke modsætter sig.
Bestemmelsen giver kun adgang til at træffe beslutning om lægelig  

 undersøgelse eller behandling, hvis der foreligger en livstruende sygdom  

 eller en sygdom, der udsætter barnet eller den unge for varig og betydelig  

 invaliditet.
Afgørelsen heraf vil i høj grad bero på den lægelige vurdering i  

 hvert enkelt tilfælde.
Afgrænsningen af især lidelser, der medfører varig og  

 betydelig invaliditet, kan være vanskelig.
Der bør imidlertid lægges vægt på,  

 at der også ved risiko for varig og betydelig invaliditet foreligger en  

 situation, hvor forældremyndighedsindehaverens ret til at træffe beslutning  

 må vige til fordel for barnets eller den unges behov for nødvendig  

 lægebehandling.
Barnets eller den unges stilling 84. Bestemmelsen i § 35 b angår alene adgangen til at  

 tilsidesætte modstand fra indehaveren af forældremyndigheden.
Hvis barnet  

 eller den unge modsætter sig behandlingen, må det afgøres ud fra de  

 retningslinier, der i øvrigt gælder om lægelig behandling imod patientens  

 ønske, om behandlingen kan gennemføres.
I forhold til behandling på psykiatrisk afdeling gælder reglerne i lov om  

 tvang i psykiatrien.
De selvstændige rettigheder, der efter disse regler er  

 tillagt barnet eller den unge, kan ikke tilsidesættes ved en beslutning efter  

 § 35 b.
Derfor må barnets eller den unges holdning til indlæggelsen indgå som  

 en væsentlig del af beslutningsgrundlaget.
Tilfælde, der falder uden for § 35 b 85. Der vil være nogle tilfælde, hvor forældrenes  

 modstand mod at lade barnet eller den unge få fornøden lægebehandling indgår  

 som en del af et mere omfattende kompleks af overgreb eller manglende omsorg  

 for barnet eller den unge.
I så fald bør beslutningen ikke træffes efter § 35  

 b, da denne bestemmelse alene giver adgang til at foranstalte den lægelige  

 behandling.
Modstanden mod lægebehandling kan imidlertid indgå som et moment  

 ved afgørelsen af, om der er behov for at træffe beslutning om anbringelse  

 uden for hjemmet om nødvendigt ved tvang efter § 35. I tilslutning til en  

 anbringelsesbeslutning efter § 35, jf. § 33, stk. 2, nr. 10, vil der kunne  

 træffes beslutning om nødvendig lægebehandling, og en sådan beslutning vil i  

 modsætning til beslutninger efter § 35 b, ikke være begrænset til livstruende  

 eller invaliderende lidelser.
Fremgangsmåden ved foranstaltninger der gennemføres tvangsmæssigt Børn og unge-udvalget 86. Beslutninger om at gennemføre foranstaltninger  

 tvangsmæssigt træffes af børn og unge-udvalget, jf. pkt. 10 og 11 om  

 udvalgets nedsættelse m.v.
Efter § 127, stk. 1, træffer børn og unge-udvalget i et møde afgørelse om De beføjelser, der er henlagt til børn og unge-udvalget, kan ikke  

 varetages af andre, hverken i forvaltningen eller i andre udvalg i kommunen.  

 Hvis beslutningen af hensyn til barnets eller den unges øjeblikkelige behov  

 ikke kan afvente, at sagen behandles i udvalget, kan formanden eller i dennes  

 forfald næstformanden træffe en foreløbig beslutning efter reglerne i § 35 c,  

 jf. pkt. 99 ff.
 Aktindsigt m.v.
 87. Forinden der træffes beslutning i en sag som nævnt  

 i § 124, påhviler det kommunen, jf. § 125, at gøre indehaveren af  

 forældremyndigheden bekendt med retten til efter forvaltningsloven at se  

 sagens akter og med retten til at udtale sig om sagen, forinden der træffes  

 afgørelse.
Forvaltningslovens regler gælder fuldt ud for de afgørelser, der træffes  

 efter reglerne om tvangsmæssig gennemførelse af foranstaltninger, men der er  

 fastsat en egentlig pligt for kommunen til at gøre indehaveren af  

 forældremyndigheden bekendt med de rettigheder, der tilkommer denne efter  

 forvaltningsloven, først og fremmest retten til aktindsigt samt retten til at  

 udtale sig om sagen, forinden der træffes afgørelse.
Det bemærkes herved, at  

 kommunen skal være særlig opmærksom på denne pligt i de tilfælde, hvor  

 forældrene ikke ønsker at gøre brug af tilbuddet om advokatbistand.
 Pligten efter § 125 gælder for alle de beslutninger, hvor indehaveren af  

 forældremyndigheden skal have tilbud om advokatbistand.
 I det omfang, der træffes beslutninger som nævnt i § 124, stk. 2-4,  

 vedrørende den unge, der er fyldt 15 år, eller andre af de deri nævnte  

 personer, gælder forpligtelsen efter § 125, stk. 1, tilsvarende.
Bestemmelsen er alene et pålæg til kommunen om gøre parten bekendt med de  

 rettigheder, der følger af forvaltningsloven.
Selve aktindsigten, herunder  

 omfanget og formen, afgøres efter forvaltningsloven.
Bestemmelsen er således  

 ikke udtryk for, at der tillægges parterne en videregående adgang til  

 aktindsigt, end hvad der følger af forvaltningsloven.  

 Undtagelsesbestemmelserne i forvaltningsloven vedrørende aktindsigt finder  

 således tilsvarende anvendelse.
Dette kan få betydning i forhold til fx  

 plejeforældrene i en sag om flytning/hjemtagelse efter § 65, stk. 4.
Advokatbistand 88. Efter § 124 skal kommunen tilbyde  

 forældremyndighedens indehaver vederlagsfri advokatbistand i følgende  

 tilfælde:
 Efter stk. 2 skal såvel forældremyndighedens indehaver som pleje  

 forældrene have tilbud om vederlagsfri advokatbistand under en sag om  

 flytning eller hjemtagelse af et barn eller en ung i privat familiepleje  

 efter § 65, stk. 4.
 Efter stk. 3 skal en ung, der er fyldt 15 år, og som nægter at give  

 samtykke i en sag som nævnt i stk. 1, nr. 2-7, have tilbud om vederlagsfri  

 advokatbistand.
 Under en sag om brev- og telefonkontrol efter § 14, stk. 7, og om  

 afbrydelse af forbindelsen m.v. efter § 67, stk. 3, jf. stk. 4, med den af  

 forældrene, der ikke har del i forældremyndigheden, skal denne, jf. § 124,  

 stk. 4, have tilbud om vederlagsfri advokatbistand.
 Udgangspunktet for retten til advokatbistand er, at den, der er part i en  

 sag om foranstaltninger, som den pågældende ikke giver samtykke til, har ret  

 til vederlagsfri advokatbistand.
Loven fastsætter, at der skal gives et tilbud om advokatbistand, men det  

 er forældremyndighedsindehaveren, den unge eller andre berettigede, der  

 afgør, om de vil tage imod tilbuddet, og hvilken advokat de ønsker at lade  

 sig bistå af.
Kommunen kan ikke påtvinge forældremyndighedsindehaveren eller  

 andre en advokat mod deres vilje.
Der er imidlertid ikke noget til hinder  

 for, at kommunen som en del af den almindelig vejledning opfordrer til at  

 benytte sig af tilbuddet.
 I de tilfælde, hvor der af fx forældremyndighedsindehaveren eller den  

 unge, der er fyldt 15 år, gives udtryk for ønske om at tage imod tilbuddet,  

 men hvor den pågældende ikke selv er i stand til eller ikke selv ønsker at  

 tage kontakt med en advokat, bør kommunen udfolde en aktiv indsats for at  

 skaffe en advokat til den pågældende.
Loven stiller ikke krav om, at de, der er berettigede til advokat, skal  

 vælge hver sin advokat.
Af retssikkerhedsmæssige grunde bør det tilstræbes,  

 at fx indehaveren af forældremyndigheden og den unge, der er fyldt 15 år, får  

 hver sin advokat.
 Adgangen til advokatbistand udelukker ikke indehaveren af  

 forældremyndigheden eller andre fra at benytte en bisidder, der kan være til  

 støtte for den pågældende under sagen.
Der er ikke i loven fastsat et tidspunkt for, hvornår der skal gives et  

 tilbud om advokatbistand.
Det må imidlertid anses for afgørende for  

 advokatens mulighed for at bistå under sagen, at advokaten får en rimelig tid  

 til at sætte sig ind i sagen.
Advokatsalær 89. Efter § 124, stk. 5, gælder om salær og  

 godtgørelse til advokater samme regler som i tilfælde, hvor der er meddelt  

 fri proces, jf. retsplejelovens kap. 31.
 Dommeren træffer beslutning om salær og godtgørelse for udlæg, jf.  

 forretningsordenens § 6, stk. 3.
 Om kommunens adgang til refusion for udgifter til advokatbistand henvises  

 til pkt. 201.
Særligt om muligheden for en personlig støtte for barnet eller den unge  

 (bisidder) 90. Begrebet bisidder bruges i daglig tale ofte, uden  

 at det er helt afklaret, om der alene tænkes på personlig støtte, eller om  

 der også menes en legal repræsentant, dvs. en person, der repræsenterer  

 pågældende og kan handle på dennes vegne.
Når det drejer sig om børn og unge under 18 år, som er umyndige og står  

 under forældremyndighed, er det imidlertid nødvendigt at sondre mellem en  

 bisidder og en legal repræsentant.
Den legale repræsentant for børn og unge  

 under 18 år vil normalt være indehaveren af forældremyndigheden, som også er  

 værge.
Den legale repræsentant må således ikke forveksles med en personlig støtte  

 for barnet, en såkaldt bisidder.
Ved bisidder forstås i denne sammenhæng  

 alene en personlig støtte for barnet eller den unge, der under sagen kan give  

 barnet eller den unge råd og vejledning eller blot ved sin tilstedeværelse  

 indgyde barnet eller den unge tryghed.
Spørgsmålet om en personlig støtte (bisidder) for barnet eller den unge  

 kan opstå, hvis barnet eller den unge selv fremsætter ønske herom.
Det er  

 således barnet eller den unge, der må afgøre, om der er behov for en  

 bisidder, og hvem det i så fald skal være.
Efter gældende regler har såvel barn som forældre adgang til at benytte en  

 bisidder som støtte under sagsbehandlingen.
I forbindelse med adgangen til at  

 udtale sig over for børn og unge- udvalget er adgangen til at benytte  

 bisidder udtrykkelig nævnt, jf. § 127, stk. 2.
 Også uden for disse tilfælde kan der benyttes bisidder, uden at der kan  

 stilles krav om udtrykkelig lovhjemmel.
Udgangspunktet vil som nævnt ovenfor være, at barnet eller den unge selv  

 afgør, om der er behov for en bisidder, og hvem det i så fald skal være.
Da  

 barnet eller den unge, der ikke er fyldt 15 år, ikke har selvstændige  

 partsbeføjelser efter bistandsloven, men alene en ret til at udtale sig  

 (høringsret) vil en eventuel bisidder for barnet eller den unge heller ikke  

 have selvstændige beføjelser i forhold til sagen.
Støtten til barnet eller  

 den unge er alene af personlig art.
Derfor vil der normalt ikke opstå  

 problemer i forhold til forældremyndighedsindehaveren.
Indehaveren af  

 forældremyndigheden skal således ikke godkende barnets/den unges valg af  

 bisidder.
Hvis indehaveren af forældremyndigheden imidlertid protesterer, kan der  

 opstå en situation, hvor der må træffes en egentlig afgørelse vedrørende  

 bisidderspørgsmålet.
Det kan fx være tilfældet, hvis den af barnet/den unge  

 valgte bisidder har repræsenteret andre parter i sagen og derved af  

 forældremyndighedsindehaveren kan opfattes som modpart.
 Opmærksomheden må være henledt på, at barnets eller den unges behov for en  

 personlig støtte ikke skaber konflikter i forhold til forældremyndighedens  

 indehaver.
 Barnet eller den unge vil således ikke være tjent med, at der indsættes  

 flere aktører i sagsforløbet, hvis deres tilstedeværelse i sig selv rummer en  

 risiko for at være konfliktskabende i forholdet mellem barnet/den unge og  

 forældrene.
Selv om barnet eller den unge ikke giver udtryk for et ønske om personlig  

 støtte i forbindelse med orienteringen af barnet eller den unge om de  

 påtænkte foranstaltninger, må sagsbehandleren være opmærksom på, om barnet  

 eller den unge eventuelt har behov for personlig støtte fra en  

 udenforstående.
Sagsbehandleren bør i givet fald medvirke til, at barnet/den  

 unge får den nødvendige støtte.
Hvis der allerede i barnets/den unges  

 omgivelser er en person, som barnet eller den unge føler sig tryg ved, og som  

 er villig til påtage sig opgaven, vil dette være en oplagt løsning.
En anden  

 mulighed kan være formidling af samtaler med rådgivere uden for kommunen, fx  

 i de særlige amtslige rådgivningscentre.
Forelæggelse for børn og unge-udvalget 91. I Socialministeriets bekendtgørelse nr. 889 af 30.  

 oktober 1992 om forretningsorden for børn og unge-udvalgene er det bl.a.  

 fastsat, at kommunalbestyrelsen sørger for, at sagen forelægges børn og  

 unge-udvalget tillige med sagens akter og en indstilling, der bl.a.  

 indeholder en redegørelse for sagen.
For så vidt angår sager om anbringelse efter § 35 fastsættes det i lovens  

 § 123, at en indstilling om anbringelse uden for hjemmet efter § 35 skal  

 indeholde en redegørelse for Der opstilles hermed nogle basale krav til indstillingen om en  

 tvangsmæssig anbringelse.
Formålet hermed er at få en større gennemskuelighed  

 med hensyn til beslutningsgrundlaget.
Kravet til indstillingen har til formål  

 at højne kvaliteten i sagsbehandlingen.
For indehaveren af  

 forældremyndigheden og dennes advokat betyder det, at de kan stille krav om,  

 at disse oplysninger, der er omfattet af indstillingen, skal foreligge  

 forinden mødet i børn og unge-udvalget.
 De udtrykkelige krav til indstillingen gælder kun tvangsmæssig anbringelse  

 efter § 35, da en sådan må betegnes som den mest vidtgående af de  

 foranstaltninger, der kan gennemføres tvangsmæssigt.
Selv om kravene kun er lovfæstede for så vidt angår anbringelse efter §  

 35, vil der også i de øvrige situationer - forud for en afgørelse om et  

 tvangsmæssigt indgreb - skulle udfærdiges en indstilling, der giver det bedst  

 mulige grundlag for at træffe beslutningen.
Dette følger imidlertid af de  

 almindelige regler om god forvaltningsskik, og det påhviler dommeren at  

 vurdere, om beslutningsgrundlaget er tilstrækkeligt, jf. § 127, stk. 2, og  

 forretningsordenens § 6, som er omtalt i pkt. 95.
Elementerne i indstillingen 92. Opregningen i § 123 angiver de elementer, der som  

 minimum skal indgå i indstillingen.
Herudover kan der være behov for  

 supplerende oplysninger under hensyn til den enkeltes sags særlige  

 omstændigheder.
 Kravet om, at indstillingen skal indeholde en redegørelse for, at  

 betingelserne for en tvangsmæssig anbringelse er opfyldt, skal ses i  

 sammenhæng med, at kriterierne for gennemførelse af en tvangsmæssig  

 anbringelse er udførligt angivet i § 35, stk. 1, jf. pkt. 70.
Tidligere iværksatte foranstaltninger udgør et andet vigtigt element, når  

 der skal tages stilling til en eventuel tvangsmæssig anbringelse.
Det samme  

 gælder årsagerne til, at sådanne foranstaltninger ikke længere anses for at  

 være tilstrækkelige.
Netop i sager, hvor der indstilles til tvangsmæssig anbringelse, er det  

 vigtigt ikke ensidigt at beskæftige sig med manglerne og svaghederne.
Derfor  

 skal der redegøres for de ressourcer, der findes i barnets/den unges familie  

 eller i dennes omgivelser.
 Den plan, der altid skal udformes, forinden et barn eller en ung anbringes  

 uden for hjemmet, jf. § 66 b, skal ligeledes indgå i indstillingen.
Endelig skal det af indstillingen fremgå, hvorledes barnet eller den unge  

 stiller sig til anbringelsen.
Bestemmelsen fastsætter, at der altid bør ske  

 en orientering af barnet eller den unge, forinden der træffes beslutning om  

 tvangsmæssig anbringelse.
Barnets/den unges reaktion herpå skal beskrives, og  

 det er vigtigt, at denne pligt til at inddrage barnet eller den unge i  

 processen ikke forveksles med et forsøg på at få barnet/den unge til at give  

 samtykke.
Derfor er der heller ikke fastsat en nedre aldersgrænse.
Der vil  

 naturligvis være tilfælde, hvor et barn er så lille, at det bliver  

 meningsløst at beskrive dets holdning.
Det må dog samtidig understreges, at  

 selv ret små børn har behov for at få vide, hvad der skal ske med dem.
 Barnet eller den unge må på ingen måde presses til at have en holdning.  

 Hvis barnet eller den unge vægrer sig mod at udtale sig, vil oplysningerne  

 herom være tilstrækkelige til at opfylde kravet i bestemmelsen.
93. Bestemmelsen i § 123 om indstillingen finder  

 tilsvarende anvendelse ved genbehandling efter § 35 a med de modifikationer,  

 der følger af, at der er tale om genbehandling og ikke en førstegangs  

 forelæggelse.
Således vil henvisningen til den i § 66 b, stk. 2, nævnte plan  

 havde mindre betydning ved genbehandling, idet der med reglen i § 66 f, stk.  

 1, er sikret en regelmæssig opfølgning af planen.
Foretræde for udvalget 94. Inden der træffes beslutning, skal indehaveren af  

 forældremyndigheden, barnet eller den unge, advokaten og eventuel anden  

 bisidder for forældremyndighedens indehaver eller barnet eller den unge, jf.  

 § 127, stk. 2, have lejlighed til at udtale sig over for børn og  

 unge-udvalget.
Tilbud efter 1. pkt. til barnet eller den unge kan undlades,  

 hvis barnet er under 12 år, eller det må antages at være til skade for barnet  

 eller den unge.
 I § 127, stk. 3, fastsættes, at inden der træffes beslutning efter § 14,  

 stk. 7, og § 67, stk. 3, jf. stk. 4, der angår den af forældrene, der ikke  

 har del i forældremyndigheden, finder § 127, stk. 2, tilsvarende anvendelse.  

 Stk. 2 finder ligeledes anvendelse for plejeforældre inden en beslutning  

 efter § 65, stk. 4.
Dommerens opgaver i børn og unge-udvalget 95. Ifølge § 126, stk. 5, leder dommeren forhandlingen  

 og påser, at der er foretaget fornødne undersøgelser, og dommeren kan træffe  

 beslutning om indhentelse af yderligere oplysninger, herunder forlange  

 optaget et retsligt forhør i overensstemmelse med retsplejelovens § 1018.  

 Dommeren yder i øvrigt vejledning med hensyn til lovens forståelse og  

 anvendelse samt vurdering af foreliggende oplysninger.
Dommerens opgaver er  

 nærmere beskrevet i forretningsordenen, hvor det i § 6 bl.a. fastsættes, at  

 dommeren kan beslutte, at andre end de i lovens § 127, stk. 2 og 3, nævnte  

 personer skal have lejlighed til at udtale sig over for udvalget.
 Endvidere påser dommeren, at indehaveren af forældremyndigheden og den  

 unge, der er fyldt 15 år, samt deres advokater har fået tilbud om at se  

 sagens akter samt er gjort bekendt med retten til at udtale sig, forinden der  

 træffes afgørelse.
 Det er dommeren, der i udvalget leder forhandlingen, og dommeren kan af  

 hensyn til mødets forsvarlige afvikling træffe beslutning om at begrænse  

 antallet af bisiddere for de personer, der efter lovens § 127, stk. 2 og 3,  

 skal have lejlighed til at udtale sig om sagen, forinden der træffes  

 afgørelse.
Den pædagogisk-psykologisk sagkyndige 96. Den pædagogisk-psykologisk sagkyndige yder  

 udvalget vejledning med hensyn til, om der er indhentet de fornødne  

 sagkyndige udtalelser og undersøgelser samt vejledning med hensyn til, hvilke  

 foranstaltninger der ud fra en børnesagkyndig vurdering må anses for bedst  

 egnede til at fremme barnets eller den unges udvikling.
I forretningsordenens § 4 er det for så vidt angår inhabilitet fastsat, at  

 den pædagogisk-psykologisk sagkyndige ikke kan deltage i behandlingen, hvis  

 den pågældende tidligere har udtalt sig i sagen eller på anden måde har  

 deltaget i sagens behandling i forvaltningen.
Samme krav gælder for  

 stedfortræderen.
Det fastsættes samtidig, at der kan ses bort fra kravet,  

 hvis udvalget på grund af bestemmelsen i forretningsordenens § 4 mister sin  

 beslutningsdygtighed, dvs. hvis både medlemmet og stedfortræderen er inhabile  

 i sagen efter reglen i forretningsordenens § 4.
Sagens afgørelse i børn og unge-udvalget 97. Børn og unge-udvalget er kun beslutningsdygtigt,  

 når såvel dommeren som den pædagogisk-psykologisk sagkyndige - eller deres  

 respektive stedfortrædere - er til stede.
Til vedtagelse af beslutninger efter § 14, stk. 7, § 32 d, § 35, § 35 a, §  

 35 b, § 35 c, stk. 3, § 66 d, stk. 2, og § 67, stk. 3, jf. stk. 4, kræves, at  

 mindst 4 af samtlige af børn og unge- udvalgets medlemmer stemmer for  

 beslutningen.
For at udvalget således er beslutningsdygtigt skal 4 af  

 udvalgets medlemmer (incl. dommer og pædagogisk-psykologisk sagkyndig) være  

 til stede, og vedtagelse af beslutningen kræver, at samtlige skal stemme for  

 beslutningen, jf. forretningsordenens § 7, stk. 2.
Ved en beslutning efter § 65, stk. 4, er udvalget beslutningsdygtigt, når  

 3 af udvalgets medlemmer, herunder dommer og pædagogisk-psykologisk  

 sagkyndig, er til stede.
Beslutningen træffes i disse tilfælde ved almindelig  

 stemmeflerhed, dvs. at et flertal af de fremmødte stemmer for beslutningen.
 I forretningsordenens § 8 fastsættes, at ingen udover udvalgets medlemmer  

 og protokolføreren må deltage i mødet under voteringen.
Beslutningen og begrundelsen herfor indføres umiddelbart efter voteringen  

 i protokollen.
Et medlem kan kræve tilført protokollen en kort begrundelse  

 for sit standpunkt.
 I § 127, stk. 5, fastsættes, at såfremt dommeren ikke er enig i den trufne  

 beslutning, skal dette tilføres udvalgets protokol, og meddelelsen om  

 udvalgets afgørelse skal indeholde oplysning om dommerens afvigende  

 opfattelse.
Der skal gives skriftlig meddelelse om den trufne afgørelse snarest  

 muligt.
Kravene til udformningen af afgørelsen og begrundelsen herfor følger  

 de almindelige regler i forvaltningsloven.
Herom henvises til  

 forvaltningslovens § 22 og Justitsministeriets vejledning fra 1986 om  

 forvaltningsloven pkt. 126 ff.
Fuldbyrdelse af tvangsmæssige beslutninger 98. Det er kommunalbestyrelsen, der har ansvaret for,  

 at de beslutninger, der træffes af børn og unge-udvalget eller af formanden  

 efter reglerne i § 35 c, bliver ført ud i livet.
 Efter § 36 b kan kommunen om fornødent forlange bistand af politiet til at  

 gennemføre afgørelser efter §§ 32 d, 35 og 35 b.
Det er i alle tilfælde, hvor der er truffet beslutning om at gennemføre en  

 foranstaltning tvangsmæssigt, væsentligt, at den trufne beslutning  

 gennemføres på en måde, der belaster barnet eller den unge mindst muligt.  

 Heri ligger, at der skal udvises så meget hensynsfuldhed og skånsomhed som  

 muligt i det enkelte tilfælde.
Dette gælder også i de tilfælde, hvor der  

 skønnes behov for at bede om politiets bistand.
Henvendelsen til politiet bør så vidt muligt ske skriftligt, eventuelt  

 ledsaget af en udskrift af protokollen vedrørende den trufne beslutning.  

 Henvendelsen skal angive, hvilken bistand der ønskes, og hvorfor det anses  

 for nødvendigt med politiets bistand.
Kommunen kan endvidere anmode om, at  

 politiet ikke optræder i uniform, såfremt dette ud fra en konkret vurdering  

 må anses for at være en fordel.
Foreløbige foranstaltninger 99. Beslutninger, som af hensyn til barnets eller den  

 unges øjeblikkelige behov ikke kan afvente, at sagen behandles i børn og  

 unge-udvalget, træffes foreløbigt af formanden eller i dennes forfald af  

 næstformanden for børn og unge-udvalget efter § 35 c.
Der kan træffes foreløbig beslutning om - brev- og telefonkontrol, jf. § 14, stk. 7, - gennemførelse af en undersøgelse, jf. § 32 d, - anbringelse uden for hjemmet, jf. § 35, - lægelig undersøgelse eller behandling, jf. § 35 b, - forbud mod flytning eller hjemtagelse fra privat familiepleje, jf. § 65,  

 stk. 4, og - afbrydelse af forbindelsen og/eller anonymisering af opholdsstedet, jf.  

 § 67, stk. 3, 2.pkt.
Der er normalt en 3-ledet behandling af foreløbige beslutninger i de  

 tilfælde, hvor en foreløbig beslutning skal følges op af en beslutning om  

 opretholdelse af foranstaltningen.
For beslutninger om undersøgelse efter §  

 32 d og beslutninger efter § 65, stk. 4, gælder der særlige regler, jf. pkt.  

 105.
Betingelserne for at træffe en foreløbig beslutning 100. Betingelsen for at træffe en foreløbig beslutning  

 er, at en beslutning om iværksættelse af den pågældende foranstaltning af  

 hensyn til barnet eller den unges øjeblikkelige behov ikke kan afvente  

 forelæggelse for børn og unge-udvalget.
Herudover skal de betingelser i den  

 bestemmelse, som den foreløbige beslutning angår, være opfyldt.
Behovet for foreløbige beslutninger kan opstå i en række forskellige  

 situationer.
Det kan således dreje sig om akut opståede behov for en ganske  

 kortvarig foranstaltning men også situationer, hvor der - udover det  

 øjeblikkelige behov - kan være eller vise sig at være behov for en  

 længerevarende indsats.
Det skal bemærkes, at der i denne forbindelse alene  

 er tale om foreløbige foranstaltninger, hvortil der ikke kan opnås samtykke  

 fra indehaveren af forældremyndigheden.
Om akutte anbringelser med samtykke  

 henvises til pkt. 62.
Kompetencen til at træffe foreløbige beslutninger 101. En foreløbig beslutning efter § 35 c, stk. 1,  

 træffes af formanden for børn og unge-udvalget eller i dennes forfald  

 næstformanden.
Desuden har chefen for Den Sociale Ankestyrelse eller den af  

 ankecheferne, som styrelseschefen bemyndiger, adgang til at træffe en  

 foreløbig beslutning efter § 35 c, stk. 5, jf. pkt. 107.
Meddelelsen om den foreløbige beslutning 102. Ifølge § 35 c, stk. 2, skal  

 forældremyndighedsindehaveren inden 24 timer efter iværksættelsen af den  

 foreløbige beslutning have skriftlig meddelelse om afgørelsen samt en  

 begrundelse for afgørelsen.
Meddelelsen skal tillige indeholde oplysning om  

 retten til efter forvaltningsloven at se sagens akter og til at udtale sig om  

 sagen samt om retten til vederlagsfri advokatbistand.
24 timers fristen for meddelelsen til forældremyndighedsindehaveren regnes  

 fra iværksættelsen af den foreløbige beslutning.
Tidspunktet for  

 iværksættelsen vil være det tidspunkt, hvor beslutningen føres ud i livet.
I  

 de tilfælde, hvor beslutningen ikke umiddelbart kan effektueres, fordi barnet  

 eller den unge holdes skjult, vil iværksættelsen være det tidspunkt, hvor  

 kommunen tager skridt til iværksættelse af beslutningen, fx ved at anmode  

 politiet om bistand til at få barnet eftersøgt.
 I de tilfælde, hvor den foreløbige beslutning omfatter andre med  

 partsstatus, herunder den unge, der er fyldt 15 år, jf. nærmere § 124, finder  

 bestemmelsen i § 35 c, stk. 2, tilsvarende anvendelse.
Godkendelse af en foreløbig beslutning 103. Den foreløbige beslutning skal efter § 35 c, stk.  

 3, snarest muligt og senest inden 7 dage forelægges børn og unge-udvalget til  

 godkendelse, uanset om foranstaltningen er ophørt.
Også 7-dages fristen for  

 forelæggelse for børn og unge-udvalget regnes fra iværksættelsen, jf.  

 ovenfor.
Ved beregningen af 7 dages fristen medregnes dagen for  

 iværksættelsen samt søn- og helligdage.
Godkendelsen efter § 35 c, stk. 3, skal alene dreje sig om den foreløbige  

 beslutning, som formanden har truffet, og bedømmelsen sker med udgangspunkt i  

 det beslutningsgrundlag, som forelå, da formanden traf sin afgørelse.
Der  

 skal således ikke på dette tidspunkt tages stilling til, om der er grundlag  

 for at træffe en endelig afgørelse om fx barnets eller den unges anbringelse  

 uden for hjemmet.
 Ved godkendelsen skal udvalget tage stilling til, om betingelserne for den  

 pågældende foranstaltning var opfyldt, og om foranstaltningen af hensyn til  

 barnets eller den unges øjeblikkelige behov ikke kunne afvente, at der blev  

 holdt et møde i børn og unge-udvalget.
Hvor længe gælder en foreløbig beslutning 104. Efter § 35 c, stk. 4, har en foreløbig  

 beslutning, der er godkendt efter stk. 3, gyldighed i 1 måned.
I dette  

 tilfælde beregnes fristen fra beslutningen om godkendelsen i børn og unge-  

 udvalget.
I de tilfælde, hvor foranstaltningen er ophørt inden udløbet af fristen i  

 stk. 4, kræves der ikke fornyet forelæggelse for børn og unge-udvalget.
Da  

 formålet med at kræve sagen forelagt på ny er at tage stilling til barnets  

 eller den unges fremtidige forhold, er der ikke grundlag for at kræve  

 forelæggelse af sagen, hvis foranstaltningen er ophørt.
 105. Der er imidlertid 2 undtagelser fra bestemmelsen  

 om gyldigheds perioden for en foreløbig beslutning.
For det første beslutning om undersøgelse efter § 32 d.
En sådan  

 beslutning skal ikke forelægges udvalget inden 1 måned, da beslutningen om en  

 undersøgelse efter § 32 d, jf. § 35 c, stk. 4, har gyldighed, indtil  

 undersøgelsen er afsluttet.
 For det andet forbud mod flytning eller hjemtagelse fra privat  

 familiepleje, jf. § 65, stk. 4. En sådan beslutning ændrer ikke, at der  

 fortsat er tale om et privat plejeforhold, og beslutningen har gyldighed,  

 indtil der træffes en ny beslutning om flytning eller hjemtagelse.
Klage over foreløbige beslutninger 106. Der er adgang til at klage over foreløbige  

 beslutninger, jf. § 128. I det omfang, der ikke skal ske fornyet forelæggelse  

 for børn og unge-udvalget inden 1 måned, er dette en selvfølge.
Godkendelsen  

 inden 7 dage er da den endelige afgørelse.
Der er imidlertid også adgang til  

 at indbringe børn og unge-udvalgets godkendelse af formandens foreløbige  

 beslutning for Ankestyrelsen og dermed en mulighed for at få prøvet  

 grundlaget for den foreløbige beslutning også i de tilfælde, hvor sagen påny  

 forelægges udvalget til endelig afgørelse inden udløbet af gyldighedsperioden  

 (1 måned) for den foreløbige beslutning.
 For at undgå at sagen behandles flere steder samtidig er det fastsat, at  

 klagen over den foreløbige afgørelse ikke kan behandles i Ankestyrelsen,  

 sålænge der verserer en sag efter § 35 ved udvalget, dvs. at sagen ikke kan  

 behandles før endelig afgørelse er truffet, eller barnet eller den unge er  

 hjemgivet.
Ankestyrelsens kompetence vedrørende forløbige beslutninger 107. Chefen for Den Sociale Ankestyrelse (eller den  

 ankechef, der af styrelseschefen er bemyndiget hertil) har adgang til at  

 iværksætte en foreløbig foranstaltning, jf. § 35 c, stk. 5. Derudover kan det  

 undtagelsesvis bestemmes af Ankestyrelsen, at den foreløbige beslutning skal  

 godkendes i Ankestyrelsen inden for 7-dages fristen i stk. 3.
 Om Ankestyrelsens beføjelser til at gå ind i en sag, uden at der  

 foreligger en klage, henvises til § 36 a og pkt. 61.
Døgnophold og retsstillingen under  

 anbringelsen Valg af opholdssted 108. Når det er besluttet at anbringe et barn eller en  

 ung uden for hjemmet, skal kommunen træffe beslutning om valg af opholdssted  

 i overensstemmelse med den plan for barnets eller den unges ophold, der efter  

 § 66 b og § 123 skal være udarbejdet forud for alle beslutninger om  

 anbringelsen, jf. § 66 d.
I tilfælde, hvor behovet for en anbringelse opstår  

 så akut, at det ikke er forsvarligt at lade anbringelsen afvente  

 udarbejdelsen af en plan, træffer kommunen beslutning om valg af opholdssted  

 på det foreliggende grundlag.
 Om krav til udarbejdelse af en efterfølgende plan for barnets eller den  

 unges ophold uden for hjemmet ved henholdsvis akut anbringelser på frivilligt  

 grundlag og foreløbige anbringelser uden samtykke henvises til pkt. 62.
109. At kommunens beslutning om valg af opholdssted  

 skal træffes i overensstemmelse med den lagte plan indebærer, at der ud fra  

 det beskrevne formål med anbringelsen skal vælges den type opholdssted, der  

 findes egnet til at yde den indsats over for barnet eller den unge, som er  

 nødvendig for en opfyldelse af formålet.
Formålet med anbringelsen er således  

 styrende for valget af opholdssted.
 Som nævnt under pkt. 63 og 64 om planens enkelte elementer, bør det i  

 planen angives, hvilken type af de forskellige opholdssteder -  

 døgninstitution, plejefamilie eller andet godkendt opholdssted, herunder  

 kost- og efterskoler - der menes egnet til at klare barnets eller den unges  

 problemer.
Valget af det konkrete anbringelsessted inden for den valgte type af  

 opholdssteder tilkommer kommunen.
Amtskommunen yder efter § 66 e kommunen  

 vejledning og konsulentstøtte ved valg af anbringelsessted.
Ved valg af det konkrete opholdssted skal der lægges vægt på, hvad der vil  

 give de bedste betingelser for opfyldelsen af formålet med anbringelsen.  

 Afhængigt af dette formål bør muligheden for at vælge eventuel familie fx  

 bedsteforældre som opholdssted indgå i overvejelserne.
Opholdsstedet må under  

 alle omstændigheder vælges ud fra, at det giver de bedste betingelser for  

 barnets eller den unges trivsel og udvikling og må opfylde de krav til  

 personlig omsorg, som må stilles efter barnets eller den unges alder og  

 modenhed og bistandens karakter i det enkelte tilfælde.
Der må samtidig  

 lægges vægt på, hvad der gavner barnets eller den unges forhold til familien.
Hvis anbringelsen sker i et opholdssted, der er godkendt af den stedlige  

 kommune, eller hører under andre offentlige myndigheder, jf. pkt. 136, er det  

 særlig vigtigt, at den anbringende kommune foretager supplerende  

 undersøgelser med henblik på, om barnet eller den unge vil være velplaceret i  

 dette opholdssted.
De supplerende undersøgelser tager udgangspunkt i den  

 generelle godkendelse.
Undersøgelserne vil herefter først og fremmest gå ud  

 på en vurdering af, om de personlige ressourcer i opholdsstedet svarer til  

 barnets eller den unges behov.
Kommunens opgaver ved den konkrete anbringelse 110. Anbringes barnet eller den unge i et opholdssted  

 godkendt efter § 66, træffer kommunen aftale med opholdsstedet om  

 anbringelsens forventede varighed og om de særlige forhold vedrørende barnets  

 eller den unges pleje, behandling, uddannelse m.v., der er angivet i planen.  

 Af aftalen bør fremgå, hvilken indsats der i det hele skal ydes af  

 opholdsstedet.
 Samtidig aftales arten og omfanget af kommunens bistand, herunder den  

 fornødne faglige støtte under opholdet.
 Endvidere aftales det nærmere, hvorledes og i hvilket omfang opholdsstedet  

 skal indgå i et samarbejde med kommunen om barnets eller den unges samvær og  

 kontakt med forældrene.
 Det anbefales, at der indgås en skriftlig aftale med opholdsstedet.
 Aftalen bør indeholde bestemmelser om opsigelsesvarsel for begge parter  

 samt om opholdsbetalingen og eventuelt nærmere om de enkelte bestanddele af  

 denne.
 Sker anbringelsen i en døgninstitution, skal kommunen i samarbejde med  

 institutionen tage stilling til, hvilken indsats der er påkrævet under hensyn  

 til de i planen angivne forhold vedrørende barnet eller den unge.
 111. Efter § 66 f, stk. 2, skal kommunen altid  

 underrette den stedlige kommune forud for anbringelsen, hvis opholdsstedet  

 ligger i en anden kommune end den anbringende.
 Der bør etableres et samarbejde med skolen og pædagogisk-psykologisk  

 rådgivning inden modtagelsen af barnet eller den unge for at sikre, at  

 barnets eller den unges skolemæssige behov kan opfyldes ved placeringen.
 Endvidere må den anbringende kommune vurdere lokalsamfundets tilbud  

 generelt, herunder pasnings-, uddannelses- og arbejdstilbud, idet der må  

 tages hensyn til det forhold, at et mindre lokalsamfund kun inden for visse  

 grænser har mulighed for at optage personer med vanskeligheder.
Kost- og efterskoler 112. Ved anbringelse efter § 33, stk. 2, nr. 10, på  

 kost- og efter skoler træffer kommunen på baggrund af planen aftale med  

 skolen om opholdet, herunder hvilke forpligtelser skolen påtager sig i  

 forhold til barnet eller den unge, og hvilke forpligtelser kommunen påtager  

 sig i forhold til skolen.
Kommunen må ved anbringelser i kost- og efterskoler være opmærksom på, at  

 denne form for døgnophold er mest egnet for børn og unge, som kan acceptere  

 et miljø med faste regler.
Børnene og de unge må således være forberedt på,  

 at den sociale udvikling i højere grad vil foregå i grupper af jævnaldrende  

 end gennem kontakt med voksne.
Plejeanbringelse hos biologiske forældre 113. I de særlige tilfælde, hvor formålet med  

 anbringelsen tilsiger, at barnet eller den unge anbringes i formidlet  

 døgnophold hos den af forældrene, som ikke har del i forældremyndigheden, er  

 der efter § 66 a ikke hjemmel til at yde plejeløn, idet forældrene har  

 forsørgelsespligt overfor deres børn uafhængigt af forældremyndigheden, jf. §  

 6 og lov om børns retsstilling § 13.
 Da barnet er anbragt uden for hjemmet i henhold til bistandsloven,  

 udbetales der ikke børnetilskud eller børnefamilieydelse, jf. lov om  

 børnetilskud og forskudsvis udbetaling af børnebidrag samt lov om en  

 børnefamilieydelse.
 Hvis økonomisk hjælp er påkrævet i et sådant tilfælde kan der i givet fald  

 ydes hjælp efter bistandslovens kontanthjælpsregler, såfremt betingelserne  

 herfor er opfyldt.
Plejeforældre får tillagt forældremyndigheden over plejebarnet 114. Såfremt plejeforældre får tillagt  

 forældremyndigheden over plejebarnet, er barnet ikke længere anbragt uden for  

 hjemmet, idet "hjemmet", således som dette udtryk anvendes i § 33,  

 er ensbetydende med forældremyndighedens indehaver.
I disse tilfælde er der  

 således ikke tale om en anbringelse i medfør af § 33, stk. 2, nr. 10, og der  

 kan ikke udbetales plejeløn til forældremyndighedens indehaver.
 Det er dog kun de biologiske forældre, der har forsørgelsespligt over for  

 deres børn, jf. § 6 og lov om børns retsstilling § 13.
I tilfælde, hvor forældremyndigheden ved forældremyndighedsinde haverens  

 død tillægges en anden eller andre, der ikke har forsørgelsespligt over for  

 barnet, er der efter § 46 c mulighed for at udbetale økonomisk hjælp.
Hjælpen  

 ydes efter en konkret vurdering af udgifterne ved barnets forsørgelse.
Der  

 kan kun ydes hjælp i de tilfælde, hvor barnets indtægter, herunder det  

 særlige børnetilskud efter § 4, stk. 2, i børnetilskudsloven, ikke er  

 tilstrækkelige til at dække udgifterne ved barnets forsørgelse.
Hjælpen ydes  

 uafhængigt af indtægterne hos den, der har fået tillagt forældremyndigheden.
 Vurderingen af udgifterne til barnets forsørgelse kan ikke alene baseres  

 på de vejledende satser, der er fastsat for kost og logi, lommepenge,  

 beklædning m.v. for formidlet døgnophold, jf. pkt. 153. Ved vurderingen må  

 der tillige tages højde for udgifter til fx skole, ferie og udgifter til  

 andre helt sædvanlige anskaffelser til børn og unge under opvæksten.
 For så vidt angår udgifter til dagtilbud efter bistandsloven henvises til,  

 at da der i disse tilfælde ikke er tale om en forsørgelsespligt for  

 forældremyndighedens indehaver, vil indtægtsgrundlaget for betalingen for  

 opholdet være 0 kr., således at kommunen må træffe afgørelse om bortfald af  

 betaling.
Ophold uden for Danmark 115. Efter § 1 er det en forudsætning for ydelse af  

 hjælp, at modtageren opholder sig her i landet.
Der er derfor ikke hjemmel i bistandsloven til at finansiere børn og unges  

 ophold i udlandet.
Dette gælder, uanset om anbringelsen formelt sker på en  

 her i landet beliggende institution, opholdssted eller lignende, der driver  

 afdelinger eller andre projekter i udlandet.
Der er heller ikke hjemmel til  

 at dispensere herfra.
 I denne forbindelse ses der dog bort fra almindelige ferieophold eller  

 lejrskoler, der indgår i virksomheden i en her i landet beliggende  

 institution, opholdssted eller lignende.
 Tilsvarende er der heller ikke mulighed for at etablere døgnophold for  

 børn og unge på Færøerne og i Grønland.
 Der kan dog ydes støtte til ophold på et danske skib, der sejler i dansk  

 eller udenlandsk farvand under forudsætning af, at skibsprojektet og  

 fartplanen er godkendt af Statens Skibstilsyn, jf. pkt. 143 og 144. Opholdet  

 på skibet anses i dette tilfælde for ophold på dansk territorium.
Kommunens opgaver under børns og unges ophold uden for hjemmet Tilsyn med barnet og den unge 116. Kommunen (forældremyndighedsindehaverens  

 opholdskommune) fører løbende tilsyn med barnets eller den unges forhold  

 under opholdet uden for hjemmet og påser herunder, at den lagte plan for  

 indsatsen følges op, jf. § 66 d.
Kommunen har pligt til at føre tilsyn med barnet eller den unge med  

 regelmæssige mellemrum og opretholde personlig kontakt med barnet eller den  

 unge og anbringelsesstedet.
Dette gælder uanset hvilken type opholdssted  

 barnet eller den unge er anbragt i.
Tilsynet kan på kommunens vegne udøves af  

 andre med særlige forudsætninger herfor, fx plejehjemsforeningerne, men det  

 endelige ansvar for tilsynets udøvelse påhviler kommunen.
 Det vil være en fordel, hvis tilsynet tilrettelægges således, at det  

 bliver samme person, som har kontakten med barnet eller den unge, og som  

 forestår rådgivnings- og vejledningsopgaver over for familien med henblik på  

 barnets eller den unges tilbagevenden til hjemmet.
Revision af planen 117. Efter § 66 f, stk. 1, skal kommunen senest 3  

 måneder efter, at barnet eller den unge har fået ophold uden for hjemmet,  

 tage planen op til vurdering med henblik på en eventuel revision af denne.
Det bliver herved muligt at detaillere beskrivelsen af de særlige forhold  

 vedrørende indsatsen over for barnet eller den unge, som i den oprindelig  

 udarbejdede plan eventuelt alene er beskrevet i hovedlinier samt at medtage  

 spørgsmål, som der ikke har kunne tages højde for i planen forud for  

 anbringelsen.
Endvidere kan selve anbringelsen, som er en radikal ændring af  

 barnets eller den unges tilværelse, medføre, at nye eller ændrede behov viser  

 sig med deraf følgende ændrede krav til indsatsen.
Der kan eventuelt også  

 være behov for, at kommunen foretager en nærmere tilrettelæggelse og  

 koordinering af den indsats, der skal ydes fra det valgte anbringelsessteds  

 side og fra kommunens side.
Det er vigtigt, at planen ikke låser indsatsen fast.
Den skal tværtimod  

 anvendes som et middel til at styrke indsatsen.
 I den efterfølgende periode skal der ske en vurdering af planen med højst  

 6 måneders mellemrum, jf. § 66 f, stk. 1.
De i § 66 f, stk. 1, opstillede periodekrav til vurdering og eventuel  

 revision af planen er minimumskrav.
Kommunen er til enhver tid berettiget og  

 forpligtet til at revidere planen, såfremt der viser sig forhold, der taler  

 for dette.
Viser der sig behov for en revision af planen, må forældrene medinddrages,  

 og en beslutning om revision skal så vidt muligt træffes i forståelse med  

 forældremyndighedens indehaver og barnet eller den unge.
Spørgsmål om ændring  

 af planen kan også rejses af forældremyndighedens indehaver eller den unge,  

 der er fyldt 15 år.
Det er kommunen, der træffer beslutning om ændring af  

 planen.
Vedrørende klageadgang henvises til pkt. 197.
Opfølgning af planen 118. Under barnets eller den unges ophold uden for  

 hjemmet træffer kommunen om nødvendigt bestemmelse om ændret opholdssted,  

 behandling, uddannelse m.v., jf. § 66 d, stk. 1.
 Det præciseres i bestemmelsen, at de beslutninger, som det tilkommer  

 kommunen at træffe vedrørende barnets eller den unges forhold under opholdet  

 uden for hjemmet, skal angå forhold, som det under hensyn til formålet med  

 anbringelsen må anses for nødvendigt at træffe bestemmelse om.
Retten til at bestemme over en række personlige forhold vedrørende barnet  

 eller den unge vil også under en anbringelse tilkomme forældremyndighedens  

 indehaver.
Som typiske eksempler på spørgsmål, som det tilkommer forældrene  

 at træffe bestemmelse om, kan nævnes spørgsmål om dåb (navngivning) og  

 konfirmation.
 Afgrænsningen mellem de forhold vedrørende barnet eller den unge, som  

 henholdsvis forældrene og kommunen kan træffe bestemmelse om under opholdet  

 uden for hjemmet, ligger således i formålet med anbringelsen.
De beslutninger, som kommunen kan komme til at træffe, kan angå såvel  

 forhold, som udtrykkeligt er omhandlet i planen som forhold, der er nye eller  

 uomtalte.
En række praktiske spørgsmål om barnets eller den unges dagligdag  

 kan ligeledes nødvendiggøre en egentlig beslutning fra kommunens side,  

 såfremt der opstår konflikter med forældrene om disse spørgsmål.
Det følger af det vidtgående ansvar for barnet eller den unge, som  

 kommunen overtager ved anbringelsen, at kommunen også om nødvendigt træffer  

 beslutning om lægebehandling af barnet eller den unge, herunder beslutning om  

 indlæggelse til behandling på sygehus, såvel på somatisk som på psykiatrisk  

 afdeling.
Sådanne beslutninger bør dog så vidt muligt træffes i forståelse  

 med forældremyndighedens indehaver.
Fremsætter forældremyndighedens indehaver anmodning om at få barnet eller  

 den unge undersøgt for egen regning hos en læge, psykolog eller anden  

 sagkyndig, som de selv vælger, træffer kommunen beslutning om, hvorvidt  

 anmodningen kan efterkommes.
En sådan anmodning bør som udgangspunkt  

 efterkommes, medmindre ganske tungtvejende modstående hensyn gør sig  

 gældende.
Disse hensyn må vurderes i forhold til formålet med anbringelsen  

 samt en eventuel risiko for, at den ønskede undersøgelse kan volde barnet  

 eller den unge skade.
 Vedrørende klageadgang for beslutninger under opholdet uden for hjemmet  

 henvises til pkt. 197.
Ændring af opholdssted 119. En ændring af barnets eller den unges opholdssted  

 kan af forældrene føles som en meget indgribende afgørelse.
Kommunen kan  

 derfor kun træffe beslutning om ændring af opholdsstedet, hvis der foreligger  

 samtykke hertil fra forældremyndighedens indehaver og den unge, der er fyldt  

 15 år.
 Kan der ikke opnås samtykke fra forældremyndighedens indehaver og den  

 unge, der er fyldt 15 år, til en ændring af opholdsstedet, må sagen  

 forelægges til afgørelse i børn og unge-udvalget efter § 35, jf. § 66 d, stk.  

 2. Bestemmelsen i § 66 d, stk. 2, gælder både de tilfælde, hvor der er givet  

 samtykke til anbringelsen og de tilfælde, hvor anbringelsen er gennemført  

 tvangsmæssigt.
I de tilfælde, hvor beslutningen om ændring af opholdsstedet på grund af  

 manglende samtykke skal træffes efter reglerne om tvangsmæssig gennemførelse  

 af foranstaltninger, kan flytningen ikke iværksættes, før børn og  

 unge-udvalgets beslutning herom foreligger.
Er behovet for en flytning så  

 akut, at den ikke kan afvente en behandling efter reglerne om tvangsmæssig  

 gennemførelse af foranstaltninger, vil en beslutning efter § 35 eventuelt  

 kunne træffes som en foreløbig beslutning efter reglerne herom.
 Vedrørende klageadgang henvises til pkt. 198.
Den særlige procedure i § 66 d, stk. 2, finder kun anvendelse på de  

 egentlige flyttesituationer, hvor ændringen af opholdsstedet er bestemt af  

 det formål, der søges opnået ved anbringelsen.
Bestemmelsen omfatter således  

 ikke de flytninger, der nødvendiggøres af udefra kommende begivenheder, såsom  

 lukning af døgninstitutionen eller plejefamiliens ophør som plejefamilie.  

 Ferieophold m.v. eller indlæggelse af barnet eller den unge på sygehus er  

 heller ikke en ændring af opholdsstedet i bestemmelsens forstand, selv om der  

 er tale om en fysisk flytning af barnet eller den unge.
Amtskommunens opgaver under børns og unges ophold uden for hjemmet 120. Det påhviler amtskommunen at yde kommunen  

 vejledning og konsulentstøtte med hensyn til valg af det konkrete  

 opholdssted, udførelsen af det løbende tilsyn med barnet eller den unge samt  

 de beslutninger vedrørende barnets eller den unges forhold under opholdet,  

 som det under hensyn til formålet med anbringelsen bliver nødvendigt at  

 træffe, jf. § 66 e.
Samvær og kontakt Samvær og kontakt med forældrene 121. Efter § 67, stk. 1, har forældrene og barnet  

 eller den unge ret til samvær og kontakt under anbringelsen uden for hjemmet.  

 Ret til samvær omfatter både en ret for forældrene til at besøge barnet eller  

 den unge og en ret til, at barnet eller den unge kan besøge forældrene.
Ret  

 til kontakt omfatter også brev- og telefonkontakt.
Udtrykket forældrene  

 dækker både forældremyndighedens indehaver og den af forældrene, der ikke har  

 del i forældremyndigheden, men som har en samværsret, der enten er aftalt  

 mellem forældrene eller er fastsat af statsamtet.
Det er af stor betydning for barnets eller den unges forhold under  

 opholdet uden for hjemmet, at kontakten med forældrene opretholdes, og efter  

 § 67, stk. 1, påhviler det kommunen at sørge for, at forbindelsen mellem  

 forældrene og barnet eller den unge holdes ved lige.
Denne aktive  

 forpligtelse for kommunalbestyrelsen vil især få betydning, når det drejer  

 sig om svage forældre.
Særligt om samværsret der er aftalt eller fastsat efter myndighedsloven 122. En samværsret, der er fastsat af statsamtet i  

 medfør af §§ 24 og 25 i myndighedsloven, for den af forældrene, der ikke har  

 del i forældremyndigheden, opretholdes under barnets eller den unges  

 anbringelse uden for hjemmet.
Statsamtets adgang til efter myndighedsloven at  

 fastsætte eller ændre samvær berøres ikke af anbringelsen.
 Efter bistandsloven kan der imidlertid, hvis betingelserne i § 67, stk.  

 2-4, er opfyldt, træffes beslutning om at regulere eller midlertidigt ophæve  

 den af statsamtet fastsatte samværsret.
Udgangspunktet for samværet med barnet eller den unge vil for den af  

 forældrene, der ikke har del i forældremyndigheden, være den af statsamtet  

 fastsatte samværsret.
Kommunen har således ikke kompetence til at tillægge  

 den af forældrene, der har en samværsret, en videregående ret til samvær med  

 barnet eller den unge end den, der til enhver tid er fastsat af statsamtet.  

 Kommunen kan således ikke lempe et af statsamtet fastsat vilkår for samværet,  

 fx om overvågning eller deponering af pas.
Kommunen kan derimod inden for den  

 af statsamtet fastsatte tidsmæssige ramme tilrettelægge den praktiske  

 afvikling af samværet, fx fordele samværet over 2 dage.
Hviler en samværsret på en aftale forældrene imellem, er det den aftalte  

 samværsret, der danner udgangspunkt for samværet mellem barnet eller den unge  

 og den af forældrene, der ikke har del i forældremyndigheden.
Også i disse  

 tilfælde kan der, hvis betingelserne i § 67, stk. 2-4, er opfyldt, i henhold  

 til bistandsloven træffes beslutning om at regulere eller midlertidigt  

 afbryde det aftalte samvær.
Regulering af samvær og kontakt 123. Samværsrettens afvikling kan rejse en række  

 praktiske problemer.
Retten kan naturligvis ikke udøves af forældrene uden  

 hensyntagen til, at barnet eller den unge nu er i et nyt miljø, og at  

 opholdsstedet, hvad enten det er en døgninstitution eller en plejefamilie,  

 har sin tilrettelæggelse af dagligdagen, som må respekteres.
Kommunen har efter § 67, stk. 2, adgang til om nødvendigt at træffe  

 beslutning om omfanget og udøvelsen af samværet eller kontakten mellem  

 forældrene og barnet eller den unge.
Det kan dreje sig såvel om  

 tilrettelæggelsen af de gensidige besøg som om, hvorledes brev- og  

 telefonkontakten skal foregå.
Kommunen kan endvidere fastsætte nærmere vilkår  

 for samværet, fx at en gennemførelse af samværet forudsætter, at forældrene  

 ikke er påvirket af alkohol eller stoffer, eller at samværet skal foregå et  

 bestemt sted, fx på institutionen.
 Kommunens adgang til at regulere samværets praktiske afvikling har til  

 hensigt at tilgodese barnet eller den unge, og det præciseres i bestemmelsen,  

 at der ved beslutningen skal lægges særlig vægt på hensynet til barnet eller  

 den unge og formålet med anbringelsen.
 Loven sætter en grænse for, i hvilket omfang kontakt- og samværs retten  

 kan begrænses efter § 67, stk. 2. Det følger af § 67, stk. 4, at enhver  

 beslutning, som medfører, at samvær kun må finde sted mindre end en gang hver  

 måned (kalendermåned), skal sidestilles med en beslutning om afbrydelse af  

 forbindelsen mellem forældrene og barnet eller den unge og behandles efter  

 reglerne herom.
 Afbrydelse af forbindelsen m.v.
 124. Forholdene ved anbringelsen kan være af en sådan  

 art eller kan senere udvikle sig på en sådan måde, at det kan være nødvendig  

 at regulere samværet på en mere indgribende måde end det er muligt efter §  

 67, stk. 2, eventuelt helt at afbryde forældrenes forbindelse til barnet  

 eller den unge.
Må samværet med forældrene ligefrem antages at have en skadelig indvirken  

 på barnet eller den unge, kan det være nødvendigt helt at afbryde  

 forbindelsen.
Der er tale om et meget alvorligt indgreb, og en beslutning om  

 ikke at måtte have forbindelse med barnet eller den unge kan af forældrene  

 føles som endog mere vidtgående end beslutningen om at anbringe barnet eller  

 den unge uden deres samtykke.
Det skal derfor være nødvendigt af hensyn til  

 barnets eller den unges sundhed eller udvikling at træffe en sådan  

 beslutning, jf. § 67, stk. 3.
En afbrydelse af forbindelsen mellem forældrene og barnet eller den unge  

 angår i første række forældrenes kontakt til barnet eller den unge.  

 Beslutningen bør derimod ikke automatisk medføre, at barnet eller den unge  

 afskæres fra at sende breve til forældrene, idet barnet eller den unge uanset  

 den skadelige virkning, som den gensidige kontakt medfører, kan have et  

 væsentlig behov for at meddele sig til forældrene såvel positivt som negativt  

 om situationen.
En afskæring heraf bør kun ske, hvis denne ensidige kontakt  

 kommer i direkte modstrid med formålet med anbringelsen.
 Under samme betingelser som for at træffe beslutning om at afbryde  

 forbindelsen kan der træffes beslutning om, at samvær kun må foregå under  

 tilstedeværelse af en repræsentant for kommunen (overvåget samvær).
 En beslutning om overvåget samvær og en beslutning om afbrydelse af  

 forbindelse mellem forældrene og barnet eller den unge skal angive, for  

 hvilken periode den er gældende.
Bestemmelsen giver endvidere adgang til at beslutte, at barnets eller den  

 unges opholdssted ikke må oplyses over for forældrene.
Betingelserne for at  

 træffe en sådan beslutning er de samme som for at træffe beslutning om  

 overvåget samvær og om at afbryde forbindelsen.
 125. En beslutning om overvåget samvær, der vedrører  

 en periode ud over 3 måneder, en beslutning om at afbryde forbindelsen mellem  

 forældrene og barnet eller den unge, uanset periodens længde, og en  

 beslutning om ikke at oplyse barnets eller den unges opholdssted over for  

 forældrene, skal træffes i et møde i børn og unge-udvalget efter reglerne i §  

 127, jf. § 67, stk. 4.
 Er behovet for at afbryde forbindelsen mellem forældrene og barnet eller  

 den unge eller for at holde barnets eller den unges opholdssted skjult for  

 forældrene så akut, at der må handles hurtigt af hensyn til barnet eller den  

 unge, kan disse beslutninger efter § 67, stk. 3, 2. pkt., træffes efter  

 reglerne om foreløbige beslutninger, jf. § 67, stk. 4. Et sådant behov kan fx  

 foreligge i forbindelse med en foreløbig beslutning om anbringelse uden for  

 hjemmet.
 Bestemmelsen fastsætter endvidere, som nævnt ovenfor, at enhver  

 beslutning, som medfører, at samvær kun må finde sted mindre end en gang om  

 måneden (kalendermåned) sidestilles med en beslutning om at afbryde  

 forbindelsen mellem forældrene og barnet eller den unge.
Det følger af § 67, stk. 4, at en beslutning om overvåget samvær, der  

 vedrører en periode på indtil 3 måneder, træffes af kommunen.
Kommunen kan  

 ikke træffe en ny beslutning om overvåget samvær hver 3. måned.
Bliver den  

 samlede tid, hvori samværet har været overvåget, på mere end 3 måneder, skal  

 beslutningen træffes efter reglerne i § 67, stk. 4.
 126. I § 67, stk. 5, henvises der til muligheden for  

 efter § 14, stk. 7, at træffe beslutning om kontrol med brevveksling,  

 telefonsamtaler m.v. mellem forældrene og barnet eller den unge.
 Kontrol med breve og telefonsamtaler kan alene ske, når betingelserne i §  

 14, stk. 7, er opfyldt, herunder at barnet eller den unge har ophold på en  

 døgninstitution, men muligheden for brev- og telefonkontrol er angivet i § 67  

 for derved at give en fuldstændig oversigt over de reguleringer, der kan ske  

 vedrørende forbindelsen mellem forældrene og barnet eller den unge under  

 anbringelsen.
En beslutning om brev- og telefonkontrol kan sammenlignes med en  

 beslutning om overvåget samvær.
I begge tilfælde gør hensynet til barnets  

 eller den unges sundhed eller udvikling det ikke påkrævet helt at afskære  

 kontakten med forældrene, men barnets eller den unges forhold tilsiger dog,  

 at det er nødvendigt at have kendskab til, hvordan samværet eller kontakten  

 forløber.
 Vedrørende klageadgang for beslutninger efter § 67, stk. 2-4, henvises til  

 pkt. 197 og 198.
Andre begrænsninger i samvær og kontakt 127. En døgninstitution eller et opholdssted, herunder  

 en plejefamilie, vil i kraft af det såkaldte anstaltsforhold i enkeltstående  

 situationer kunne forhindre samvær eller kontakt mellem forældrene og barnet  

 eller den unge, hvis det er påkrævet af hensyn til orden og sikkerhed.
Institutionsledelsen og opholdsstedet må således have adgang til at afvise  

 den forældre, der fx møder op for at besøge sit barn sent om aftenen efter  

 børnenes sengetid eller møder op i stærkt påvirket tilstand.
Der må ligeledes  

 være adgang til at afvise den forældre, der i stærkt påvirket tilstand ønsker  

 telefonisk kontakt med sit barn.
 Er der ikke tale om et enkeltstående tilfælde, men derimod om situationer  

 der gentager sig, må institutionsledelsen eller opholdsstedet rette  

 henvendelse til kommunen, som om fornødent efter § 67, stk. 2, kan træffe  

 beslutning om omfanget og udøvelsen af samværet og kontakten og herunder kan  

 fastsætte nærmere vilkår for samværet og kontakten.
Samvær og kontakt med andre end forældrene 128. Kommunen skal være opmærksom på, at det er  

 vigtigt for et barn eller en ung, der bliver anbragt uden for hjemmet, at  

 fastholde relationerne til det hidtidige nære miljø, der omfatter langt flere  

 personer end forældrene.
 Bedsteforældre, andre nære pårørende, naboer og andre personer i barnets  

 eller den unges dagligdag kan have haft tætte relationer til barnet eller den  

 unge, som det kan være af stor betydning at opretholde under anbringelsen  

 uden for hjemmet.
Kommunen skal således under hensyn til formålet med anbringelsen sørge  

 for, at barnets eller den unges forbindelse med andre nærtstående end  

 forældrene holdes vedlige i det omfang, det findes at være til gavn for  

 barnet eller den unge.
Kommunen må derfor være opmærksom på barnets eller den  

 unges egne ønsker om kontakt med andre end forældrene.
Et særligt behov for at støtte kontakten til andre end forældrene kan  

 opstå i situationer, hvor den ene af forældrene eller begge er fraværende  

 eller selv ude af stand til at være sammen med barnet eller den unge, fx på  

 grund af fængsling.
Også i tilfælde, hvor barnets eller den unges anbringelse  

 er begrundet i meget alvorlige overgreb fra forældrene, kan det være af  

 væsentlig betydning for barnet/den unge at opretholde sit tilhørsforhold til  

 hjemmemiljøet ved kontakt med andre nærtstående.
Barnets eller den unges kontakt med andre end forældrene er blandt de  

 spørgsmål, det under anbringelsen vil være nærliggende at drøfte med  

 indehaveren af forældremyndigheden.
Kommunen må for at undgå  

 konfliktsituationer, der kan skade barnet eller den unge, være opmærksom på  

 tilkendegivelserne fra indehaveren af forældremyndigheden med hensyn til  

 barnets eller den unges forbindelse med andre nære pårørende m.v.
Kommunens adgang efter § 66 d, stk. 1, til at træffe beslutninger om  

 barnets eller den unges forhold under anbringelsen omfatter også spørgsmål om  

 samvær eller kontakt med andre end forældrene.
Dette gælder såvel de  

 tilfælde, hvor kommunen - af hensyn til formålet med anbringelsen - mod  

 forældremyndighedsindehaverens ønske træffer beslutning om, at en kontakt  

 mellem barnet eller den unge og en pårørende eller en anden person skal  

 opretholdes som de tilfælde, hvor der træffes beslutning om at begrænse eller  

 afbryde en kontakt, som forældremyndighedens indehaver ønsker opretholdt.
I tilfælde, hvor det findes nødvendigt at afbryde forbindelsen mellem  

 barnet/den unge og de pårørende, sker dette som en beskyttelse af barnet  

 eller den unge.
En sådan beslutning bør som udgangspunkt ikke medføre, at  

 barnet/den unge afskæres fra at sende breve og postkort.
Barnet eller den  

 unge kan - uanset den skadelige virkning som den gensidige kontakt medfører -  

 have et væsentlig behov for at sende en hilsen til sine nærtstående.
En  

 afskæring heraf bør kun ske, hvis denne ensidige kontakt kommer i direkte  

 modstrid med formålet med anbringelsen, jf. pkt. 124.
 Vedrørende klageadgang henvises til pkt. 197.
Forældrenes og barnets eller den unges betaling 129. Regler om forældres og børns og unges betaling  

 for døgnophold er fastsat i Socialministeriets bekendtgørelse om betaling for  

 ophold i døgninstitutioner og opholdssteder for børn og unge.
Ophold for børn  

 med vidtgående fysisk eller psykisk handicap er gratis for forældrene, når  

 anbringelsen har et udpræget behandlingssigte.
 Forældrebetalingen opkræves af kommunen, og kommunen indtræder i retten  

 til børnebidrag fra en eventuel bidragspligtig.
Hjemgivelse 130. En anbringelse uden for hjemmet skal som andre  

 hjælpeforanstaltninger ophøre, når formålet med foranstaltningen er opnået,  

 når foranstaltningen ikke længere er formålstjenlig, eller når den unge  

 fylder 18 år, jf. § 36, stk. 1.
 En anbringelse uden for hjemmet kan dog opretholdes, indtil den unge  

 fylder 20 år, hvis den unge er indforstået hermed, jf. § 36, stk. 2.
Konstaterer kommunen under sin løbende opfølgning af en anbringelsessag,  

 at det i planen angivne formål med anbringelsen er nået, skal  

 foranstaltningen ophøre.
Dette gælder både for frivillige og tvangsmæssigt  

 gennemførte anbringelser.
 Betydningen af, at betingelserne for anbringelsen ikke længere er opfyldt,  

 er derimod forskelligt, alt efter om der er tale om en frivillig eller  

 tvangsmæssig anbringelse.
Frivillige anbringelser 131. Er anbringelsen uden for hjemmet etableret med  

 samtykke fra forældremyndighedens indehaver og den unge, der er fyldt 15 år,  

 kan samtykket til enhver tid tilbagekaldes og barnet eller den unge kræves  

 hjemgivet.
Ved tilbagekaldelse af samtykket er betingelserne for den  

 frivillige anbringelse ikke længere opfyldt.
Hjemgivelse kræver i denne situation ikke nogen beslutning fra kommunens  

 side.
Hvis hjemgivelse findes uforsvarlig, er der ikke andre muligheder end  

 at fremme en anbringelse efter § 35, hvilket i praksis betyder, at der må  

 træffes en foreløbig afgørelse efter § 35 c, når forældremyndighedens  

 indehaver tilkendegiver at ville hjemtage barnet eller den unge.
 Særligt om tilfælde med samtykke fra unge, der er fyldt 15 år.
132. Er forældremyndighedens indehaver og den unge,  

 der er fyldt 15 år, enige om at tilbagekalde det givne samtykke, gælder det  

 oven for anførte.
Anderledes stiller det sig i tilfælde, hvor der er uenighed  

 mellem forældremyndighedens indehaver og den unge, der er fyldt 15 år, om  

 tilbagekaldelse af samtykket.
 Ønsker forældremyndighedens indehaver at hjemtage den unge, mens den unge  

 modsætter sig hjemgivelsen og opretholder sit samtykke til anbringelsen, bør  

 kommunen overveje, om der er grundlag for at indstille til børn og  

 unge-udvalget, at der træffes beslutning om at anbringe den unge efter  

 bestemmelsen i § 35, stk. 3.
Er det den unge, der begærer sig hjemgivet, mens forældremyndighedens  

 indehaver modsætter sig hjemgivelsen, må kommunen være opmærksom på, at en  

 forsvarlig hjemgivelse forudsætter, at hjemmet er indstillet på at modtage  

 den unge.
I en sådan situation bør kommunen overveje, om der er grundlag for  

 at indstille til børn og unge-udvalget, at der træffes beslutning om at  

 anbringe den unge efter bestemmelsen i § 35, stk. 1.
Tvangsmæssigt gennemførte anbringelser 133. Er anbringelsen uden for hjemmet sket uden  

 samtykke fra forældremyndighedens indehaver og den unge, der er fyldt 15 år,  

 kan indehaveren af forældremyndigheden og den unge, der er fyldt 15 år,  

 fremsætte begæring om hjemgivelse, og kommunen må da behandle sagen med  

 henblik på, om betingelserne for at opretholde den tvangsmæssige  

 foranstaltning er opfyldt.
Kommunen skal endvidere af egen drift påse, om  

 betingelserne for at opretholde foranstaltningen er opfyldt, hvis den  

 tvangsmæssige anbringelse skal opretholdes ud over 1 år, jf. reglen i § 35 a.
 I § 36 er det præciseret, at det er kommunen, der har kompetencen til at  

 træffe beslutning om hjemgivelse, når et barn eller en ung er anbragt uden  

 for hjemmet uden samtykke.
 Er en tvangsmæssig anbringelse efter § 35 konverteret til en frivillig  

 efter § 33, stk. 2, nr. 10, som følge af, at der over for kommunen  

 efterfølgende er givet samtykke til foranstaltningen fra forældremyndighedens  

 indehaver og den unge, der er fyldt 15 år, kræver en hjemtagelse af barnet  

 eller den unge ikke en hjemgivelsesbeslutning fra kommunens side, jf. pkt.  

 131.
 Bortset fra disse tilfælde kan der ikke ske hjemtagelse af tvangsmæssigt  

 anbragte børn eller unge, før der foreligger en hjemgivelsesbeslutning fra  

 kommunens side.
Beslutning om, at et barn eller en ung, der er anbragt uden samtykke, ikke  

 kan hjemgives, træffes af børn og unge-udvalget.
Nægtet hjemgivelse  

 forudsætter, at betingelserne for at opretholde den tvangsmæssige anbringelse  

 fortsat er til stede, jf. § 35. Sagen må derfor forelægges for børn og  

 unge-udvalget, hvis en begæring om hjemgivelse ikke kan imødekommes af  

 kommunen.
Sideordnet med kommunen og børn og unge-udvalget har Den Sociale  

 Ankestyrelse og landsretten kompetence til at træffe beslutning om  

 hjemgivelse.
Hvis Ankestyrelsen eller landsretten ved sagens behandling efter  

 § 35 a eller på baggrund af en hjemgivelsesbegæring fra indehaveren af  

 forældremyndigheden eller den unge, der er fyldt 15 år, finder, at der ikke -  

 eller ikke længere - er grundlag for anbringelsen efter § 35, er det denne  

 beslutning, der danner grundlag for hjemgivelsen.
Den praktiske hjemgivelse 134. Det må tillægges betydelig vægt, at hjemgivelsen  

 er ordentligt forberedt.
Ved tilrettelæggelsen af hjemgivelsen bør kommunen  

 være opmærksom på, at der er tale om et miljøskift for barnet eller den unge.  

 Det er derfor vigtigt, at barnet eller den unge og familien forberedes på  

 ændringen gennem besøg i hjemmet, fx week-endbesøg i en periode.
Det samvær  

 og den kontakt, der hele tiden bør have været mellem barnet eller den unge og  

 familien, må intensiveres i takt med, at familiens problemer løses og  

 situationen bedres.
 Døgninstitutioner og opholdssteder kan i forbindelse med hjemgivelsen og i  

 en periode herefter yde barnet eller den unge den fornødne støtte efter  

 aftale med kommunen.
Der vil ofte være behov for opfølgning efter hjemgivelsen, enten i form af  

 rådgivning og vejledning eller foranstaltninger til støtte for familien.
Som  

 nævnt under pkt. 64 skal planen angive eventuelle foranstaltninger til støtte  

 for familien i tiden efter barnets eller den unges ophold uden for hjemmet.
Den støtte, som familien kan have behov for efter barnets eller den unges  

 hjemgivelse, kan naturligvis være vanskelig at forudse ved udarbejdelsen af  

 planen forud for anbringelsen.
Støtten til familien efter en hjemgivelse er  

 derfor et af de elementer i planen, som kommunen bør være opmærksom på ved de  

 regelmæssige revisioner af planen.
I de tilfælde, hvor anbringelsesforløbet  

 får lov at blive realiseret i overensstemmelse med planen, bør det være  

 muligt ved de seneste revisioner af planen at kunne forudse, om og i givet  

 fald hvilke foranstaltninger der bør iværksættes som støtte til familien  

 efter hjemgivelsen af barnet eller den unge.
Godkendte opholdssteder, herunder  

 familiepleje og døgninstitutioner Forskellige typer af formidlet døgnophold 135. Anbringelse uden for hjemmet efter § 33, stk. 2,  

 nr. 10, kan ske i følgende anbringelsessteder:
- opholdssteder for børn og unge med fast budget, som er godkendt som  

 egnede af den stedlige kommunalbestyrelse, - andre opholdssteder for børn og unge, som er godkendt som egnede af den  

 stedlige kommunalbestyrelse, herunder almindelige plejefamilier, egne  

 værelser samt kollegier og kollegielignende opholdssteder, hvor den unge selv  

 råder over sin bolig, - opholdssteder, der er godkendt af anden offentlig myndighed efter  

 reglerne herom, fx kost- og efterskoler, - socialpædagogiske skibsprojekter med 1 ung ombord, når de med Statens  

 Skibstilsyn aftalte regler følges, - socialpædagogiske skibsprojekter med fast landbase med mellem 2 og 10  

 unge ombord, når de med Statens Skibstilsyn aftalte regler følges, og - døgninstitutioner for børn og unge under amtskommunalt driftsansvar.
Opholdssteder for børn og unge 136. Efter § 66, stk. 1, skal opholdssteder for børn  

 og unge være godkendt som egnede af den stedlige kommunalbestyrelse.
Godkendte opholdssteder dækker over en række - indbyrdes forskellige - anbringelsesmuligheder mellem den mere traditionelle familiepleje og den  

 egentlige døgninstitution.
 Det er vigtigt at fastholde bredden i anbringelsesmuligheder mellem den  

 mere traditionelle familiepleje og den egentlige døgninstitution.
 Med godkendelsen udtrykker kommunen, at den anser opholdsstedet for egnet  

 til, at det kan benyttes til ophold for et bestemt antal børn og unge.  

 Foruden pladsantal skal godkendelsen nærmere angive de aldersgrupper samt  

 særlige karakteristika hos de børn og unge, som stedet er fundet egnet til at  

 modtage.
 Opholdssteder, der hører under andre offentlige myndigheder, skal ikke  

 godkendes af den stedlige kommunalbestyrelse, fx kostskoler og efterskoler  

 m.v., der hører under Undervisningsministeriet, jf. § 66, stk. 1.
De opholdssteder, som skal vurderes, er meget forskellige.
Der kan være  

 tale om almindelige plejefamilier og plejefamilier, hvis hovedbeskæftigelse  

 det er at have børn og unge i pleje, og som ofte har en faglig relevant  

 uddannelse eller en særlig erfaring i dette arbejde.
Hertil kan nævnes  

 udvidede, utraditionelle familieplejer, ideologisk prægede fællesskaber,  

 kollektiver med vægt på tilbud i nærmiljøet, kollektiver med vægt på internt  

 arbejde og uddannelse og produktions- og arbejdstræningsprojekter.
 Hvis en ung skal anbringes på et værelse og har brug for personlig støtte,  

 skal kommunen godkende værelset som egnet opholdssted og føre tilsyn med den  

 unge, jf. pkt. 116.
I kollegier eller kollegielignende opholdssteder, hvor den unge selv råder  

 over sin bolig, anses den enkelte bolig for opholdssted, og disse  

 opholdssteder skal derfor godkendes af den stedlige kommunalbestyrelse.
Dette  

 gælder, uanset om der er visse fælles faciliteter eller ydes en begrænset  

 personlig støtte til de unge.
 Selvom de fornødne undersøgelser på kommunens vegne fortages fx af en  

 plejehjemsforening, træffes afgørelsen på det således tilvejebragte grundlag  

 altid af den stedlige kommunalbestyrelse.
Forinden godkendelsen, indhentes med ansøgernes samtykke oplysninger om  

 indtægtsforhold og straffeattest fra kriminalregisteret.
De nærmere regler  

 herom er fastsat af Justitsministeriet ved skrivelse af 28. december 1979,  

 som senest ændret den 25. november 1988. Heraf fremgår, at straffeattest  

 rekvireres af ansøgerens opholdskommune fra den politikreds, hvor ansøgeren  

 bor.
I begæringen skal angives, at straffeattesterne skal benyttes i  

 forbindelse med en ansøgning om godkendelse af et opholdssted efter § 66.
Herudover bør ansøgerne i en helbredserklæring stå inde for, at de  

 helbredsmæssigt er i stand til at påtage sig opgaven.
Egentlige  

 helbredsattester for ansøgerne indhentes, hvis kommunen finder behov herfor.  

 Den kommune, der forlanger helbredsattest, afholder udgiften dertil.
137. Ved vurderingen af opholdssteder for børn og unge  

 må der foretages en sondring mellem opholdssteder med fast budget og  

 almindelige plejefamilier, egne værelser samt kollegier og kollegielignende  

 opholdssteder m.v.
Opholdssteder med fast budget kan have  

 institutionslignende karakter og er dermed undergivet visse af de regler, der  

 er gældende for døgninstitutioner.
 Plejefamilier, egne værelser, kollegier m.v.
 138. Kommunen skal vurdere opholdsstedstedet med  

 henblik på at kunne give en generel godkendelse af egnetheden af såvel de  

 fysiske rammer som af det socialpædagogiske indhold.
I kommunens vurdering bør indgå bl.a. antal voksne, samspillet mellem  

 disse, herunder omfanget af udearbejde, eventuelt faglig relevant baggrund  

 eller særlig erfaring fra beslægtede opgaver.
Endvidere bør indgå antal og  

 alder af eventuelle egne børn.
Opholdssteder med fast budget 139. Opholdsstedet vurderes som en helhed, hvilket  

 indebærer en samlet vurdering af fx opholdsstedets socialpædagogiske tilbud,  

 herunder antal medarbejdere og deres personlige/faglige ressourcer,  

 sammenholdt med stedets fysiske rammer og de organisatoriske/økonomiske  

 forhold.
Endvidere må vurderingen omfatte de alders- og persongrupper, som  

 opholdsstedet er indstillet på at modtage og den betaling, som kræves for  

 opholdet.
140. Det forudsættes, at opholdsstedet har fastboende  

 medarbejdere.
For mindre børn er det desuden vigtigt, at de har fælles bolig  

 med nogle medarbejdere.
 For unge kan det være udviklende som en overgangsfase til en selvstændig  

 tilværelse at få egen bolig eller bo i et fællesskab med afpasset støtte fra  

 medarbejderne.
 Modtages der børn i skolealderen, er det væsentligt, at opholdsstedet kan  

 samarbejde med skolen, og at der kan sikres støtte til skolearbejdet,  

 eventuelt i form af effektiv hjemmeundervisning.
 Hvis opholdsstedet modtager større børn og unge, må opholdsstedet tilbyde  

 meningsfulde og udviklende aktiviteter, herunder undervisning og social  

 praktisk træning.
 Mulighederne for at støtte børnene og de unge i tiden fra de forlader  

 opholdsstedet, til de har fået fodfæste i den nye tilværelse, må indgå i  

 vurderingen af opholdsstedet.
 Det er ikke hensigten, at kommunen i sin egnethedsvurdering af  

 opholdsstedet skal lægge samme kriterier til grund som en amtskommune ville  

 gøre ved indgåelse af driftsoverenskomst med døgninstitutioner for børn og  

 unge i henhold til bistandslovens § 96.
 Det er således ikke forudsat, at opholdsstedernes organisatoriske og  

 økonomiske forhold opstilles og vurderes ud fra de for amtskommunale  

 døgninstitutioner gældende og kendte forhold.
Der bør fx ikke stilles så strenge krav til de fysiske rammer og  

 faciliteter, men de myndighedskrav, der i øvrigt måtte være, må selvfølgelig  

 overholdes.
En kommunal godkendelse indebærer ikke, at kommunen har taget  

 stilling til andre myndigheders krav.
Opholdsstedet må forinden selv sikre  

 sig de fornødne tilladelser fra andre relevante myndigheder samt sikre sig,  

 at regler i anden lovgivning kan opfyldes.
Ved godkendelse af opholdsstedet efter bistandsloven er selve  

 organisationsformen ikke afgørende, men opholdsstedet skal dog være en  

 selvstændig juridisk enhed med særskilt økonomi.
Der skal være regler om  

 beslutningskompetence, hæftelse, regnskab, revision og budgettering.
 Endvidere må der være bestemmelser om anvendelse af et eventuelt overskud,  

 såfremt opholdsstedet som sådant nedlægges.
 Ved vurderingen af privat ejede opholdssteder skal godkendelses  

 myndigheden særligt være opmærksom på, at der ikke for offentlige midler  

 foretages en formueopsamling i forbindelse med den socialpædagogiske  

 virksomhed, eksempelvis afdrag på prioritetsgæld eller anden gæld.
 Opholdsstedet bør have en vedtægt, hvoraf fremgår navn og hjemsted,  

 formål, egenkapital, udpegning af ledelse og ledelsens opgaver og  

 dispositionsret over for trediemand, hæftelse for gældsforpligtelser,  

 hvorledes der skal forholdes med budgetlægning, regnskabsførelse og revision,  

 vedtægtsændring og anvendelse af kapitalen i tilfælde af nedlæggelse.
 Der bør ikke stilles krav om, at konteringsformen svarer til en kontoplan  

 for en institutions drift, men budgetrammen vurderes som en helhed.
 I forbindelse med den løbende opfølgning af opholdsstedets virksomhed  

 foretager kommunen en vurdering af regnskabet.
Indholdet af kommunens godkendelsesbeføjelse 141. Resultatet af kommunens vurdering bør munde ud i  

 en begrundet, skriftlig afgørelse.
Et eventuelt afslag på godkendelse som  

 egnet opholdssted kan ikke indbringes for anden administrativ myndighed, jf.  

 § 66, stk. 2.
 I ganske særlige tilfælde kan det være rimeligt at forsyne op holdsstedet  

 med en foreløbig godkendelse.
 Kan ansøgning om generel godkendelse ikke imødekommes, bør kommunen  

 nærmere begrunde afslaget.
 Kommunen kan ikke på forhånd afvise at foretage en generel  

 egnethedsvurdering, selv om der ikke lokalt er brug for de pågældende  

 pladser.
 Der er ingen begrænsning i adgangen til at benytte opholdssteder  

 beliggende uden for egen kommune, når blot der forinden er foretaget en  

 generel egnethedsvurdering og godkendelse af den stedlige kommune.
 Opholdsstedet skal dog på forhånd kunne sandsynliggøre, at det vil blive  

 anvendt af en kommune som anbringelsessted.
Det bør af godkendelsen fremgå, til hvilken nærmere beskrevet gruppe børn  

 og unge opholdsstedet skønnes særligt egnet.
Kommunen bør i forbindelse med  

 godkendelsen (og ved eventuelt ophør) orientere amtskommunen af hensyn til  

 den amtskommunale planlægning institutionsområdet.
Kommunen skal herefter følge udviklingen i opholdsstedet og påse, at der  

 ikke modtages flere personer, end opholdsstedet er godkendt til.
Kommunen  

 foretager i øvrigt en løbende faglig støtte og vurdering for at sikre det  

 socialpædagogiske indhold.
 Forholdene på opholdsstederne kan ændre sig, fx ved udskiftning af  

 medarbejdere, hvorved stedets pædagogiske ressourcer forøges eller  

 formindskes, hvilket kan få konsekvenser for det antal eller den type børn og  

 unge, der kan modtages.
Såfremt kommunen finder, at forholdene på opholdsstedet ikke længere er  

 acceptable, og godkendelsen derfor må trækkes tilbage, skal de anbringende  

 myndigheder underrettes herom, således at de kan sørge for, at børnene og de  

 unge forlader stedet og får tilbudt andet opholdssted.
Dette bør foregå på en  

 måde og over en periode, der tager fornødent hensyn til dem, der har ophold  

 på stedet.
Socialpædagogiske skibsprojekter 142. Ophold i socialpædagogiske skibsprojekter kan  

 finde sted enten efter reglerne om døgninstitutioner for børn og unge i § 96  

 eller efter reglerne om formidlet døgnophold efter § 66.
 Skibsprojekter for mellem 2-10 personer skal have en fast landbase, dvs,  

 at projektet skal være en del af et godkendt opholdssted, jf.
 § 66  eller en døgninstitution, jf. § 96.
 Om støtte til ophold i udlandet efter bistandslovens regler henvises til  

 pkt. 115.
Skibsprojekter skal godkendes af Søfartsstyrelsen efter følgende retningslinier:
Skibsprojekter mellem 2 og 10 unge ombord 143. Søfartsstyrelsen har i forskrift af 23. marts  

 1982 fastsat vilkårene for godkendelse af skibe, der anvendes som  

 uddannelsesskibe, socialpædagogiske projekter, lejrskoleskibe,  

 lystfiskerskibe, klubskibe eller til lignende særlige formål, som ikke er  

 egentlig passagersejlads.
Det vil af det konkrete skibsfarttilladelse fremgå,  

 om selve skibet er godkendt i henhold til disse forskrifter.
For så vidt angår det socialpædagogiske tilsyn m.v. har Søfarts styrelsen  

 som vilkår for godkendelse af skibsprojekter for 2-10 unge bl.a. fastsat, at  

 n offentlig myndighed påtager sig opgaverne i forbindelse med visitation og  

 tilsyn på de anbringende kommuners vegne.
Det er ikke muligt at delegere  

 tilsynsforpligtelsen m.v. til en privat organisation.
Medmindre andet aftales  

 med en offentlig myndighed, påhviler de nævnte opgaver den kommune, der har  

 godkendt det opholdssted, som skibsprojektet er en del af, jf. pkt. 142.
 Reglen har siden indførelsen i 1982 bevirket, at såvel kommuner som  

 amtskommuner har fungeret som koordinator i forhold til Søfartsstyrelsen,  

 medens det formelle ansvar principielt stadig har ligget hos de anbringende  

 myndigheder.
 De socialpædagogiske krav til skibsprojekter med mellem 2 og 10 unge  

 ombord er optrykt som bilag.
Skibsprojekter for 1 ung 144. Socialpædagogiske projekter med 1 elev kan  

 iværksættes af kommunen.
Den anbringende kommune skal dog i hvert enkelt  

 tilfælde i forbindelse med den konkrete anbringelse have dokumentation af  

 skibsfører eller reder for følgende:
 Lastskib, fiskeskib, passagerskib eller fritidsfartøj.
Skibet skal være over 20 tons og have gyldig fartshjemmel, og der skal  

 være godkendte opholdsrum for alle ombordværende.
Skibene skal være bemandet  

 i overensstemmelse med lov om skibesbesætning.
 Dokumentation for at skibsprojektet er godkendt af Søfartsstyrelsen, skal  

 foreligge, inden der træffes aftale om en konkret placering af en ung.
Der gælder ikke særlige regler for udøvelsen af tilsynet med de unge  

 ombord på skibsprojekter med 1 ung.
Dvs. at det er den anbringende kommune,  

 der fører løbende tilsyn.
Det skal i denne forbindelse understreges, at  

 Søfartsstyrelsen for så vidt angår projekter for 2-10 unge fastsætter  

 tilsynsbesøg til hveranden måned.
 145. Søfartsstyrelsen har peget på en række særlige  

 forhold, som gør sig gældende i forbindelse med ophold på skibe i  

 erhvervsmæssig drift.
 Søfartsstyrelsen anfører således bl.a.:
- at skibsfart og fiskeri er farlige arbejdspladser, - at ophold i fremmede havnebyer uden intens og forsvarlig  

 socialpædagogisk støtte i mange tilfælde ikke kan anses for forsvarligt, - at unge anbragt i familiepleje om bord på de mindre fragtskibe ikke må  

 anvendes som erstatning for normal arbejdskraft.
Søfartsstyrelsen har samtidig anbefalet, at de anbringende kommuner forud  

 for en sådan anbringelse sikrer sig, - at der kun er anbragt n ung i hvert skib, jf. pkt. 144, - at den unge ikke er under 16 år, - at den unge inden anbringelsen gennemgår en lægeundersøgelse, - at den unge inden anbringelsen gennemgår et godkendt søsikker  

 hedskursus, der bl.a. omfatter livredning, herunder funktionen af båd- og  

 brandrulle.
 Søfartsstyrelsen har endelig gjort opmærksom på, at der af skibsføreren  

 skal udfyldes bemandingsskema for den unge.
 På denne baggrund bør anbringelse af unge på skibe i erhvervsmæssig drift  

 alene foretages efter nøje undersøgelse og alene hvor ganske særlige grunde i  

 det enkelte tilfælde taler herfor, fx som led i en vurdering af en eventuel  

 fremtidig beskæftigelse inden for området.
Døgninstitutioner 146. Efter § 96 skal amtsrådet sørge for, at der er  

 det nødvendige antal pladser på institutioner, herunder pensioner, til børn  

 og unge, der skal anbringes uden for hjemmet.
Denne forpligtelse omfatter  

 også børn og unge, som på grund af vidtgående fysisk eller psykisk handicap  

 har et særligt behov for pleje, behandling m.v.
Endvidere skal amtsrådet  

 sørge for, at der er det nødvendige antal pladser og mulighed for ambulant  

 behandling på institutioner for børn og unge med sociale adfærdsproblemer.
 147. Amtsrådet kan opfylde sin forpligtelse efter § 96  

 på følgende måder:
 Ved aftale mellem amtsråd og kommunalbestyrelse om anvendelse af kommunalt  

 drevne institutioner sikrer amtsrådet sig, at institutionen er til rådighed,  

 mod at amtsrådet løbende betaler kommunalbestyrelsen de hermed forbundne  

 udgifter til institutionens drift.
 Bestemmelser om personaleantal, ansættelse og afskedigelse og løn- og  

 ansættelsesforhold træffes i dette tilfælde af kommunalbestyrelsen.
 148. Amtsrådets opgave er beskrevet i § 96, stk. 1, og  

 omfatter døgninstitutioner for de børn og unge, som kommunerne i amtskommunen  

 har besluttet skal anbringes uden for hjemmet, hvad enten det er på grund af  

 pasningsbehov, herunder aflastning, eller fordi der er behov for en særlig  

 socialpædagogisk indsats på grund af adfærdsvanskeligheder, vidtgående fysisk  

 eller psykisk handicap eller andet.
 Amtsrådet har tillige forpligtelse til at stille dagpladser til rådighed  

 for ambulant behandling af børn og unge med sociale adfærdsproblemer, jf. §  

 96, stk. 1, sidste punktum.
 149. Loven opdeler ikke institutionerne i forskellige  

 typer, og amtsrådene kan derfor kombinere og udnytte institutionerne til børn  

 og unge i forskellige aldersklasser og med forskellige behov for kontakt,  

 behandling, beskæftigelse m.v.
 Nogle døgninstitutioner er udstyret med en særlig ekspertise, dvs. at der  

 i personalet indgår fx socialrådgivere og psykologer med henblik på at løse  

 de særlige behandlingsopgaver for børn og unge og i visse tilfælde for  

 familier og for enlige forældre med børn.
 Hermed tænkes der både på børn og unge med adfærdsvanskeligheder i bred  

 forstand og børn og unge med vidtgående fysisk og psykisk handicap, herunder  

 psykotiske børn og unge.
 150. For hjemmeboende børn og unge, herunder børn og  

 unge med vidtgående fysiske eller psykiske handicap, kan der være behov for  

 aflastningspladser, og amtskommunen kan tilgodese dette behov enten ved at  

 have aflastningsinstitutioner eller aflastningspladser på døgninstitutioner  

 for børn og unge eller på særlige daginstitutioner.
151. Der er i tilknytning til enkelte  

 døgninstitutioner etableret sikrede afdelinger, dvs. afdelinger, hvis  

 yderdøre og vinduer kan være konstant aflåst.
Der er særlige betingelser for,  

 at børn og unge kan anbringes i disse afdelimger.
Der henvises til  

 Socialministeriets bekendtgørelse om magtanvendelse m.v. i døgninstitutioner  

 for børn og unge og i døgnopholdssteder for børn og unge for flere end 4  

 personer.
152. En del døgninstitutioner er indrettet som  

 områdeinstitutioner.
Områdeinstitutioner deltager på linie med andre  

 amtskommunale institutioner i opsøgende og forebyggende aktiviteter.
De kan  

 fx aktivt inddrages i arbejdet med plejefamilier m.v.
Områdeinstitutionerne dækker et geografisk afgrænset område og modtager i  

 princippet alle derfra.
De opnår lokalkendskab gennem medvirken ved  

 visitationer i forbindelse med anbringelsessager i området og varetager  

 herudover faglige konsulentfunktioner i forhold til støttepædagoger og andre,  

 der inden for området har pædagogiske opgaver i forhold til børn og unge,  

 ligesom de kan have støttefunktioner i forhold til plejefamilier og  

 socialpædagogiske kollektiver.
En variant af områdeinstitutioner er visse ungdomspensioner i store byers  

 boligbyggeri.
Ungdomspensionerne kan som områdeinstitutioner indgå som en  

 integreret del af det nære miljø, men henvender sig kun til en afgrænset  

 aldersgruppe.
Driftsmæssige forhold vedrørende  

 døgnforanstaltninger for børn og Økonomi 153. For døgninstitutioner i amtskommunalt regi  

 afholder amtskommunen samtlige udgifter og opkræver af de anbringende  

 kommuner en takst, der svarer til 50 pct. af udgifterne.
 For alle andre anbringelsessteder afholder de anbringende kommuner de  

 samlede udgifter og får 50 pct. refunderet af amtskommunerne.
 For opholdssteder, hvis økonomi ikke er baseret på et godkendt budget,  

 omfatter opholdsbetalingen efter § 66 a løn, kost og logi, lommepenge m.v. og  

 særlige udgifter.
 Plejelønnen fastsættes af kommunen under hensyn til forholdene i det  

 enkelte tilfælde.
 Lommepenge og arbejdsvederlag m.v. samt vedligeholdelse af beklædning  

 afholdes under opholdet over opholdsstedets drift.
 Vedrørende udbetaling af lommepenge, arbejdsvederlag og andre ydelser  

 under ophold uden for hjemmet henvises til pkt. 174 og 175.
 Socialministeriet udsender årligt en bekendtgørelse om satser for  

 godtgørelse for udgifter til kost og logi i forbindelse med formidlet  

 døgnophold efter § 66.
 Kommunernes Landsforening og Amtsrådsforeningen i Danmark udsender årligt  

 efter ønske fra kommuner og amter en vejledning om opholdsbetaling ved  

 formidlet døgnophold efter § 66 med satser for plejeløn, lommepenge,  

 arbejdsvederlag m.v.
Barnet eller den unge kan under opholdet have behov for særlige ydelser,  

 som fx medicin, diætkost, plads i et dagtilbud, skole eller udgifter til  

 ferie, eller der bør fx anskaffes en cykel.
For unge kan der eventuelt være  

 udgifter til børnebidrag eller A-kasse-kontingent.
 For børn og unge med ophold i opholdssteder, jf. § 66, afholdes udgiften  

 af opholdsstedet efter aftale med den anbringende kommune, som dækker  

 udgifterne efter dokumentation i det enkelte tilfælde.
 For børn og unge med ophold på døgninstitution, jf. § 96, afholdes  

 udgiften over institutionens drift.
Barnet eller den unge bør inden modtagelsen i døgnophold være udstyret med  

 den nødvendige beklædning (indskrivningsudstyr). Ved hjemgivelsen fra  

 døgnophold bør barnet eller den unge ligeledes være udstyret med den  

 nødvendige beklædning (udskrivningsudstyr). Kommunen skønner i det enkelte  

 tilfælde over behovet for indskrivnings- og udskrivningsudstyr.
I begge  

 tilfælde afholdes udgiften som en del af udgiften ved døgnanbringelsen.
154. I forbindelse med døgnforanstaltninger afholdes  

 hjælp til uddannelse og til etablering af et arbejdsforhold uden for  

 opholdsstedet/institutionen over døgnforanstaltningens drift.
Tilskud til  

 lønudgifter i en overgangsperiode, transportudgifter og udgifter til  

 arbejdstøj afholdes ligeledes over døgnforanstaltningen.
 I tilfælde, hvor fx ophold på en døgninstitution suppleres med  

 foranstaltninger uden for institutionen, afholdes udgiften over  

 døgninstitutionens drift.
Det er vigtigt, at der så vidt muligt allerede ved visitationen til  

 døgninstitutionen træffes aftale om, hvilke supplerende foranstaltninger til  

 døgnopholdet der eventuelt skal sættes i værk.
Det kan i forbindelse hermed  

 aftales, at den anbringende kommune betaler en individuel fastsat takst for  

 barnet eller den unge.
 Det anførte gælder dog ikke, hvis den supplerende foranstaltning består i  

 et dagtilbud efter §§ 64, 69 og 70. I disse tilfælde afholdes udgiften til  

 dagtilbuddet fuldt ud af kommunen, jf. § 135, stk. 7, og pkt. 201.
 Vedrørende amtsungdomscentrenes ambulante virksomhed henvises til pkt. 16.
 155. Om afholdelse af udgifter til hjælpemidler til  

 personer med ophold i døgninstitution for børn og unge henvises til  

 Socialstyrelsens vejledning nr. 1 af 14. juni 1988 om ydelse af hjælpemidler  

 i henhold til bistandslovens § 58, hvorefter institutionen er forpligtet til  

 at afholde udgifter til hjælpemidler, der må anses for sædvanlige for den  

 pågældende institution.
Udgifter til hjælpemidler, der er nødvendige under institutionsanbragte  

 børns og unges ophold i hjemmet i ferier, weekend m.v., kan afholdes i  

 henhold til § 58 under forudsætning af, at hjælpemidlet kun benyttes i  

 hjemmet og ikke uden vanskeligheder kan transporteres fra institutionen til  

 hjemmet.
Afgørelse herom træffes af den anbringende kommune.
 Udgiften til anskaffelse af hjælpemidler til børn og unge med ophold i  

 opholdssteder efter § 66 afholdes i henhold til § 58.
 156. For så vidt angår kommuners og amtskommuners  

 udlæg af betaling for børn og unge fra Grønland henvises til Socialstyrelsens  

 cirkulæreskrivelse nr. 6 af 14. oktober 1987 om betalingsforhold m.v. for  

 personer fra Grønland, der får ophold i Danmark, formidlet af grønlandske  

 sociale myndigheder.
Daglig drift Særligt om opholdssteder 157. I mindre opholdssteder vil der typisk være 2  

 voksne, som har ansvaret for opholdsstedet.
Det samlede antal personer på  

 stedet vil være så lille, at der ikke er behov for formelle regler om  

 medarbejder- og elevindflydelse.
 Større opholdssteder, der typisk vil være godkendt med fast budget, vil  

 sædvanligvis have nogle fastboende voksne, som har ansvaret for det  

 socialpædagogiske indhold i opholdsstedet.
 Det vil være almindeligt for disse opholdssteder, at både med arbejdere og  

 de personer, der modtages, har medindflydelse på de beslutninger, der  

 træffes, og medansvar for, at beslutningerne gennemføres, og der er sjældent  

 behov for formelle regler herom.
Særligt om døgninstitutioner Ledelse 158. En døgninstitutions leder har ansvaret for den  

 daglige ledelse af institutionen.
 Ved selvejende institutioner varetager bestyrelsen den overordnede  

 ledelse.
Elevindflydelse 159. Børn og unge på døgninstitutioner bør i videst  

 muligt omfang inddrages i drøftelserne omkring institutionernes daglige drift  

 med henblik på at vænne eleverne til samarbejde og styrke deres  

 selvstændighed.
 Dette kan ske gennem regelmæssig afholdelse af møder, hvor der orienteres  

 om udviklingen på institutionen, og hvor leder og medarbejdere kan informeres  

 om børnenes eller de unges opfattelse af institutionen og det daglige  

 arbejde.
 Hvor der på institutionen findes et tilstrækkeligt antal børn eller unge,  

 der har den fornødne modenhed, kan det være hensigtsmæssigt at oprette  

 elevråd.
Medarbejderindflydelse 160. Ved varetagelse af arbejdsopgaverne må der  

 samarbejdes mellem ledelse og medarbejdere - uanset hvilken samarbejdsform  

 der vælges -i overensstemmelse med de retningslinier, der er fastlagt i de  

 til enhver tid gældende regler om samarbejdsudvalg inden for den  

 amtskommunale virksomhed.
Forældreindflydelse 161. Forældre til børn og unge, der er optaget i  

 døgninstitutioner, skal medinddrages i stillingtagen til spørgsmål, der i  

 almindelighed berører deres forhold til institutionen.
Døgninstitutioner bør have et forældreråd.
Et forældreråd har normalt  

 udtaleret i spørgsmål, der vedrører institutionen, og kan i øvrigt tage  

 ethvert spørgsmål om institutionens drift op til behandling, men forældreråd  

 har normalt ikke nogen indflydelse ved konkrete forhold, herunder  

 ansættelser.
 I tilfælde, hvor et forældreråd ikke kan etableres, kan der i stedet  

 udpeges en talsmand for forældrene.
De selvejende institutioner har normalt forældrerepræsentanter i  

 bestyrelsen.
Valgperioden fremgår af vedtægten.
 Valg af forældrerepræsentanter til bestyrelse og forældreråd sker ved  

 forældremøder, hvor der i øvrigt kan ske orientering af forældrene om  

 institutionens arbejde og eventuelle planer for institutionens fremtid.
 Vedrørende frirejser til forældre til deltagelse i forældremøder m.v.  

 henvises til pkt. 177.
Personale 162. Amtskommunen fastsætter personalets antal,  

 sammensætning og uddannelse ved de forskellige former for døgninstitutioner  

 for børn og unge.
Det pædagogiske arbejde 163. Amtskommunen følger indholdet af  

 døgninstitutionernes pædagogi ske virksomhed og udviklingen af de metoder,  

 som arbejdet løbende nødvendiggør.
 Kommunen må gennem sin tilsynsvirksomhed med de enkelte børn/unge sikre,  

 at behandlingen af de børn og unge, der med kommunens medvirken har  

 døgnophold uden for hjemmet, sker på en sådan måde, at formålet med  

 anbringelsen opnås.
 164. Indgriben fra en medarbejders side over  

 konfliktskabende opførsel må kun udføres således, at indgrebet af barnet  

 eller den unge umiddelbart kan forstås som den direkte konsekvens af den  

 udviste adfærd.
 For så vidt der bliver tale om indgreb i form af fysisk magtanvendelse  

 m.v. henvises til Socialministeriets bekendtgørelse om magtanvendelse m.v. i  

 døgninstitutioner for børn og unge og i døgnopholdssteder for børn og unge  

 for flere end 4 personer.
 Magtanvendelse over for børn og unge med ophold i opholdssteder, der  

 modtager indtil 4 personer, falder ind under straffelovens bestemmelser, og  

 magtanvendelse er udelukket i samme omfang som ved øvrige opholdssteder.
Hvis den anbringende kommune får oplysning om magtanvendelse i sådanne  

 opholdssteder, skal kommunen tage stilling til, om der skal ske anmeldelse  

 til politiet.
Det må samtidig overvejes, om barnet eller den unge eventuelt  

 skal flyttes til et andet anbringelsessted.
I sådanne tilfælde bør den  

 stedlige kommune, der har godkendt opholdsstedet, underrettes om den  

 stedfundne magtanvendelse.
165. Det er vigtigt, at børn i den  

 undervisningspligtige alder, hvor det overhovedet er muligt, søger de lokale  

 skoler.
Også i tilfælde, hvor et barn eller en ung på grund af alvorlige  

 skoleproblemer anbringes i en institution med egen skole, må det tilstræbes,  

 at barnet eller den unge snarest muligt flyttes til den lokale folkeskole.  

 Undervisningen i institutionen må i samarbejde med den lokale skole  

 tilrettelægges på en sådan måde, at dette formål fremmes.
 Eleverne skal have en undervisning på institutionen af samme indhold og  

 omfang, som den gives i folkeskolen, men tilrettelagt så den svarer til  

 elevernes særlige behov.
Der bør i det hele tilstræbes en så nær kontakt mellem børnene/de unge og  

 det omgivende samfund, som det findes muligt og forsvarligt.
Dette gælder fx  

 i forhold til skoler, idrætsforeninger, spejderkorps, ungdomsklubber og andre  

 samlingssteder for børn og unge, ligesom der fx kan skabes en naturlig  

 kontakt til egnens børn og unge ved at give disse adgang til at benytte  

 opholdsstedets/institutionens sportsplads eller lignende.
 Offentlig omtale eller kritik, rømninger m.v.
 166. Hvis der på et opholdssted eller en  

 døgninstitution indtræffer forhold, der kan medføre offentlig omtale eller  

 kritik, bør institutionens bestyrelse og/eller amtskommunen samt de  

 anbringende kommuner omgående underrettes.
 Det samme gælder i tilfælde af klager over forholdene på opholdsstedet  

 eller institutionen, ved hyppige rømninger og i tilfælde af ulykker eller  

 dødsfald blandt børnene eller de unge.
Tavsheds- og oplysningspligt 167. For bestyrelser, forældreråd og personale i  

 døgninstitutioner og andre opholdssteder for børn og unge, jf. § 66, gælder  

 de almindelige regler om tavshedspligt.
Der henvises herom til pkt. 18-20.
Personalet har efter § 19 pligt til at underrette kommunen, hvis det får  

 kendskab til forhold, der giver formodning om, at et barn/en ung og familien  

 har behov for social bistand.
Der henvises til pkt. 21.
 Efter pkt. 33 i Socialministeriet cirkulære af 15. august 1975 om  

 bistandslovens almindelige bestemmelser har den kommunale forvaltning pligt  

 til at anmelde tilfælde, hvor den bliver bekendt med forbrydelser mod børn og  

 unge navnlig i volds- og sædeligssager.
Tilsyn med døgnophold 168. Den konkrete tilsynsforpligtelse vedrørende  

 barnet eller den unge påhviler den kommune, hvor indehaveren af  

 forældremyndigheden bor, jf. pkt. 116. Dette skal ses i sammenhæng med den  

 generelle/almindelige tilsynsforpligtelse vedrørende døgnopholdssteder for  

 børn og unge.
For opholdssteder godkendt efter § 66 påhviler den almindelige  

 tilsynsforpligtelse den stedlige kommune som følge af, at den har godkendt  

 opholdsstedet med et nærmere bestemt socialpædagogisk indhold.
Dette tilsyn  

 omfatter den daglige drift og det pædagogiske arbejde.
 Kommunalbestyrelsens forpligtelse til at føre tilsyn med de forhold,  

 hvorunder børn og unge i kommunen lever, jf. § 32, stk. 1, gælder også for  

 børn og unge med ophold på opholdssteder, godkendt af andre offentlige  

 myndigheder, fx kost- og efterskoler i kommunen.
 Efter § 98 er det amtsrådet, der fører det almindelige tilsyn, herunder  

 med det pædagogiske arbejde, med døgninstitutioner for børn og unge i  

 amtskommunen.
 For institutioner med overenskomst varetages tilsynet med institutionens  

 ledelse og drift, herunder det pædagogiske arbejde, i forbindelse med  

 udøvelsen af de beføjelser, der tilkommer amtsrådet efter overenskomsten.
 Driver en amtskommune en døgninstitution, der er beliggende i en anden  

 amtskommunen, påhviler det almindelige tilsyn, herunder med det pædagogiske  

 arbejde, driftsherren.
 169. Vedrørende tilsyn med skibsprojekter henvises til  

 pkt. 143 og 144.
 170. Tilsynet bør være opmærksom på nogle særlige  

 forhold, der erfaringsmæssig kan give anledning til forholdsregler fra  

 amtskommunen eller kommunen.
Tilsynet omfatter de hygiejniske forhold.
Vejledning herom vil kunne  

 indhentes hos embedslægen.
Det må påses, at børn og unge regelmæssig tilses og undersøges af en læge  

 og tandlæge.
Børn og unge vil under døgnanbringelse have adgang til de samme  

 forebyggende børneundersøgelser og vaccinationer som børn i eget hjem.
De vil  

 ligeledes have adgang til sygesikringsydelser hos praktiserende læge på samme  

 måde som andre børn.
 Børn og unge vil under døgnanbringelse have adgang til skolelægeordningen  

 i den kommune, hvor deres skole eller døgninstitution er beliggende.
De vil ligeledes være omfattet af den kommunale tandpleje i den kommune,  

 hvor de er tilmeldt folkeregisteret.
Er barnet/den unge anbragt på  

 døgninstitution efter § 96 er der dog fastsat særlige regler, jf. § 1, stk.  

 2, i Sundhedsministeriets bekendtgørelse nr. 338 af 21. maj 1990 om kommunal  

 tandpleje.
Tilsynet bør tillige sikre, at medarbejderne ved anvendelse af maskiner og  

 materialer m.v. sørger for, at de regler, der gælder for benyttelsen på  

 tilsvarende områder, overholdes.
Der tænkes her især på arbejdsmiljølovens  

 regler om beskæftigelse af børn under 15 år og Undervisningsministeriets  

 regler for benyttelse af el-drevne maskiner og anvendelse af glasurer m.v.  

 ved sløjdundervisning i skoler.
 En institutions kørsel med beboerne anses ikke for erhvervsmæsig  

 personbefordring, når kørslen er vederlagsfri, institutionen ejer bilen, og  

 bilens fører er ansat på institutionen eller er forældre til en af beboerne.  

 Det forudsættes herved, at befordringen ikke er omfattet af  

 Justitsministeriets bekendtgørelse nr. 184 af 13. april 1978 om offentlig  

 befordring af skoleelever, som ændret ved Justitsministeriets bekendtgørelse  

 nr. 342 af 24. juni 1981.
Erstatning 171. Børnene og de unge er erstatningsansvarlige for  

 skadevoldende adfærd efter dansk rets almindelige regler.
For børns og unges  

 uagtsomme skadevoldende adfærd bør der tegnes ansvarsforsikring, med mindre  

 de er dækket af forældrenes ansvarsforsikring.
Der kan endvidere peges på  

 muligheden for at tegne ansvarsforsikring for ledere og de øvrige  

 medarbejderes erstatningsansvar for uagtsom skadevoldende adfærd.
 Der kan normalt ikke tegnes forsikring, der dækker skader forvoldt af et  

 anbragt barn/en ung på plejefamiliens ejendom eller indbo.
 Da det er disse skader, der giver de største problemer i praksis, vil det  

 være hensigtsmæssigt, at den anbringende kommune og plejefamilien ved  

 indgåelse af aftalen om plejeforholdet bliver enige om nogle retningslinier  

 for, hvornår skaden må bæres af plejefamilien, og hvornår kommunen ud fra en  

 billighedsbetragtning eventuelt vil træde ind og erstatte skaden helt eller  

 delvist.
 Plejefamiliens (eventuelt de biologiske forældres) familieforsikring  

 (indbo- og ansvarsforsikring) dækker ansvar for personskader forvoldt af et  

 plejebarn på plejefamilien og dækker normalt også skader på personer uden for  

 plejefamilien og deres ejendele, men plejefamilien bør inden modtagelsen  

 sikre sig, at dette er tilfældet.
 172. Om anbragte børns og unges forsikring mod følger  

 af arbejdsskader henvises til Socialministeriets bekendtgørelse af 15.  

 december 1992 om forsikring efter lov om forsikring mod følger af  

 arbejdsskade for personer, der er optaget i institutioner m.v. under  

 bistandsloven.
Ekstraordinær anbringelse som led i civilt beredskab 173. Om muligheden for ekstraordinær anbringelse i  

 bl.a. døgninstitutioner af børn af frivilligt personel i forsvaret og  

 civilforsvaret i tilfælde af krise eller krig henvises til  

 Civilforsvarsstyrelsens vejledning om planlægning af kommunalt civilt  

 beredskab.
Lommepenge, arbejdsvederlag og andre ydelser under opholdet uden for  

 hjemmet 174. Hensigten med udbetaling af lommepenge m.v. er,  

 at børn og unge skal vænnes til at administrere egne penge.
 Kommunen træffer bestemmelse om, hvilke beløb børn og unge, der er anbragt  

 uden for hjemmet, skal have til rådighed i lommepenge, arbejdsvederlag og  

 andre ydelser.
Hvis døgnophold i døgninstitution, plejefamilie eller andet op holdssted  

 opretholdes efter det fyldte 18. år, jf. § 36, stk. 2, udbetales der  

 ligeledes lommepenge, arbejdsvederlag m.v.
Kommunen må være opmærksom på de  

 særlige behov, som unge i denne aldersgruppe har.
175. Lommepengebeløbet tilpasses barnet alder og  

 forhøjes ved det 16. år, således at den unge kan betale for visse personlige  

 fornødenheder.
Lommepengene udbetales kontant til børnene og de unge.
 Unge over 16 år, som har lønnet arbejde, får dog ikke udbetalt lommepenge,  

 men den unge bør mindst have det fastsatte beløb til lommepenge til rådighed,  

 medmindre der er tale om arbejdsvægring m.v.
 Arbejdsløn, der tilfalder skoleelever ved arbejde for fremmede og ved  

 udførelse af særlige opgaver på institutionen, tilfalder som hovedregel  

 barnet eller den unge selv.
Unge, der arbejder i institutionen/opholdsstedet aflønnes med den  

 fastsatte timeløn.
Af ugelønnen betales halvdelen for kost, logi og vask.  

 Restbeløbet, der er til rådighed, skal mindst være på det beløb, der er  

 fastsat til lommepenge og beklædning.
 Til institutionen/opholdsstedet indbetales, såfremt den unge har arbejde  

 andetsteds, halvdelen af den indtjente løn efter skattetræk, jf. dog § 9,  

 stk. 2, i Socialministeriets bekendtgørelse om betaling for ophold i  

 døgninstitution for børn og unge og for formidlet døgnophold i opholdssteder  

 for børn og unge.
 Udover de egentlige lommepenge og beklædningstilskud kan der gives gaver  

 ved særlige lejligheder, såsom fødselsdag, jul, eksamen, konfirmation og  

 lignende.
 Efter anmodning fra forældre eller andre kan der ydes kostpenge til børn  

 og unge ved fravær fra institutionen/opholdsstedet.
 Der bør hvert år fastsættes en maksimumsbetaling for kost, logi og vask.
 Der bør ligeledes under hensyn til den almindelige prisudvikling foretages  

 en årlig regulering af taksterne til lommepenge, arbejdsvederlag, beklædning,  

 kostpenge m.v. til børn og unge, der er anbragt uden for hjemmet.
 Som nævnt under pkt. 153 udsender Kommunernes Landsforening og  

 Amtsrådsforeningen i Danmark vejledende satser for de nævnte ydelser.
Andre bestemmelser 176. Rejseudgifter i forbindelse med ferier og  

 week-ends betales af institutionen/opholdsstedet.
For børn og unge med  

 vidtgående fysiske eller psykiske handicap, der ikke kan rejse alene, kan der  

 ydes frirejse til ledsager.
I de særlige tilfælde, hvor barnet eller den unge  

 på grund af sit handicap eller helbredstilstand i øvrigt ikke er i stand til  

 at rejse hjem, kan institutionen afholde udgifter til besøgsrejser for  

 forældrene.
Er børn eller unge med handicap optaget på en døgninstitution til fuld  

 forsørgelse, skal alle udgifter normalt afholdes af institutionen.
Hvis  

 barnet eller den unge er i en situation, hvor der arbejdes på, at barnet  

 eller den unge kan hjemtages fra institutionen, kan der ydes hjælp efter § 48  

 til sædvanlige merudgifter i forbindelse hermed.
For så vidt angår arten og  

 omfanget af hjælp til merudgifter ved forsørgelsen på grund af barnets eller  

 den unges handicap, kan der henvises til Socialministeriets vejledning af 3.  

 juli 1987 om hjælp efter bistandslovens § 48, som ændret ved vejledning af  

 10. april 1990.
 177. Institutionen/opholdsstedet kan yde frirejse til  

 forældrene til deltagelse i forældrerådsmøder, forældremøder og  

 behandlingsmøder.
 Hvis forbindelsen mellem barnet eller den unge og dets hjem vanskeliggøres  

 af økonomiske grunde, giver § 33, stk. 2, nr. 8, kommunen mulighed for at yde  

 økonomisk støtte til forældrenes udgifter i forbindelse med besøg hos barnet  

 eller den unge.
 Om frirejser m.v. for færøske børn og unge med vidtgående fysiske eller  

 psykiske handicap, som er anbragt på døgninstitutioner for børn og unge i  

 Danmark, henvises til Socialstyrelsens cirkulæreskrivelse nr. 691 af 30. maj  

 1980 om frirejser for færinger med ophold på danske institutioner for  

 personer med vidtgående fysiske eller psykiske handicap.
 Om frirejser m.v. for grønlandske børn og unge henvises til Social  

 styrelsens cirkulæreskrivelse nr. 6 af 14. oktober 1987 om betalingsforhold  

 m.v. for personer fra Grønland, der får ophold i Danmark, formidlet af de  

 grønlandske sociale myndigheder.
Privat familiepleje Generelt om privat familiepleje 178. Ved privat familiepleje efter § 65 forstås  

 ethvert tilfælde, hvor et barn bor hos andre end forældrene, uden at  

 kommunalbestyrelsen i forældrenes opholdskommune har medvirket ved  

 etableringen af opholdet.
 Privat familiepleje er således ikke en hjælpeforanstaltning efter  

 bistandsloven, men beror alene på en beslutning, der er truffet af  

 indehaveren af forældremyndigheden.
Hvornår kræves plejetilladelse 179. Ifølge § 65 må ingen modtage et barn under 14 år  

 i privat familiepleje i en sammenhængende periode ud over 3 måneder uden at  

 have tilladelse dertil fra den stedlige kommune.
Der skal foreligge plejetilladelse i alle tilfælde, hvor opholdet  

 forventes - eller senere viser sig - at vedvare udover 3 måneder.
Dette  

 indebærer, at der må kræves plejetilladelse, hvis plejeforholdet fortsætter  

 udover de 3 måneder.
Udstedelse af plejetilladelse 180. Der kan kun udstedes plejetilladelse, hvis  

 opholdet kan anses for at være til gavn for barnet.
Det væsentligste element  

 er således barnets forhold, men der er tale om et fleksibelt kriterium, der  

 kan fortolkes forskelligt afhængigt af opholdets længde, barnets alder og  

 tilknytning til plejefamilien.
Ved udstedelse af plejetilladelse må der foretages en nærmere undersøgelse  

 af forholdene i den familie, som barnet skal opholde sig hos.
Det nærmere  

 omfang af en sådan undersøgelse vil imidlertid afhænge af de konkrete  

 omstændigheder, såsom barnets tilknytning til plejefamilien og opholdets  

 forventede varighed.
I pkt. 181 er omfanget af undersøgelsen for så vidt  

 angår længerevarende ophold uddybet.
For plejeophold hos nære slægtninge  

 henvises til pkt. 182.
 Plejetilladelsen udstedes af den kommune, hvor plejefamilien bor.
Tilladelsen skal altid udstedes vedrørende et bestemt barn.
Det er  

 indehaveren af forældremyndigheden, der har pligt til at sikre sig, at  

 plejefamilien har den fornødne plejetilladelse.
Dette indebærer, at  

 indehaveren af forældremyndigheden har pligt til at underrette den kommune,  

 hvor barnet er i pleje, hvis et plejeforhold varer udover en sammenhængende  

 periode på 3 måneder.
Det vil bero på et individuelt skøn, hvor mange børn der kan gives  

 plejetilladelse til.
Antallet af børn, herunder om der er tale om søskende,  

 vil dog være af betydning ved vurderingen af, om opholdet vil være til gavn  

 for barnet.
Længerevarende plejeforhold 181. Ligger det fra starten af plejeforholdet klart,  

 at barnet skal opholde sig i længere tid i plejefamilien, bør der foreligge  

 plejetilladelse, forinden barnet får ophold i plejefamilien.
Ved sådanne  

 længerevarende ophold opstår der ofte et følelsesmæssigt forhold mellem barn  

 og plejefamilie.
Dette gælder særligt, hvis der er tale om mindre børn.  

 Sådanne længerevarende ophold kan endvidere resultere i, at der senere  

 indgives ansøgning om adoption.
Derfor er det af hensyn til barnet vigtigt,  

 at der forinden påbegyndelsen af plejeforholdet er taget stilling til, om  

 opholdet er til gavn for barnet.
Om plejeforhold med henblik på adoption  

 henvises til pkt. 183.
Ved undersøgelsen og afgørelsen af, om der kan gives plejetilladelse til  

 længerevarende ophold, bør der normalt lægges vægt på de samme forhold som  

 ved ansøgning om adoption.
Herved undgås, at et langvarigt plejeforhold må  

 afbrydes, fordi det senere viser sig, at adoptionsmyndighederne ikke kan  

 godkende plejeforældrene som adoptanter.
Den indledende undersøgelse vil normalt bestå i en orienterende samtale  

 med plejefamilien, hvor kommunen danner sig et indtryk af familien.
Ved denne  

 indledende undersøgelse må familien give oplysninger om alder, ægteskabelige  

 forhold, samlivets varighed, antal børn i hjemmet, økonomi, helbredsforhold  

 m.v.
 Hvis det allerede efter denne indledende undersøgelse anses for udelukket  

 at give den ønskede plejetilladelse, bør der ikke indhentes yderligere  

 oplysninger.
Normalt vil der ikke kunne gives plejetilladelse til enlige eller personer  

 med kortvarigt forudgående samliv.
Også en betydelig aldersforskel (over 40  

 år) mellem barnet og den, der søger plejetilladelsen, vil normalt tale imod,  

 at der gives plejetilladelse.
Det må dog understreges, at der altid skal  

 foretages en individuel vurdering, og at der i den enkelte sag kan foreligge  

 særlige forhold, fx et nært slægtskab mellem barnet og ansøgeren eller anden  

 forudgående tæt tilknytning.
Ved ansøgning om plejetilladelse i forbindelse med længerevarende ophold  

 er det vigtigt, at undersøgelsen drejer sig om de forhold, der er afgørende  

 for vurderingen af, om opholdet vil være til gavn for barnet.
Det må derfor i  

 samtaler med ansøgerne afklares, hvad der er baggrunden for ansøgningen,  

 hvilke forventninger ansøgeren har til barnet og plejeforholdet, herunder om  

 varigheden af plejeforholdet.
Det er også vigtigt at danne sig et indtryk af  

 plejefamilien, dens baggrund og indbyrdes relationer.
Det må også indgå i  

 vurderingen, hvilke erfaringer og forudsætninger familien har med hensyn til  

 børneopdragelse, og om der er andre børn, hvadenten det er egne børn eller  

 andre plejebørn, og aldersfordelingen af eventuelle børn i hjemmet.
Herudover  

 vil oplysninger om bolig, skole- og fritidsmuligheder samt familiens  

 kontakter til det omgivende samfund indgå i vurderingen.
 Den kommune, der skal give plejetilladelsen, kan også indhente oplysninger  

 om barnet og dets forældre i det omfang, det er nødvendigt for at tage  

 stilling til, om opholdet vil være til gavn for barnet, fx hvis barnet har et  

 handicap, eller hvis der tidligere har været behov for at iværksætte  

 hjælpeforanstaltninger for barnet.
Forinden udstedelse af plejetilladelse, indhentes med ansøgernes samtykke  

 oplysninger om indtægtsforhold.
Ligeledes med ansøgerens samtykke indhentes  

 straffeattest fra kriminalregisteret.
De nærmere regler herom er fastsat af  

 Justitsministeriet ved skrivelse af 28. december 1979, som senest ændret den  

 25. november 1988. Heraf fremgår, at straffeattest rekvireres af ansøgerens  

 opholdskommune fra den politikreds, hvor ansøgeren bor.
I begæringen skal  

 angives, at straffeattesterne skal benyttes i forbindelse med en ansøgning om  

 tilladelse til at have børn i privat familiepleje.
Herudover bør ansøgerne i en helbredserklæring stå inde for, at de  

 helbredsmæssigt er i stand til at påtage sig opgaven.
Egentlige  

 helbredsattester for ansøgerne og plejebarnet indhentes, når kommunen finder  

 behov herfor.
Den kommune, der forlanger helbredsattest, afholder udgiften  

 dertil.
Plejeforhold hos nære slægtninge 182. Hvis barnet opholder sig hos nære slægtninge  

 eller andre nærtstående, som barnet i forvejen har et tæt forhold til, vil  

 der normalt være en formodning for, at opholdet vil være til gavn for barnet,  

 og det vil, medmindre de konkrete forhold taler imod, ikke være nødvendigt at  

 foretage en dyberegående undersøgelse.
Dette gælder også, selv om  

 plejeanbringelsen forventes at vare i en længere periode.
For udenlandske  

 børn gælder reglerne i pkt. 184.
Plejeforhold med henblik på adoption 183. Der skal foreligge plejetilladelse for børn, der  

 modtages i privat pleje med henblik på adoption.
For at undgå, at den  

 stedlige kommune griber ind i adoptionsmyndighedernes behandling af  

 adoptionssagen, bør der ikke udstedes plejetilladelse, før ansøgerne er  

 godkendt som adoptanter til barnet.
Godkendes ansøgerne som adoptanter til et bestemt barn, sender  

 adoptionsmyndighederne sagen til ansøgernes opholdskommune, der herefter  

 giver plejetilladelse med henblik på adoption.
I disse tilfælde vil kommunen  

 kunne give plejetilladelsen på grundlag af de undersøgelser, der er foretaget  

 i forbindelse med godkendelsen som adoptanter, medmindre der foreligger  

 særlige forhold, der kan give grundlag for indhentelse af supplerende  

 oplysninger om ansøgerne.
Udenlandske børn 184. Ved ansøgning om plejetilladelse til et  

 udenlandsk barn skal kommunen sikre sig, at ansøgerne har fået  

 opholdstilladelse til det pågældende barn.
Ved behandlingen af en ansøgning  

 om plejetilladelse gælder der som hovedregel det samme, som ved  

 plejetilladelse i plejeforhold af længere varighed, jf. pkt. 181.
 Nordiske børn er fritaget for opholdstilladelse, jf. § 1 i  

 udlændingeloven.
Et barn, der ikke er statsborger i Danmark, Finland, Norge eller Sverige,  

 må ikke bringes her til landet med henblik på adoption, før der foreligger  

 opholdstilladelse og eventuelt indrejsevisum.
Er barnet født her i landet, og  

 var moderen på fødselstidspunktet ikke bosat her, må barnet ikke uden  

 opholdstilladelse opholde sig her med henblik på adoption, jf. kap. 4 i  

 Justitsministeriets bekendtgørelse nr. 597 af 5. september 1986.
Har et barn ikke opholdstilladelse, vil Direktoratet for Udlændinge  

 underrette kommunalbestyrelsen i barnets opholdskommune og anmode om, at der  

 drages omsorg for barnets udrejse eller at træffe afgørelse om, hvor barnet  

 midlertidigt skal anbringes.
Dette forudsætter, at Direktoratet er bekendt  

 med barnets ophold her i landet.
Da Direktoratet ikke i alle tilfælde vil  

 være bekendt hermed, bør komunen også selv være opmærksom på dette forhold.
Træffes der ikke bestemmelse om barnets udrejse, må det så vidt muligt  

 undgås, at valget af barnets midlertidige anbringelsessted foregriber den  

 endelige afgørelse om ansøgernes godkendelse som adoptanter.
Barnet bør  

 derfor almindeligvis anbringes et neutralt sted.
 Spørgsmål vedrørende opholdstilladelse m.v. henvises til Direktoratet for  

 Udlændinge, Ryesgade 53, 2100 København Ø.
Opholdstilladelse i medfør af udlændingelovens § 9, stk. 2, nr. 1, til  

 mindreårige med henblik på varigt ophold hos andre end forældremyndighedens  

 indehaver gives efter ansøgning, når ganske særlige omstændigheder  

 foreligger, og når plejeforholdet anbefales af kommunen på grundlag af  

 tilsvarende undersøgelser som ved adoption af udenlandske børn, eller såfremt  

 der er tale om udenlandske børn over 14 år, når plejeforholdet på baggrund af  

 andre oplysninger må anses for at være betryggende.
Det er herved en  

 betingelse, at plejeforældrene afgiver erklæring om at ville påtage sig  

 forsørgelsen af barnet samt godtgøre at være i stand hertil.
Der kan henvises til § 23 i Justitsministeriets udlændingebekendtgørelse  

 (nr. 19 af 18. januar 1984), hvorefter opholdstilladelse endvidere kan gives  

 med henblik på adoption, der anbefales af adoptionssamrådet eller  

 adoptionsnævnet, samt i tilfælde hvor der foreligger en særlig begrundelse  

 for, at barnet opholder sig hos dets nærmeste familie, eller når ganske  

 særlige omstændigheder foreligger, hos andre.
Opholdstilladelse i henhold til  

 udlændingebekendtgørelsens § 23, stk. 1, nr. 2 og 3, med henblik på adoption  

 kan ikke meddeles, før der foreligger en udtalelse fra Civilretsdirektoratet  

 om, at adoption vil kunne gennemføres, jf. udlændingebekendtgørelsens § 23,  

 stk. 3. Det er endvidere en betingelse, at de pågældende adoptivforældre  

 erklærer at ville påtage sig forsørgelsen af barnet samt godtgøre at være i  

 stand hertil.
 Udenlandske børn, der har ophold hos forældremyndighedens indehaver, er  

 fritaget for egen opholdstilladelse, jf. udlændingebekendtgørelsens § 21.  

 Såfremt barnet får ophold hos andre end indehaveren af forældremyndigheden,  

 skal der indgives ansøgning om opholdstilladelse for barnet.
 Forespørgsler om reglerne for behandling af godkendelsessager rettes til  

 Civilretsdirektoratet, 1. kontor, Æbeløgade 1, 2100 København Ø.
Biologiske forældre uden del i forældremyndigheden 185. Efter § 65, stk. 6, gælder reglerne om privat  

 familiepleje i stk. 1-5 ikke i de tilfælde, hvor kun den ene af forældrene  

 har forældremyndigheden, men barnet eller den unge får døgnophold hos den  

 anden af forældrene.
 Eventuelle tvivlsspørgsmål forældrene imellem må således løses af  

 forældrene selv eller om nødvendigt efter reglerne i myndighedsloven.
Tilsyn med børn i privat familiepleje 186. Der gælder ingen særskilt tilsynsforpligtelse med  

 børn i privat familiepleje efter § 65. Det påhviler imidlertid den kommune,  

 hvor plejefamilien bor, efter den almindelige tilsynsforpligtelse i § 32,  

 stk. 1, at være opmærksom på de forhold, barnet eller den unge lever under i  

 plejehjemmet.
Flytning til ny kommune 187. Flytter plejeforældrene til en anden kommune,  

 underretter fraflytningskommunen den nye kommune om plejeforholdet.  

 Tilflytningskommunen tager selv stilling til, om forudsætningerne for  

 plejetilladelsen er til stede.
Ferie- og rekreationsophold, der formidles af private foreninger og  

 lignende 188. Kommunens tilsynsforpligtelse efter § 32 omfatter  

 alle børn i kommunen, også selv om deres ophold er af midlertidig karakter.
Af hensyn til kommunens mulighed for at leve op til denne forpligtelse er  

 det vigtigt, at foreninger, komiteer og andre private organisationer, der  

 formidler ferieophold eller kortvarige rekreationsophold for børn under 14 år  

 hos private, inden børnenes ankomst orienterer den stedlige kommune, om hvor  

 mange børn det drejer sig om, hvor de skal bo under opholdet og hvor længe.  

 Hvis kommunen er bekendt med oplysninger, som gør, at et hjem må anses for  

 uegnet til at modtage feriebørn, underretter kommunen vedkommende forening.  

 Det samme gælder, hvis kommunalbestyreslen efterfølgende bliver opmærksom på  

 forhold, der giver anledning til betænkeligheder med hensyn til barnets  

 fortsatte ophold i det pågældende feriehjem.
Om nødvendigt kan den stedlige  

 kommunalbestyrelse sørge for, at barnet sendes hjem eller får ophold et andet  

 sted.
 Kommunen må endvidere være opmærksom på, at opholdet bringes til ophør ved  

 ferieopholdets afslutning.
Ophør af privat familiepleje 189. I de tilfælde, hvor forældrene selv har anbragt  

 barnet eller den unge i privat familiepleje, er udgangspunktet, at forældrene  

 også har adgang til at hjemtage barnet eller flytte barnet til en anden  

 familiepleje.
Afslag på flytning eller hjemtagelse 190. Efter § 65, stk. 4, kan børn og unge-udvalget i  

 forældremyndighedsindehaverens opholdskommune efter begæring af  

 plejeforældrene eller barnet eller den unge beslutte, at et barn eller en ung  

 ikke flyttes eller hjemtages fra en privat familiepleje, såfremt det må  

 antages at skade barnet.
Forud for afgørelsen indhentes en udtalelse fra den  

 stedlige kommune.
Bestemmelsen tilgodeser hensynet til det barn eller den unge, som måske i  

 en længere årrække har haft ophold hos plejeforældrene.
Hvis  

 flytningen/hjemtagelsen må antages at skade barnet eller den unge, kan  

 hjemtagelse eller flytning nægtes.
Kriteriet "skade barnet eller den  

 unge" kan siges at ligge imellem kriterierne for henholdsvis frivillige  

 og tvangsmæssige foranstaltninger, jf. pkt. 38 og 70.
 Reglen i § 65, stk. 4, om muligheden for at nedlægge forbud mod flytning  

 eller hjemtagelse er en beskyttelsesregel for plejebarnet (eller den unge) og  

 omfatter derfor børn og unge op til 18 år.
Anvendelsen af bestemmelsen er ikke betinget af, at opholdet har varet i  

 et nærmere fastsat tidsrum, men det må formodes, at jo kortere opholdet har  

 varet, jo mindre er risikoen for, at flytningen eller hjemtagelsen vil være  

 til skade for barnet eller den unge 191. En afgørelse om, at barnet eller den unge ikke må  

 flyttes eller hjemtages, kan træffes efter begæring af plejeforældrene eller  

 barnet eller den unge.
Hermed får barnet eller den unge en egentlig adgang  

 til selv at starte sagen.
Der er i dette tilfælde ikke fastsat nogen  

 aldersgrænse for den initiativret, der herved tillægges barnet eller den  

 unge, hvilket betyder, at en begæring fra et mindre barn kan medføre, at  

 sagen må forelægges børn og unge-udvalget til afgørelse.
Afgørelsen træffes af børn og unge-udvalget.
Da udvalget kun kan nægte  

 flytning eller hjemtagelse, hvis flytningen eller hjemtagelsen kan antages at  

 være til skade for barnet, er der ikke tale om, at der gives barnet eller den  

 unge en adgang til frit at bestemme, hvor barnet eller den unge vil bo.
Hvilken kommune træffer beslutning om flytning/hjemtagelse 192. En beslutning efter § 65, stk. 4, træffes af børn  

 og unge- udvalget i forældremyndighedsindehaverens opholdskommune.
En afgørelse om, at barnet eller den unge ikke må flyttes eller hjemtages,  

 vil kunne give anledning til overvejelser, om der er behov for at iværksætte  

 hjælpeforanstaltninger over for barnet eller den unge.
For at sikre at dette  

 indgår i overvejelserne og for at sikre en eventuel opfølgning af sagen, er  

 beslutningen henlagt til forældremyndighedsindehaverens opholdskommune.
Af hensyn til barnet eller den unge skal der forud for afgørelsen  

 indhentes en udtalelse fra den stedlige, dvs. plejeforældrenes  

 opholdskommune, som vil være nærmest til at bedømme barnets eller den unges  

 forhold og dets relation til plejefamilien.
Der er således tale om en  

 obligatorisk høring, der skal give en helhed i vurderingen af situationen.
En  

 fyldig dokumentation fra begge kommuner vil også være en forudsætning for  

 ankemyndighedens bedømmelsesmuligheder.
 Efter § 65, stk. 5, kan en beslutning om forbud mod flytning eller  

 hjemtagelse træffes foreløbigt efter reglerne i § 35 c, når betingelserne  

 herfor er opfyldt, jf. pkt. 99.
 Om klageadgang henvises til pkt. 198.
Adoption uden samtykke Generelt 193. Hovedformålet med hjælpeforanstaltninger uden for  

 hjemmet er - hvadenten hjælpen ydes i hjemmet eller i form af en anbringelse  

 af barnet eller den unge - at ændre de forhold, der giver anledning til  

 hjælpen, således at barnet kan forblive i eller vende tilbage til sit  

 hidtidige miljø. Også i de tilfælde, hvor tilbagevenden til hjemmet ikke kan  

 anses for realistisk, skal kommunen sørge for at forbindelsen mellem barn og  

 forældre holdes ved lige, jf. § 67, stk. 1, og pkt. 121.
 I ganske særlige tilfælde, fx hvor kontakten mellem barnet og dets hjem  

 ikke har kunnet opretholdes, eller hvor kontakten har været til skade for  

 barnet, kan der imidlertid under visse betingelser meddeles tilladelse til  

 adoption, selv om forældrene eller værgen ikke vil give samtykke.
Adoptionsreglerne 194. Efter adoptionsloven er der en adgang til, at der  

 i særlige tilfælde kan meddeles adoptionsbevilling, såfremt hensynet til  

 barnet afgørende tilsiger dette, selv om der ikke kan opnås samtykke fra  

 forældrene til adoptionen.
Efter adoptionslovens § 7 kræver adoption af en person under 18 år  

 samtykke fra forældrene.
Hvis den ene af forældrene er uden del i  

 forældremyndigheden, forsvundet eller på grund af sindssygdom, åndssvaghed  

 eller lignende tilstand er ude af stand til at handle fornuftsmæssigt, kræves  

 kun samtykke fra den anden af forældrene.
Hvis det anførte gælder begge  

 forældre, kræves samtykke fra værge.
 Fra forældre, der ikke skal give samtykke efter adoptionslovens § 7, stk.  

 1 og 2, skal der som hovedregel indhentes en erklæring, jf. adoptionslovens §  

 13.
Adoptionsbevilling kan dog i særlige tilfælde meddeles af statsamtet, selv  

 om samtykke efter adoptionslovens § 7 ikke kan opnås, jf. adoptionslovens §  

 9, stk. 2. Det er en betingelse, at hensynet til barnets tarv afgørende  

 tilsiger dette.
Er barnet anbragt uden for hjemmet med bistand fra kommunen  

 kræves samtykke fra Den Sociale Ankestyrelse.
Efter adoptionslovens § 10 kan statsamtet endvidere på begæring af Den  

 Sociale Ankestyrelse meddele tilladelse til, at et barn, der er anbragt uden  

 for hjemmet med bistand fra kommunen, senere bortadopteres, selv om samtykke  

 efter adoptionslovens § 7 ikke kan opnås.
Tilladelse kan kun meddeles under  

 de i adoptionslovens § 9, stk. 2, nævnte betingelser.
Bestemmelserne i adoptionslovens §§ 9, stk. 2, og 10 betyder, at kommunen  

 i de tilfælde, hvor det må anses for udelukket, at et barn kan vende tilbage  

 til sit hjemlige miljø, må overveje disse muligheder for adoption.
Det må  

 herunder undersøges, om barnets tilbagevenden til det oprindelige miljø vil  

 stride afgørende imod barnets tarv, bl.a. som følge af svigtende kontakt  

 mellem barn og forældre.
Kommunens medvirken 195. Bestemmelsen i adoptionslovens § 9, stk. 2, vil  

 navnlig kunne have betydning for børn, der gennem længere tid har været  

 anbragt i familiepleje med kommunens medvirken, og hvor de biologiske  

 forældre har undladt at opretholde en rimelig kontakt med barnet.  

 Bestemmelsen vil dog også kunne finde anvendelse i situationer, hvor der har  

 været kontakt mellem barn og forældre, men hvor kontakten skønnes at have  

 været til skade for barnet.
 Det skal understreges, at mulighederne for at gennemføre en adoption uden  

 samtykke ikke må anvendes som en trussel mod forældrene med henblik på at få  

 dem til at tage kontakt med barnet, idet en kontakt under sådanne forhold  

 ikke kan forventes at være til gavn for barnet.
 Finder kommunen efter en grundig undersøgelse og vurdering, at  

 betingelserne for anvendelse af bestemmelsen i adoptionslovens § 9, stk. 2,  

 er opfyldt, herunder at det er plejefamiliens alvorligt mente ønske at  

 adoptere barnet, sendes sagens akter til Den Sociale Ankestyrelse tillige med  

 en redegørelse for barnets forhold under anbringelsen og en udførlig  

 begrundelse for anbefalingen af at gennemføre adoption mod forældrenes eller  

 værgens ønske.
 Forinden fremsendelse til Ankestyrelsen bør kommunen sikre sig, at  

 plejefamilien er godkendt af adoptionsmyndighederne som adoptanter, og dette  

 bør fremgå af sagen.
En beslutning om anbefaling af at anvende adoptionslovens § 9, stk. 2, bør  

 i overensstemmelse med hidtidig praksis træffes efter de regler, der gælder  

 for tvangsmæssig gennemførelse af foranstaltninger.
Beslutningen om  

 anbefaling af adoption bør således træffes af børn og unge-udvalget efter de  

 i § 127 fastsatte retningslinier.
Bestemmelserne i §§ 124 - 125 finder  

 tilsvarende anvendelse.
 Adoptionslovens § 10 tager særlig sigte på institutionsanbragte børn, for  

 hvem det har vist sig umuligt at opretholde den kontakt mellem barn og  

 forældre, der er forudsat i § 67, stk. 1. Det vil i sådanne tilfælde dreje  

 sig om børn, der har opholdt sig på vedkommende institution i længere tid, og  

 det er med bestemmelsen søgt at sikre, at familien, der ønsker at adoptere  

 barnet, får en rimelig sikkerhed for, at de, hvis en passende observationstid  

 i hjemmet er forløbet godt, vil have mulighed for at adoptere barnet.  

 Bestemmelsen giver således adgang til, at der på forhånd kan opnås afgørelse  

 om tilsidesættelse af forældrenes eller værgens vægring ved at give samtykke  

 til adoption.
Er tilladelse givet efter adoptionslovens § 10, skal forældrene ikke på ny  

 spørges, når adoption til sin tid søges gennemført.
Fremgangsmåden vil i  

 øvrigt være den samme som anført oven for om anvendelsen af adoptionslovens §  

 9, stk. 2.
For at sikre, at mulighederne for adoption anvendes i disse særlige  

 tilfælde hvor hensynet til barnets tarv afgørende tilsiger dette -navnlig som  

 følge af svigtende kontakt mellem forældrene og barnet -påhviler det kommunen  

 at være opmærksom på sådanne tilfælde med henblik på vurdering af, om der  

 skønnes grundlag for at søge en adoption fremmet.
Det vil således efter  

 omstændighederne være et forhold, som må inddrages i overvejelserne i  

 forbindelse med revision af planen.
 Selve afgørelsen om tilladelse til adoption træffes af statsamtet.
 De nærmere regler herom findes i adoptionsbekendtgørelsen  

 (Justitsministeriets bekendtgørelse nr. 597 af 5. september 1986 som ændret  

 ved bekendtgørelse nr. 783 af 14. december 1988) og Justitsministeriets  

 cirkulære nr. 99 af 5. september 1986 om adoption.
Klageregler Generelt om klageregler 196. Efter § 15, stk. 1, kan kommunalbestyrelsens  

 (kommunens) og børn og unge-udvalgets afgørelser efter bistandsloven  

 indbringes for det sociale ankenævn, medmindre andet er bestemt i loven.
Der  

 er for samtlige de afgørelser, der skal træffes af børn og unge- udvalget,  

 fastsat særlige klageregler.
Det sociale ankenævns afgørelser kan ikke indbringes for anden  

 administrativ myndighed.
Den Sociale Ankestyrelse kan dog optage en sag til  

 behandling, når Ankestyrelsen skønner, at sagen er af principiel betydning,  

 jf. § 15, stk. 3.
 Ved behandlingen af skønsmæssige afgørelser efter bistandsloven, der er  

 truffet af de kommunale myndigheder, der er nævnt i den sociale styrelseslovs  

 § 2, stk. 2, 2. pkt., kan de sociale ankenævn og Ankestyrelsen kun  

 tilsidesætte skønnet, hvis det er ulovligt eller åbenbart urimeligt, jf. §  

 15, stk. 5.
Amtsrådets afgørelser efter bistandsloven kan indbringes for Den Sociale  

 Ankestyrelse, medmindre andet er bestemt i loven.
Afgørelser om fastsættelse  

 af det generelle serviceniveau, herunder om, hvilke pladser der skal være til  

 rådighed for amtskommunens indbyggere, og takstfastsættelsen for tilbudene,  

 kan ikke indbringes for anden administrativ myndighed, jf. § 15, stk. 6.
 Efter Socialministeriets bekendtgørelse nr. 122 af 28. marts 1985 om  

 indsendelse af klager over afgørelser truffet af sociale udvalg/magistrater  

 og regionale nævn inden for det sociale område og om genvurdering i  

 forbindelse med klager (Remonstration) skal klager over afgørelser indsendes  

 til den myndighed, som har truffet afgørelsen.
Beslutninger omfattet af den almindelige klageregel 197. Følgende beslutninger kan indbringes for det  

 sociale ankenævn:
 En beslutning om ikke at gennemføre en undersøgelse efter § 32 c, som  

 forældremyndighedens indehaver eller den unge, der er fyldt 15 år, har  

 anmodet om. (Klageberettiget: forældremyndighedensindehaver og den unge, der  

 er fyldt 15 år).
 En beslutning om foranstaltninger efter § 33, stk. 2, nr. 1 - 9.  

 (Klageberettiget: forældremyndighedens indehaver).
 En beslutning om ikke at iværksætte en anbringelse uden for hjemmet efter  

 § 33, stk. 2, nr. 10, som er ønsket af forældremyndighedensindehaver og den  

 unge, der er fyldt 15 år. (Klageberettiget: forældremyndighedens indehaver og  

 den unge, der er fyldt 15 år).
 En beslutning truffet efter § 34 om foranstaltninger efter § 33, stk. 2,  

 nr. 1 og nr. 6. (Klageberettiget: forældremyndighedensindehaver).
 En beslutning om ikke at fremme en indstilling til børn og unge- udvalget  

 om anbringelse uden for hjemmet efter § 35, stk. 3, som er ønsket af en ung,  

 der er fyldt 15 år. (Klageberettiget: den unge, der er fyldt 15 år).
 En beslutning efter § 36 om ophør af foranstaltninger efter 33, stk. 2,  

 nr. 1-9. (Klageberettiget: forældremyndighedens indehaver).
 En beslutning efter § 36 om ophør af en anbringelse uden for hjemmet efter  

 § 33, stk. 2, nr. 10, som forældremyndighedes indehaver og den unge, der er  

 fyldt 15 år, ønsker opretholdt. (Klageberettiget: forældremyndighedens  

 indehaver og den unge, der er fyldt 15 år).
 En beslutning efter § 36, stk. 2, om ikke at opretholde foranstaltninger i  

 form af personlig rådgiver eller døgnophold i institution, plejefamilie eller  

 andet egnet opholdssted, som den unge ønsker opretholdt. (Klageberettiget:  

 den unge, der er fyldt 18 år).
 En beslutning efter § 65, stk. 2, om afslag på ansøgning om  

 plejetilladelse. (Klageberettiget: plejeforældrene).
 En beslutning efter § 66 a, stk. 2, og § 100, om forældrenes og barnets  

 eller den unges betaling for døgnophold. (Klageberettiget:  

 forældremyndighedens indehaver, en bidragspligtig og den unge, der er fyldt  

 15 år).
 En beslutning efter § 66 d, stk. 1, vedrørende barnets eller den unges  

 forhold under anbringelsen, herunder beslutning om barnets eller den unges  

 samvær og kontakt med andre end forældrene. (Klageberettiget:  

 forældremyndighedens indehaver og den unge, der er fyldt 15 år).
En beslutning efter § 66 f om en revision af planen, som der ikke er  

 opnået enighed om med forældremyndighedens indehaver eller den unge, der er  

 fyldt 15 år.
Tilsvarende gælder en beslutning om at afslå en ønsket ændring  

 af planen, fremsat af forældremyndighedens indehaver eller den unge, der er  

 fyldt 15 år. (Klageberettiget: forældremyndighedens indehaver og den unge,  

 der er fyldt 15 år).
En beslutning efter § 67, stk. 2, om omfanget og udøvelsen af samværet og  

 kontakten mellem forældrene og barnet eller den unge samt beslutning om  

 fastsættelse af nærmere vilkår for samværet og kontakten.
Grænsen for de  

 afgørelser om fastsættelse af omfanget af samværet, der kan træffes efter §  

 67, stk. 2, fremgår af § 67, stk. 4. Herefter sidestilles en beslutning som  

 medfører, at samværet kun må finde sted mindre end en gang om måneden  

 (kalendermåned), med en beslutning om afbrydelse af samværet, jf. § 67, stk.  

 3, og skal behandles efter reglen i § 67, stk. 4. (Klageberettiget:  

 forældremyndighedens indehaver og den unge, der er fyldt 15 år.
Endvidere den  

 af forældrene, som ikke har del i forældremyndigheden, i det omfang  

 beslutningen angår denne).
En beslutning efter § 67, stk. 3, om overvåget samvær, når beslutningen  

 vedrører en periode på indtil 3 måneder. (Klageberettiget:  

 forældremyndighedens indehaver og den unge, der er fyldt 15 år.
Endvidere den  

 af forældrene, som ikke har del i forældremyndigheden, i det omfang  

 beslutningen angår denne).
Særregler Klage til Den Sociale Ankestyrelse og landsretten 198. Børn og unge-udvalgets beslutning om brev- og  

 telefonkontrol efter § 14, stk. 7, kan indbringes for Ankestyrelsen.  

 Ankestyrelsens afgørelse kan indbringes for landsretten. (Klageberettiget:  

 forældremyndighedens indehaver og den unge, der er fyldt 15 år.
Endvidere den  

 af forældrene, som ikke har del i forældremyndigheden, i det omfang  

 beslutningen angår denne).
Børn og unge-udvalgets beslutning om tvangsmæssig gennemførelse af en  

 undersøgelse efter § 32 d kan indbringes for Ankestyrelsen.
Ankestyrelsens  

 afgørelse kan indbringes for landsretten. (Klageberettiget:  

 forældremyndighedens indehaver og den unge, der er fyldt 15 år).
Børn og unge-udvalgets beslutning om anbringelse uden for hjemmet uden  

 samtykke efter § 35 kan indbringes for Ankestyrelsen.
Ankestyrelsens  

 afgørelse kan indbringes for landsretten. (Klageberettiget:  

 forældremyndighedens indehaver og den unge, der er fyldt 15 år).
Børn og unge-udvalgets beslutning om opretholdelse af en anbringelse uden  

 for hjemmet efter § 35 a kan indbringes for Ankestyrelsen.
Ankestyrelsen  

 afgørelse kan indbringes for landsretten. (Klageberettiget:  

 forældremyndighedens indehaver og den unge, der er fyldt 15 år).
 Børn og unge-udvalgets beslutning om gennemførelse af lægelig undersøgelse  

 eller behandling efter § 35 b kan indbringes for Ankestyrelsen.  

 Ankestyrelsens afgørelse kan indbringes for landsretten. (Klageberettiget:  

 forældremyndighedens indehaver og den unge, der er fyldt 15 år).
Børn og unge-udvalgets beslutning om godkendelse af en foreløbig  

 beslutning efter § 35 c, stk. 3, kan indbringes for Ankestyrelsen.  

 Ankestyrelsen kan dog ikke behandle en klage over en beslutning efter § 35 c,  

 stk. 3, så længe der verserer en sag om anbringelse efter § 35 for børn og  

 unge-udvalget.
Ankestyrelsens afgørelse kan indbringes for landsretten.  

 (Klageberettiget: forældremyndighedens indehaver og den unge, der er fyldt 15  

 år).
Børn og unge-udvalgets beslutning om nægtelse af hjemgivelse efter § 36,  

 stk. 1, 2. pkt., jf. § 35 kan indbringes for Ankestyrelsen.
Ankestyrelsens  

 afgørelse kan indbringes for landsretten. (Klageberettiget:  

 forældremyndighedens indehaver og den unge, der er fyldt 15 år).
 Børn og unge-udvalgets beslutning om flytning eller hjemtagelse fra privat  

 familiepleje efter § 65, stk. 4, kan indbringes for Ankestyrelsen.  

 Ankestyrelsens afgørelse kan indbringes for landsretten. (Klageberettiget:  

 forældremyndighedens indehaver, plejeforældrene og den unge, der er fyldt 15  

 år).
Børn og unge-udvalgets beslutning om ændring af opholdsstedet efter § 66,  

 d, stk. 2, jf. § 35 kan indbringes for Ankestyrelsen.
Ankestyrelsens  

 afgørelse kan indbringes for landsretten. (Klageberettiget:  

 forældremyndighedens indehaver og den unge, der er fyldt 15 år).
Børn og unge-udvalgets beslutning om afbrydelse af forbindelsen, om  

 begrænsning af samvær til mindre end en gang om måneden, om overvågning af  

 samvær i en periode ud over 3 måneder og om anonymisering af opholdsstedet  

 efter § 67, stk. 3, jf. stk. 4, kan indbringes for Ankestyrelsen.  

 Ankestyrelsen afgørelse kan indbringes for landsretten. (Klageberetiget:  

 forældremyndighedensindehaver og den unge, der er fyldt 15 år.
Endvidere den  

 af forældrene, som ikke har del i forældremyndigheden, i det omgang  

 beslutningen angår denne).
Ankestyrelsens afgørelse skal foreligge inden 2 måneder efter, at klagen  

 er modtaget.
Samtidig med Ankestyrelsens afgørelse skal Ankestyrelsen oplyse  

 om adgangen til at forlange sagen forelagt for domstolene og om fristen  

 herfor, jf. § 11 i lov om Den Sociale Ankestyrelse, jf. lovbekendtgørelse nr.  

 530 af 13. august 1986, som senest ændret ved § 3 i lov nr. 501 af 24. juni  

 1992.
Domstolsprøvelse 199. Ankestyrelsens afgørelser, jf. pkt. 198, kan  

 kræves forelagt landsretten efter § 129, stk. 1. Dette gælder også i de  

 tilfælde, hvor Ankestyrelsen har truffet afgørelsen i medfør af § 36 a, jf.  

 pkt. 61.
 Er Ankestyrelsens beslutning stadfæstet ved dom, kan fornyet prøvelse ved  

 retten kun kræves, hvis sagen påny har været forelagt Ankestyrelsen til  

 afgørelse.
Landsrettens afgørelse kan kun med særlig tilladelse indbringes for  

 Højesteret.
Ansøgning om tilladelse til anke eller kære må fremsættes inden  

 henholdsvis 6 og 3 måneder efter landsrettens afgørelse, jf. § 131.
 Under en sags behandling ved domstolene beskikkes der en advokat for  

 den/de klageberettigede i medfør af retsplejelovens kap. 43 a.
Andre særregler 200. Kommunens afgørelse vedrørende godkendelse af  

 opholdssted for børn og unge efter § 66, stk. 1, kan ikke indbringes for  

 anden administrativ myndighed, jf. § 66, stk. 2.
Kommunens fastsættelse af plejelønnen til en plejefamilie efter § 66 a,  

 stk. 1, kan ikke indbringes for anden administrativ myndighed, da der er tale  

 om et aftalespørgsmål mellem kommunen og plejefamilien.
Opholdssteder for  

 børn og unge, herunder plejefamilier, har i øvrigt ikke adgang til at klage  

 over beslutninger, der træffes vedrørende barnets eller den unges forhold  

 under anbringelsen.
Uenighed mellem kommuner om deres forpligtelser efter bistandsloven  

 afgøres efter § 16 af det sociale ankenævn, som den kommune, som  

 forpligtelsen gøres gældende mod, hører under.
Det sociale ankenævns  

 afgørelse kan ikke indbringes for anden administrativ myndighed.
Den Sociale  

 Ankestyrelse kan dog optage en sag til behandling, når Ankestyrelsen skønner,  

 at sagen er af principiel betydning.
 En af en kommune fremsat klage over en anden kommunes overtrædelse af de i  

 § 66, stk. 1, og § 66 f, stk. 2, indeholdte regler vil kunne indbringes for  

 tilsynsrådet i den amtskommune, som den kommune, som klagen fremføres mod,  

 hører under, såfremt forholdet ikke bringes til ophør uanset henstilling  

 herom.
 Klager, der alene vedrører personalets optræden, sagsbehandlingstiden,  

 ekspeditionsfejl, personalenormering, lokaleforhold eller lignende, skal  

 indgives til borgmesteren eller kommunalbestyrelsen -i amtskommuner  

 amtsborgmesteren eller amtsrådet.
 Om tilsyn på det sociale område henvises til Socialministeriets vejledning  

 nr. 155 af 9. september 1991 om tilsyn på Socialministeriets område.
Finansiering 201. Kommunens udgifter til almindelig rådgivning og  

 tilsyn afholdes endeligt af kommunen.
Det samme gælder udgifter til  

 administration, fx udgifter til undersøgelser, herunder de i §§ 32 c og d  

 nævnte.
Af en kommunes udgifter til advokatbistand efter § 124 refunderer staten  

 50 pct.
Det samme gælder udgifter til bistand efter afsnit III, herunder  

 hjælp efter §§ 46 b og 46 c.
 Udgifterne vedrørende de i § 87 nævnte rådgivningscentre samt ved  

 rådgivning og vejledning, som påhviler amtskommunen, afholdes endeligt af  

 denne.
 Efter § 135, stk. 7, afholder kommunen og amtskommunen hver 50 pct. af  

 udgifterne vedrørende alle de foranstaltninger, der er nævnt i § 33, stk. 2.  

 Afholdelsen af udgifter vedrørende døgnophold efter § 96, sker efter reglerne  

 i § 135, stk. 3, jf. nedenfor.
Udgifterne vedrørende dagtilbud efter §§ 64, 69 og 70 afholdes dog  

 endeligt af kommunen.
Reglen om, at kommunen fuldt ud afholder udgiften,  

 vedrører både de tilfælde, hvor selve foranstaltningen består i et af de  

 nævnte dagtilbud, og de tilfælde, hvor et dagtilbud efter §§ 64, 69 og 70 er  

 en supplerende foranstaltning til et døgnophold for barnet eller den unge.  

 Udgifter til støttepersoner i dagtilbud indgår som en driftsudgift for  

 dagtilbuddet.
Af udgifterne til ophold på døgninstitutioner efter § 96 betaler  

 kommunerne en takst, der fastsættes for et regnskabsår ad gangen på grundlag  

 af institutionernes budgetter.
Denne takst skal svare til 50 pct. af  

 udgifterne ved opholdet.
 Der gælder særlige regler med hensyn til refusion for udgifter til  

 udlændinge, der har fået opholdsstilladelse efter udlændingelovens regler.  

 Herom henvises til § 134 a, som senest ændret ved lov nr. 1079 af 23.  

 december 1992 (L 130).
Overgangsregler 202. I vejledningen er indeholdt de ændringer i  

 bistandslovens regler om bistand til børn og unge, som er gennemført ved lov  

 nr. 501 af 24. juni 1992. Reglerne i denne lov træder i kraft den 1. januar  

 1993 og har fra denne dato virkning for beslutninger, der træffes af kommunen  

 eller af børn og unge-udvalget.
 I lov nr. 501 af 24. juni 1992 er fastsat følgende overgangsregler:
 De i § 3 i den sociale styrelseslov nævnte udvalg ophører pr. 1. januar  

 1993, og de sager, der ikke er afgjort senest den 31. december 1992, overgår  

 til afgørelse i børn og unge-udvalgene.
 Sager, der vedrører anke af beslutninger, der er truffet inden den 1.  

 januar 1993, færdigbehandles efter de dagældende regler.
Den 1. januar 1993 overtager kommunalbestyrelsen forpligtelsen til at føre  

 tilsyn med de i kommunen beliggende private døgnplejehjem og opholdssteder  

 for børn og unge, der er godkendt af amtsrådet efter de hidtidige regler.
De  

 godkendelser, der er givet af amtsrådet efter de tidligere regler, bortfalder  

 således ikke som følge af lovændringen, men vil senere kunne ændres af  

 kommunalbestyrelsen.
 203. Reglerne i lov nr. 501 af 24. juni 1992 skal  

 alene anvendes fuldt ud ved beslutninger, der træffes af kommunalbestyrelsen,  

 børn og unge-udvalget samt af det eller de i den sociale styrelseslovs § 2,  

 stk. 2, nævnte udvalg efter den 1. januar 1993.
Særligt med hensyn til sager om opretholdelse af en anbringelse uden  

 samtykke bemærkes, at genbehandlingsfristen på 1 år beregnes fra den  

 afgørelse, der før den 1. januar 1993 er truffet af det særlige udvalg efter  

 den sociale styrelseslovs § 3, uanset de nye regler i § 35 a om  

 fristberegning.
Derimod vil sagens forelæggelse for børn og unge-udvalget  

 skulle ske i overenstemmelse med de fra 1. januar 1993 gældende regler,  

 herunder kravet til indstillingen.
Som det følger af overgangsreglerne, stilles der ikke krav om udarbejdelse  

 af planer i de anbringelsessager, der verserer pr. 1. januar 1993. Af hensyn  

 til kommunens målrettede indsats over for børn og unge kan det være  

 hensigtsmæssigt at opstille en plan i overensstemmelse med de nye regler i de  

 anbringelsessager, der ikke forventes afsluttes i løbet af kortere tid eller  

 til et forud fastsat tidspunkt.
Den efterfølgende opstilling af planen må  

 naturligvis ske med de modifikationer, der følger af, at der er tale om en  

 allerede iværksat anbringelse.
 I de før 1. januar 1993 iværksatte anbringelser, hvor der efter følgende  

 opstilles en plan i overensstemmelse med § 66 b, stk. 2, bør sagen herefter  

 revideres efter reglerne i § 66 f, stk. 1.
 For så vidt angår anbringelsessager på tvangsmæssigt grundlag bemærkes, at  

 indstillingen til børn og unge-udvalget skal indeholde en redegørelse for  

 planen for (den fortsatte) anbringelse.
Der stilles heller ikke krav om, at de verserende sager om hjælpe  

 foranstaltninger til børn og unge gennemgås og henføres til de ændrede  

 foranstaltningstyper.
Afhængig af tidsperspektivet og den enkelte sags  

 karakter kan det dog være hensigtsmæssigt, at kommunen i forbindelse med sin  

 almindelige opfølgning af sagerne, vurderer den ydede hjælp i relation til de  

 nye regler.
Som eksempler på sager, hvor det vil være naturligt at henføre  

 foranstaltningen under de nye regler kan nævnes aflastning, idet denne  

 foranstaltning i modsætning til tidligere ikke længere betragtes som en  

 anbringelse med de deraf følgende særlige krav om plan, opfølgning m.v.
Også  

 for de over 20-årige i døgnophold efter §§ 66 og 96 vil det være  

 hensigtsmæssigt at henføre døgnopholdet til § 68 a.
Bestemmelser som vejledningen erstatter 204. Denne vejledning træder i steder for følgende  

 forskrifter:
 Socialministeriets cirkulære af 21. maj 1982 om hjælpeforanstaltninger  

 uden samtykke efter bistandsloven samt om adoption uden samtykke.
 Punkterne 19, 20, 33 i, 4. og 5. afsnit, 35 - 42, i Socialministeriets  

 cirkulære af 12. december 1986 om rådgivning og tilsyn efter bistandsloven.
 Punkterne 26 og 29 i Socialministeriets vejledning af 5. marts 1987 om  

 kontanthjælp efter bistandsloven.
 Socialstyrelsens vejledning nr. 3 af 27. juli 1988 om bistandslovens  

 bestemmelser om døgnophold for børn og unge.
 Supplement af 26. april 1989 til Socialstyrelsens vejledning nr. 3 af 27.  

 juli 1988 om bistandslovens bestemmelser om døgnophold for børn og unge.  

 (Vejledning om ændret fortolkning af bistandslovens § 67 om det sociale  

 udvalgs adgang til at træffe beslutning om begrænsninger i samværet mellem et  

 barn og forældremyndighedsindehaveren).
 Socialstyrelsens skrivelse af 16. august 1989 til samtlige sociale udvalg  

 om brug af skibe i erhvervsmæssig drift (fx fragtskibe, fiskeskibe,  

 passagerskibe) som anbringelsessted for unge, der anbringes uden for hjemmet  

 efter bistandsloven.
Socialministeriet, den 15. december 1992 BILAG (* 1) BILAG (* 2) Socialpædagogiske krav til skibsprojekter med mellem 2 og 10 elever ombord 1. Efter Industriministeriets bekendtgørelse nr. 525  

 af 30. oktober 1981 om sikkerheds- og sundhedsmæssige forhold i skoleskibe  

 mv. fastsætter Søfartsstyrelsen vilkårene for socialpædagogiske  

 skibsprojekter.
 Søfartsstyrelsen har i forskrifter af 23. marts 1982 fastsat vilkårene for  

 godkendelse af skibe, der anvendes som uddannelsesskibe, socialpædagogiske  

 projekter, lejrskoleskibe, lystfiskerskibe, klubskibe, eller til lignende  

 særlige formål, som ikke er egentlig passagersejlads (rutesejlads o.lign.).
 Som supplement til Søfartsstyrelsens forskrifter er der fastsat følgende  

 krav til socialpædagogiske skibsprojekter med mellem 2 og 10 elever ombord:
2. Tilsyn og opfølgning De kommuner, der henviser unge til et socialpædagogisk skibsprojekt, er  

 ansvarlige for, at der for hvert enkelt skibsprojekt etableres et generelt  

 socialpædagogisk tilsyn.
Det betyder, at der skal være een kommune,  

 amtskommune eller anden offentlig myndighed, som på de henvisende kommuners  

 vegne er ansvarlig for og udfører et generelt socialpædagogisk tilsyn.
Dette  

 tilsyn må kun udføres af offentlig myndighed og kan derfor ikke overdrages  

 til private eller private organisationer m.v.
 Etableringen af det generelle socialpædagogiske tilsyn fritager ikke de  

 enkelte henvisende kommuner for ansvaret efter bistandsloven til at føre  

 tilsyn med den unge eller følge den unges uddannnelse m.v. under hele  

 projektforløbet.
 Den kommune, amtskommune eller anden offentlig myndighed, som efter aftale  

 med de henvisende kommuner har påtaget sig ansvaret for og forpligtelsen til  

 at udføre det generelle socialpædagogiske tilsyn, skal meddele dette til  

 Søfartsstyrelsen.
 3. Det generelle socialpædagogiske tilsyn har følgende  

 opgaver:
4. Der må højst være 10 elever ombord på hvert enkelt  

 skibsprojekt.
Eleverne skal være fyldt 16 år.
 Udover den faste besætninng skal der være et antal kvalificerede lærere  

 principielt i forholdet 1 lærer til 3 elever, således at der skal være 1  

 lærer, når elevantallet er mellem 2 og 5, 2 lærere, når elevantallet er 6,7  

 eller 8, og 3 lærere, når elevantallet er 9 eller 10.
 Der henvises i øvrigt til Søfartsstyrelsens forskrifter om besætning,  

 opholdsrum m.v.
5. Ved et projekts igangsættelse skal der gennemføres  

 en forskole i Danmark af mindst 14 dages varighed.
Er der planlagt og  

 godkendt sejlads uden for området Skagen-Færder, Kalmar-Rügenwalde, skal  

 forskolen være af 3 måneders varighed, heraf 1 måned i land og 2 måneders  

 prøvesejlads i danske farvande.
Beslutning om forlængelse af forskolen  

 træffes ved samråd mellem det generelle socialpædagogiske tilsyn og  

 Søfartsstyrelsen ud fra en vurdering af elevernes socialmedarbejdernes  

 baggrund og forudsætninger, projektets varighed og i hvilke farvande,  

 sejladsen skal foregå.
I forskolen indgår et kursus i søsikkerhed, der er godkendt af  

 Søfartsstyrelsen.
Kurset skal være gennemført, inden sejlads kan påbegyndes.  

 I den øvrige del af forskolen kan der sejles fra solopgang til solnedgang.  

 Under forskolen af 3 måneders varighed skal de 2 måneders prøvesejlads  

 gennemføres som togter af længere varighed.
 Ved forskolens afslutning vurderer det generelle socialpædagogiske tilsyn,  

 om og under hvilke nærmere betingelser projektet og den enkelte elev kan  

 fortsætte, herunder om tilsynsbesøgene skal foretages med kortere mellemrum  

 end de fastsatte 2 måneder.
 I vurderingen indgår:
 Det generelle socialpædagogiske tilsyn sender vurderingen til de  

 pågældende elevers kommuner.
6. I den fortsatte projektperiode skal der mindst een  

 gang hver 2. måned fremsendes en rapport til det generelle socialpædagogiske  

 tilsyn.
Denne rapport skal udarbejdes af de ombordværende socialmedarbejdere  

 og skal indeholde følgende:
 Hver enkelt elev skal have adgang til at supplere og kommentere rapporten  

 inden fremsendelsen.
 Skibsføreren skal have adgang til at supplere og kommentere rapporten for  

 så vidt angår b og c.
 Det generelle socialpædagogiske tilsyn videresender rapporten til de  

 pågældende elevers kommuner med eventuelle bemærkninger.
 Endvidere skal Søfartsstyrelsen orienteres om oplysninger af sikkerheds-  

 og sundhedsmæssig betydning i rapporten.
 7. I det omfang, eleven opholder sig ombord på et skib  

 eller i udlandet, kan det generelle socialpædagogiske tilsyn træffe  

 uopsættelige beslutninger om eleven herunder hjemsendelse uden forudgående  

 forelæggelse for den kommune, der har henvist eleven.
 8. Det forudsættes, at kun de elever og  

 socialmedarbejdere, der har gennemført forskolen, deltager i den fortsatte  

 del af projektet.
 Enkelte elever og socialmedarbejdere kan dog udskiftes/optages i det  

 godkendte projekt, såfremt det generelle socialpædagogiske tilsyn godkender  

 dette.
 Elever og socialmedarbejdere, der tilgår et igangværende projekt, skal som  

 minimum have gennemgået søsikkerhedskurset.
 (* 1) Bilag ikke vedlagt.
 (* 2) Bilag ikke vedlagt.
