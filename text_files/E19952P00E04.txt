E.D.1 Investeringsfonds E.D.2 Etableringskonto E.D.1 Investeringsfonds Reglerne om henlæggelse til investeringsfonds findes i lovbek.nr. 922 af  

 2. december 1993 som ændret ved lov nr. 914 af 8. december 1993, lov nr. 1115  

 af 22. december 1993, lov nr. 1117 af 22. december 1993 og lov nr. 374 af 18.  

 maj 1994. Hertil knytter sig bek. nr. 22 af 11. jan. 1989, bek. nr. 335 af  

 28. maj 1993, bek.nr. 336 af 28. maj 1993, bek.nr. 390 af 21. juni 1993,  

 bek.nr. 514 af 16. juni 1994 (Klageafkortningsbekendtgørelsen) samt  

 skd.cirk.nr. 166 af 29. okt. 1984.
E.D.1.1 Hvem kan henlægge? - IFL § 2, stk. 1 Berettiget til at foretage henlæggelse til investeringsfond er  

 skattepligtige personer, der driver selvstændig virksomhed, se herom E.A.4.  

 Spørgsmålet om, hvornår der foreligger én eller flere virksomheder, er  

 behandlet i E.I.3.1.1. Adgangen til at foretage henlæggelse gælder, hvad  

 enten den pågældende er fuldt eller begrænset skattepligtig her i landet.
 Selskaber, foreninger mv. kan ikke henlægge til investeringsfond.
 For personer, der driver selvstændig erhvervsvirksomhed, nedtrappes  

 adgangen til at henlægge til investeringsfonds, så der fra og med  

 indkomståret 1998 ikke længere kan henlægges til investeringsfonds, jf.  

 nærmere E.D.1.2.
 Overskud af selvstændig virksomhed kan danne grundlag for henlæggelse,  

 selv om virksomheden er afhændet i løbet af indkomståret, lsr. 1980.65.
 En skatteyder, der driver selvstændig virksomhed og samtidig har  

 lønindtægt, kan dels henlægge til investeringsfond, dels indskyde på  

 etableringskonto.
Begrænsningerne i IFL § 2, stk. 2 og 3 Henlæggelse kan ikke foretages af dødsboer, jf. § 2, stk. 2.
 Vekselerere, bankierer og finansierings- og investeringsvirksomheder kan  

 heller ikke foretage henlæggelse til investeringsfond, jf. § 2, stk. 3.
Hvis den skattepligtige både driver en virksomhed, der berettiger til  

 henlæggelse, og en virksomhed, der ikke gør det, kan henlæggelse kun  

 foretages på grundlag af overskuddet i den førstnævnte virksomhed.
Det  

 medfører, at det er nødvendigt for den skattepligtige at aflægge et særskilt  

 regnskab for den virksomhed, der berettiger til henlæggelse.
Er der tale om en virksomhed, der har flere afdelinger, aktiviteter, mv.,  

 og en af disse er omfattet af § 2, stk. 3, og de andre ikke, kan der kun  

 foretages henlæggelse på grundlag af overskuddet i den del af virksomheden,  

 der berettiger til henlæggelse.
I denne situation er det en betingelse for  

 investeringsfondshenlæggelse, at der udarbejdes en særskilt opgørelse over  

 overskuddet i den del af virksomheden, der berettiger til henlæggelse.
Bestemmelsen indeholder ingen begrænsning i adgangen til at anvende de  

 henlagte midler.
Selv om en virksomhed ikke giver ret til at foretage  

 henlæggelser, kan den skattepligtige altså godt benytte  

 investeringsfondshenlæggelser til forlods afskrivning på aktiver, som han  

 anskaffer til brug i denne virksomhed.
Ægtefæller Ægtefæller, der ikke er samlevende ved indkomstårets udgang, og samlevende  

 ægtefæller, der driver hver sin virksomhed, kan henlægge til investeringsfond  

 hver for sig af overskuddet i virksomheden.
Har begge ægtefæller deltaget i driften af en virksomhed, beskattes  

 indkomst og formue hos den ægtefælle, der i overvejende grad driver  

 virksomheden i kraft af sin arbejdsindsats kombineret med ledelsesfunktioner  

 og eventuel faglig uddannelse, jf.
KSL § 25A, og kun denne ægtefælle kan  

 foretage henlæggelser til investeringsfonds på grundlag af virksomhedens  

 overskud, hvorimod den medarbejdende ægtefælle ikke kan foretage henlæggelser  

 af en eventuel overført overskudsandel, se A.A.4.
Er der mellem ægtefællerne indgået en lønaftale, jf.
KSL § 25 A, stk. 7,  

 skal lønudgiften fragå ved opgørelsen af virksomhedens overskud, se A.A.4.
E.D.1.2 Beregning af henlæggelsen - IFL § 4 Henlæggelsen skal udgøre mindst 5.000 kr. og kan højst udgøre * 20 pct. af  

 overskuddet af selvstændig virksomhed i henlæggelsesåret.
Adgangen til at  

 henlægge til investeringsfonds nedtrappes frem til 1998, således at der kan  

 henlægges 20 pct. af overskuddet for indkomståret 1995, 15 pct. for 1996, 10  

 pct. for 1997, for helt at bortfalde fra og med 1998. Henlæggelsen fradrages  

 ved opgørelsen af den personlige indkomst, jf.
PSL § 3, stk. 2, nr. 4.
 Henlægger den skattepligtige også til konjunkturudligning efter  

 virksomhedsskattelovens § 22 b, kan henlæggelsesprocenterne tilsammen ikke  

 udgøre mere end 25 pct., jf. også E.G.2.5. Henlæggelse til  

 konjunkturudligning efter virksomhedsskattelovens § 22 b fragår ikke ved  

 opgørelsen af grundlaget for henlæggelse til investeringsfonds.
Driver en skattepligtig flere virksomheder, der berettiger til  

 henlæggelse, er det virksomhedernes samlede overskud, der danner grundlag for  

 beregningen af henlæggelsen.
Det betyder, at et underskud i en af  

 virksomhederne formindsker størrelsen af henlæggelsen.
En skattepligtig, der  

 deltager i et interessentskab, skal foretage henlæggelse på grundlag af sin  

 andel af interessentskabets overskud.
Henlæggelse skal foretages af hver  

 enkelt interessent og ikke af interessentskabet som sådant.
Der kan foretages henlæggelse til investeringsfond på grundlag af  

 udenlandsk erhvervsindtægt.
Fradraget kan ske i den danske indkomst, i det  

 omfang henlæggelsen til investeringsfond kan rummes inden for * 20 pct. af  

 den danske indkomst, opgjort efter investeringsfondsreglerne.
Såfremt der er  

 foretaget et større investeringsfondsfradrag, må det overskydende beløb fragå  

 i den udenlandske indkomst, og eventuelt fordeles forholdsmæssigt, såfremt  

 der måtte være flere udenlandske indkomster.
Hvad indgår i overskuddet En negativ saldo, der er taget til indtægt i driftsregnskabet, kan  

 medregnes ved beregningen af henlæggelsen.
Hvis der i indkomstopgørelsen  

 indgår et underskud fra tidligere indkomstår, jf.
PSL § 13, kan henlæggelsen  

 alene beregnes på grundlag af erhvervsindtægten efter fradrag af det  

 overførte underskud i det omfang, dette vedrører den skattepligtiges  

 erhvervsvirksomhed.
Renteudgifter og renteindtægter, der indgår i opgørelsen af virksomhedens  

 underskud for tidligere år, holdes uden for det underskud, der fradrages.
Se  

 lsr. 1971.164 og 1982.163.
 Merhugstfradrag skal fuldt ud indgå i opgørelsen af  

 henlæggelsesgrundlaget, se E.E.4.6.
 Lejeværdien for et stuehus indgår ikke i beregningsgrundlaget.  

 Kontingenter til arbejdsgiverforeninger, som fratrækkes efter LL § 13, skal  

 ikke fragå i beregningsgrundlaget, SKAT 1988.3.156 (TfS 1988, 166).
* Bidrag efter lov om arbejdsmarkedsfonde fragår ikke i  

 henlæggelsesgrundlaget. * Særlig indkomst indgår ikke i det overskud, hvoraf henlæggelse kan  

 beregnes, selv om indtægten vedrører den erhvervsmæssige virksomhed, lsr.  

 1964.162.
 I tilfælde, hvor negativ særlig indkomst, der vedrører den erhvervsmæssige  

 virksomhed, overføres til fradrag i almindelig indkomst, skal det overskud,  

 hvoraf henlæggelse kan beregnes, reduceres tilsvarende.
Drifts- og etableringstilskud, som ydes til unge landmænd, kan medregnes i  

 det erhvervsmæssige overskud.
Det samme gælder tilskud til investeringer i  

 landbrugets produktionsbygninger, tilskud til modernisering af  

 jordbrugsbedrifter, præmier for ikke-markedsføring af mælk- og  

 mejeriprodukter samt for omstilling af malkekvægsbesætning til kødproduktion  

 efter EF's forordning, tilskud til nybyggeri og forbedring mv. af  

 erhvervsbygninger og af driftsbygninger på jordbrugs- og skovbrugsbedrifter,  

 samt tilskud til miljøinvesteringer.
Se evt.
E.E.3.1.
Etableringsydelse efter lov om aktiv arbejdsmarkedspolitik, der gælder fra  

 1. jan. 1994, medregnes ved opgørelsen af henlæggelsesgrundlaget for  

 investeringsfonds, jf.
TfS 1994, 556.
* Lønsumsafgift og godtgørelse vedrørende erhvervsvirksomheders udgifter  

 til administration af skatter og afgifter indgår i beregningsgrundlaget, jf.  

 TfS 1995, 443 TS. * Skatteyderens indtægter i form af løn, honorar el.lign. vedrører ikke den  

 selvstændige erhvervsvirksomhed, og indgår derfor ikke i beregningen, jf.  

 lsr. 1975.189 vedrørende praktiserende læges indtægt fra civilforsvaret og  

 lsr. 1975.93 vedrørende dyrlæges honorarindtægt fra veterinærdirektoratet  

 samt lsr. 1966.158 og 1979.65 vedrørende en advokats honorarer hhv. som  

 formand for og medlem af bestyrelsen i en række aktieselskaber og som  

 vurderingsformand.
 En vinhandler blev anset for berettiget til også at beregne  

 investeringsfondshenlæggelse af provisionsindtægter fra Dansk Tipstjeneste  

 A/S og H.T., som var modtaget i tilknytning til forretningsvirksomheden, lsr.  

 1979.64.
Sygedagpenge, herunder sygedagpenge til medarbejdende ægtefælle, medregnes  

 ved opgørelsen af overskud af selvstændig virksomhed, når der er tale om  

 sygedagpenge, der ydes til personer med anden dagpengegivende indtægt end  

 lønindtægt, skd. 37.133 (Skd. 1976, 39). I Told-Skat Nyt 1991.23.1374 (TfS  

 1991, 569) fandt Landsskatteretten, at en slagtermester, der fik udbetalt  

 invaliderente i henhold til en forsikringspolice om rateforsikring i  

 pensionsøjemed, ikke kunne medregne disse udbetalinger i overskuddet, hvoraf  

 henlæggelser kunne beregnes.
Retten lagde vægt på, at udbetalingerne ikke på  

 samme måde som sygedagpenge mv., der ydes for et forholdsvis kort tidsrum,  

 kunne anses for rene indtægtssurrogater vedrørende den løbende indtjening.  

 Foretager den skattepligtige forskudsafskrivning på den aftalte byggesum for  

 et skib efter AL § 14 eller på maskiner mv. og bygninger efter AL afsnit IV  

 A, formindskes den henlæggelse, som han kan foretage for det pågældende  

 indkomstår, med forskudsafskrivningens beløb.
Det bemærkes herved, at  

 forskudsafskrivningen i forvejen er fratrukket ved opgørelsen af det  

 erhvervsmæssige overskud, lsr. 1973.82. Indskyder den skattepligtige samtidig  

 på etableringskonto, kan han i stedet vælge afkortning i dette indskud, SKAT  

 1986.5.338 (TfS 1986, 314).
 Overskuddet reguleres med renter mv.
 Inden beregningen af henlæggelsen skal der foretages visse korrektioner af  

 driftsresultatet, idet renteudgifter og kurstab på fordringer og gæld skal  

 tillægges og rente- og udbytteindtægter samt kursgevinster på fordringer og  

 gæld, som indgår i opgørelsen af dette overskud, skal fradrages.  

 Prioritetsrenter behandles på samme måde som andre renteudgifter.
Begrebet »rente« må forstås i overensstemmelse med almindelig  

 praksis.
Der kan derfor ikke til driftsoverskuddet lægges afskrivninger (lsr.  

 1962.178), aftægtsydelser (lsr. 1962.176), forpagtningsafgift (lsr. 1962.85),  

 kontantrabat (lsr. 1960.181) eller henlæggelser vedrørende  

 finansieringstillæg (lsr. 1963.178). Heller ikke udgifter til provision  

 vedrørende bankgarantier for opfyldelse af indgåede entreprisekontrakter  

 kunne sidestilles med renteudgifter eller med de i LL § 8, stk. 3, omhandlede  

 provisioner, men måtte anses som sædvanlige driftsudgifter, jf.
SL § 6 a,  

 lsr. 1976.177.
 Fradrag for private forsikringer, underholdsbidrag, over- eller underskud  

 af privat benyttet en- eller tofamilieshus mv. holdes udenfor ved opgørelsen  

 af driftsresultatet.
Ansættelsen afviger fra selvangivelsen Forhøjes overskuddet af selvstændig erhvervsvirksomhed i forhold til det  

 selvangivne, berettiger dette ikke den skattepligtige til at forøge  

 henlæggelsen, jf. også Told-Skat Nyt 1993.23.1055 (TfS 1993, 444).
En nedsættelse af den selvangivne indkomst kan derimod medføre en  

 reduktion af henlæggelsen i det omfang, nedsættelsen påvirker opgørelsen af  

 overskuddet af selvstændig erhvervsvirksomhed.
I så fald kan den del af  

 investeringsfondsindskuddet, som svarer til nedsættelsen af henlæggelsen,  

 hæves.
E.D.1.3 Indskud på særlig konto - IFL § 5 Det er i almindelighed en betingelse for at opnå fradrag for henlæggelse  

 til investeringsfond, at der foretages et indskud på en særlig konto i et  

 pengeinstitut.
Om eventuelt fradrag uden indskud, se E.D.1.3.2.
Hvis den skattepligtige vedlægger selvangivelsen et regnskab, som kan  

 danne grundlag for ansættelsen, skal investeringsfondsindskuddet udgøre 70  

 pct. af den foretagne henlæggelse.
Dette gælder såvel bogføringspligtige i  

 henhold til bogføringsloven, regnskabspligtige i henhold til  

 skattekontrolloven, samt skattepligtige, der uden at have pligt hertil  

 vedlægger selvangivelsen et regnskab.
 Andre skattepligtige skal indskyde et beløb af samme størrelse som  

 henlæggelsen.
Adgangen til at indskyde 70 pct. af henlæggelsen gælder kun, hvis de  

 pågældendes regnskaber efter skattemyndighedernes skøn kan danne grundlag for  

 skatteansættelsen.
Hvis et regnskab helt forkastes som grundlag for  

 indkomstopgørelsen, således at der foretages en skønsmæssig ansættelse, skal  

 investeringsfondsindskud udgøre 100 pct. af henlæggelsen.
Forkastes en skattepligtigs regnskab, således at vedkommende ikke kan  

 nøjes med at indskyde 70 pct. af henlæggelsen på konto for investeringsfond,  

 gives der fradrag for investeringsfondshenlæggelse med et beløb lig  

 indskuddet på kontoen.
Skatteyderen kan dog i stedet vælge at opretholde den  

 foretagne henlæggelse i fuldt omfang mod at indskyde det resterende beløb på  

 kontoen, eller han kan vælge helt at opgive at foretage henlæggelsen, se  

 lovens § 17 og pkt. 21 i skd.cirk. af 29. okt. 1984.
De nævnte virkninger af tilsidesættelsen af regnskabsgrundlaget indtræder  

 ikke, når regnskabet tilsidesættes af told- og skatteregionen eller Told- og  

 Skattestyrelsen.
Det er ikke en forudsætning for at kræve fuld indbetaling af  

 hele henlæggelsesbeløbet, at tilsidesættelsen af regnskabsgrundlaget har  

 resulteret i en skønsmæssig forhøjelse, lsr. 1974.89.
Indskuddet skal foretages på en særlig konto i en dansk bank, sparekasse  

 eller andelskasse.
Kontoen skal betegnes »Konto for  

 investeringsfond« og bære påtegning om den skattepligtiges navn, cpr.nr.  

 og adresse samt oplysning om virksomhedens regnskabsår.  

 Investeringsfondsmidler kan placeres på en gevinstopsparingskonto, forudsat  

 at der kun henstår investeringsfondsmidler på kontoen, jf.
Told- og  

 Skattestyrelsens afgørelse af 8. maj 1992 (Told-Skat Nyt 1992.12.353 (TfS  

 1992, 312)).
Skatteyderen kan vælge at indskyde fremmed valuta på kontoen.
Kursudsving  

 behandles efter de almindelige regler i KGL.
Landsskatteretten fandt, at deponering af værdipapirer på spærret konto  

 ikke kunne anses for indskud på en investeringsfondskonto, jf.
IFL § 5, SKAT  

 1986.5.337 (TfS 1986, 278).
Der kan kun oprettes én konto for hvert henlæggelsesår, men konti  

 for forskellige år behøver ikke at være oprettet i samme pengeinstitut.
Der  

 kan foretages indskud for flere henlæggelsesår på samme konto, hvis det klart  

 fremgår, hvilke år de enkelte indskud vedrører.
 En skattepligtig kan overføre en investeringsfondskonto fra et  

 pengeinstitut til et andet.
 Skatteyderne kan indgå aftale om binding af investeringsfondsmidler,  

 således at der ydes rente og herudover årligt tilskrives en  

 pristalsregulering, der er bundet i et nærmere fastsat tidsrum.
Renterne og indeståendet Renter, der tilskrives en konto for investeringsfond, skal medregnes ved  

 indkomstopgørelsen.
Renterne kan hæves efter de af vedkommende pengeinstitut  

 fastsatte regler.
Det på kontoen indestående beløb skal medregnes ved  

 opgørelsen af den skattepligtige formue, og de foretagne henlæggelser kan  

 ikke fradrages ved formueopgørelsen.
E.D.1.3.1 Fristen for indskud For at fradrag kan godkendes, skal indskuddet være foretaget efter udløbet  

 af henlæggelsesåret, dvs. det indkomstår, for hvilket henlæggelsen foretages,  

 men inden udløbet af fristen for indgivelse af selvangivelse for  

 henlæggelsesåret.
Foretages indskuddet for tidligt, anerkendes fradrag for  

 henlæggelsen dog, men indskuddet anses foretaget dagen efter udløbet af  

 indkomståret.
Hvis der er givet den skattepligtige henstand med indgivelse af  

 selvangivelsen udover de i SKL § 4, stk. 2 fastsatte frister, forlænges  

 fristen for indskuddet tilsvarende.
Afslag på anmodning om yderligere  

 henstand i forbindelse med løfte om fritagelse for kontrollovstillæg udskyder  

 ikke fristen for investeringsfondsindskuddet, lsr. 1970.87. I lsr. 1976.180  

 blev henlæggelse nægtet, da skatteyderen ikke kunne godtgøre, at der var  

 opnået henstand med indsendelse af selvangivelsen.
 En skatteyder, der er omfattet af en generel udsættelse med  

 selvangivelsen, men som har afleveret selvangivelsen før tiden, kan vente med  

 at indskyde på den særlige konto til udløbet af den generelle  

 afleveringsfrist.
 Den kommunale skattemyndighed kan, når særlige omstændigheder taler  

 herfor, godkende for sent foretagne indskud.
 Ved rettidig indgivelse af selvangivelse bør et for sent foretaget indskud  

 normalt kun godkendes, når det er foretaget senest 7 hverdage (bortset fra  

 lørdag) efter selvangivelsesfristens udløb.
 Ved for sen indgivelse af selvangivelse bør en  

 investeringsfondshenlæggelse normalt kun godkendes, når følgende betingelser  

 alle er opfyldt:
 a.Kontrollovstillæg for ikke rettidig indgivelse af selvangivelse  

 frafaldes fuldt ud.
 b.Selvangivelsesfristen ville være blevet udsat, hvis der var indgivet  

 rettidig ansøgning herom.
 c.Indskuddet på den særlige konto er sket senest 7 hverdage (bortset fra  

 lørdag) efter den dag, hvor selvangivelsen blev modtaget af  

 skattemyndigheden.
 Godkendelse af et for sent foretaget indskud efter ovenstående  

 retningslinjer vil i hvert enkelt tilfælde bero på en konkret bedømmelse.
Hvis ligningmyndighedernes nægtelse af fradrag for  

 investeringfondshenlæggelse senere tilsidesættes, kan henlæggelse til  

 investeringsfond tillades for efterfølgende indkomstår efter de almindelige  

 regler for maksimal henlæggelse, selv om bindingsfristen efter  

 investeringsfondslovens § 5, stk. 1, er overskredet.
Det er dog en  

 betingelse, at skatteyderen anmoder om henlæggelse inden 4 uger efter  

 modtagelsen af den afgørelse, der giver grundlag for henlæggelse, og at  

 indskud på investeringsfondskonto er foretaget inden udløbet af samme frist,  

 skd. 60.19.
E.D.1.3.2 Eventuelt fradrag uden indskud - IFL § 5, stk. 6 Indskud kan helt eller delvis undlades, når der anskaffes forlods  

 afskrivningsberettigede aktiver i tiden fra henlæggelsesårets udløb og indtil  

 udløbet af fristen for indgivelse af selvangivelsen.
Hvis henlæggelsen er  

 større end det beløb, der kan forlods afskrives, skal det overskydende beløb  

 indskydes på en investeringsfondskonto på almindelig måde.
 Hvis der er foretaget henlæggelser for tidligere år, kan reglen om, at  

 indskud helt eller delvis kan undlades, ikke anvendes, medmindre der  

 anskaffes aktiver, der både berettiger til forlods afskrivning af de  

 tidligere henlæggelser og af de nye beløb, der undlades indskudt.
 Det skal fremgå af selvangivelsen for det indkomstår, hvori henlæggelsen  

 fradrages, at der er anskaffet forlods afskrivningsberettigede aktiver før  

 udløbet af indskudsfristen.
Selv om der efter § 5, stk. 6, ikke foretages indskud på en konto,  

 behandles det beløb, der fradrages i indkomsten, på samme måde som andre  

 investeringsfondshenlæggelser.
Det betyder f.eks., at  

 efterbeskatningsbestemmelserne mv. i § 10 A anvendes, hvis forudsætningerne  

 for forlods afskrivning bortfalder i tiden fra selvangivelsesfristens udløb  

 og til indkomstårets udløb.
Hvis en skattepligtig, der har anvendt § 5, stk. 6, ikke har anskaffet  

 forlods afskrivningsberettigede aktiver inden den nævnte frist, kan fradrag  

 for henlæggelsen ikke godkendes.
Der er endvidere tale om urigtig  

 selvangivelse, som kan straffes efter skattekontrolloven.
I Told-Skat Nyt 1993.17.801 (TfS 1993, 411) havde en autohandler fået  

 henstand med indgivelse af selvangivelse, men indgav alligevel selvangivelse  

 for sent.
Autohandleren havde foretaget henlæggelser til investeringsfonds  

 uden indskud på særlig konto og havde anskaffet afskrivningsberettigede  

 driftsmidler inden udløbet af henstandsfristen.
De stedlige myndigheder  

 nægtede fradrag for henlæggelse til investeringsfonds med henvisning til, at  

 selvangivelse ikke var rettidig indgivet.
Landsskatteretten fandt, at  

 investeringsfondsloven alene stillede krav om, at der anskaffes  

 afskrivningsberettigede aktiver inden udløbet af fristen for indgivelse af  

 selvangivelse for henlæggelsesåret.
Derimod stiller loven ikke krav om  

 rettidig indgivelse af selvangivelse for det indkomstår, hvori henlæggelsen  

 er fradraget.
Landsskatteretten godkendte herefter fradragene.
E.D.1.4 Oplysningspligten Efter lovens § 13 skal skatteregnskabet for bogførings- og  

 regnskabspligtige indeholde de nødvendige oplysninger til kontrol med  

 foretagne investeringsfondshenlæggelser og anvendelsen af disse.
 For skattepligtige, der fører et regnskab, som efter skattemyndighedernes  

 skøn kan danne grundlag for skatteansættelsen, er det en betingelse for at  

 foretage henlæggelser til investeringsfonds, at regnskaberne er affattet på  

 en sådan måde, at det af disse umiddelbart fremgår, hvorledes de ved  

 indkomstopgørelsen fratrukne henlæggelsesbeløb er beregnet.
 Foretagne investeringsfondshenlæggelser skal i det omfang, de ikke er  

 benyttet eller hævet, opgøres som en særlig passivpost i skatteregnskabet,  

 der dog ikke kan fratrækkes ved formueopgørelsen.
E.D.1.5 Benyttelse af henlæggelsen - IFL §§ 6-8 Kontohaveren er berettiget til at hæve investeringsfondsindskud, når han  

 har indleveret et særligt skema til pengeinstituttet.
På skemaet skal den  

 skattepligtige erklære, at han har anskaffet aktiver, der kan forlods  

 afskrives i overensstemmelse med loven.
Det er kontohaverens ansvar, at  

 betingelserne for at hæve investeringsfondsmidlerne er opfyldt.
Det påhviler pengeinstituttet at påse, at alle rubrikker på skemaet er  

 udfyldt.
Pengeinstituttet må kun udbetale penge fra investeringsfondskontoen,  

 hvis dette krav er opfyldt.
 En henlæggelse til investeringsfond kan benyttes fra og med det  

 indkomstår, der følger efter henlæggelsesåret.
Henlæggelsen skal på den anden side være anvendt i sin helhed inden 6 år  

 efter udløbet af henlæggelsesåret.
Se E.D.1.6.
 Henlæggelse vedrørende et givet indkomstår kan først benyttes, når  

 tidligere henlæggelser er benyttet fuldt ud.
Med denne begrænsning kan den skattepligtige selv bestemme, hvornår han  

 ønsker at benytte en henlæggelse.
Han kan benytte en henlæggelse for et  

 enkelt henlæggelsesår over flere indkomstår, og han kan omvendt benytte  

 henlæggelser for flere henlæggelsesår inden for et enkelt indkomstår.
Hvis den skattepligtige har både investeringsfonds- og etableringskonti,  

 skal etableringskontomidler anvendes til forlods afskrivning, før eventuelle  

 investeringsfondshenlæggelser for samme indkomstår anvendes, jf.
ETBL § 7,  

 stk. 9.
Der kan forekomme tilfælde, hvor et indskud hæves, før  

 ligningsmyndighedernes efterprøvelse af de skattemæssige fradrag for  

 henlæggelserne har fundet sted.
En eventuel nedsættelse af henlæggelsen skal  

 i størst muligt omfang henføres til den del af indskuddet, som endnu ikke er  

 hævet.
I det omfang nedsættelsen kommer til at omfatte den del af indskuddet,  

 som er hævet, formindskes det beløb, der skal forlods afskrives på de  

 pågældende anskaffelsesudgifter tilsvarende.
Se eksemplet i pkt. 26 i  

 skd.cirk. nr. 166 af 29. okt. 1984.
Dispensation Den kommunale skattemyndighed kan forlænge fristen for anvendelsen af  

 henlæggelserne, hvis den skattepligtige dokumenterer, at det skyldes ham  

 utilregnelige årsager, at anvendelse ikke har fundet sted inden fristens  

 udløb.
 Der vil normalt ikke være grundlag for at forlænge fristen, hvis den  

 manglende anvendelse af henlæggelserne skyldes skatteyderens egne forhold,  

 som f.eks. at skatteyderen eller dennes rådgiver har glemt, at de henlagte  

 midler skulle anvendes, eller at der på grund af skrivefejl i regnskab eller  

 lignende er anført forkerte oplysninger om tidspunktet for fristens udløb.
Skyldes den manglende anvendelse ikke skatteyderens egne forhold, kan der  

 indrømmes fristforlængelse, såfremt skatteyderen inden fristens udløb har  

 købt et aktiv, som ikke leveres inden fristens udløb.
Det er dog en  

 forudsætning, at dette skyldes forhold, som skatteyderen ikke har indflydelse  

 på, og som denne heller ikke kunne forudse.
 Benyttelse af en henlæggelse anses ikke at ske ved hævningen af  

 indskuddet, men først ved den forlods afskrivning, der foretages ved  

 regnskabsårets udløb, jf. ØLD af 14. april 1966 (UfR 1966.648). Se dog lsr.  

 1973.79 hvor frigivelse var sket før dødsfaldet, og hvor forlods afskrivning  

 var foretaget i mellemperioden.
E.D.1.5.1 Hvilke anskaffelser berettiger til anvendelse af henlæggelser? -  

 IFL § 3 Benyttelsen af henlæggelserne til forlods afskrivning på et driftsmiddel  

 kan kun ske for det indkomstår, for hvilket skattemæssig afskrivning første  

 gang kan foretages, og henlæggelserne kan kun benyttes til forlods  

 afskrivning på følgende formuegoder:
 a.Maskiner, inventar og lignende driftsmidler, der udelukkende benyttes  

 erhvervsmæssigt, jf. t&s nyt 1991.3.120 (TfS 1990, 523) (ØLD).  

 Anskaffelse af driftsmidler mv., der benyttes både til erhvervsmæssige og til  

 private formål, berettiger ikke til forlods afskrivning.
Forlods afskrivning foretages efter omregning til kontantværdi i henhold til AL § 33 A, jf. bek. nr. 486 af 31. maj 1994. Der skal dog ikke kontantomregnes efter bekendgørelsens § 5, hvis der er hævet  

 investeringsfondsmidler til anskaffelsen før den 9. juni 1994.
 Driftsmidler, hvis levealder ikke overstiger 3 år, eller hvis  

 anskaffelsespris (i 1995) er 8.400 kr. eller derunder berettiger ikke til  

 anvendelse af henlæggelser, hvis den skattepligtige vælger fuldt ud at  

 fradrage anskaffelsessummen i indkomsten for anskaffelsesåret efter AL § 3.  

 Det samme gælder for edb-software og driftsmidler til forsøgs- og  

 forskningsvirksomhed bortset fra driftsmidler, der anvendes til  

 efterforskning af råstoffer.
Biler, som er indregistreret til privat personbefordring eller til  

 udlejning uden fører, kan ikke forlods afskrives.
Der kan dog frigives  

 investeringsfondsmidler til anskaffelse af køreskolevogne, der udelukkende  

 benyttes erhvervsmæssigt.
Se hertil Skatteministeriets kommentar i TfS 1994,  

 304.
b.Skibe til erhvervsmæssigt brug.
Dette gælder dog ikke kontrahering om  

 bygning af et skib, medmindre skibsbygningen er omfattet af § 3 A, stk. 6.
Forlods afskrivning foretages efter omregning til kontantværdi i henhold til AL § 33 A, jf. bek. nr. 486 af 31. maj 1994. Der skal dog ikke kontantomregnes efter bekendgørelsens § 5, hvis der er hævet  

 investeringsfondsmidler til anskaffelsen før den 9. juni 1994.
c.Bygninger, hvorpå skattemæssig afskrivning kan foretages, samt særlige  

 installationer i sådanne bygninger, idet anskaffelsessummen i henhold til AL  

 § 19 A skal omregnes til kontantværdi, se E.C.4. Forlods afskrivning kan ikke  

 ske på særlige installationer i ejendomme, der ikke kan afskrives.
Forlods  

 afskrivning kan ikke ske på bygninger, på hvilke der hviler  

 hjemfaldsforpligtelse eller anden lignende forpligtelse, såfremt de afskrives  

 efter de særlige regler, der kan anvendes i disse tilfælde.  

 Investeringsfondsmidlerne kan således ikke anvendes til forlods afskrivning  

 på bygninger på lejet grund, hvis afskrivning sker over lejeperioden, eller  

 på ombygningsudgifter vedrørende lejede lokaler.
Vælger skatteyderen i disse  

 tilfælde at afskrive efter afskrivningslovens regler (hvor dette er muligt),  

 kan henlæggelserne benyttes til forlods afskrivning.
 d.Dræningsanlæg på jordbrugsbedrifter efter omregning til kontantværdi i  

 henhold til AL § 19 A.
Forlods afskrivning kan også ske på forbedrings- eller ombygningsudgifter,  

 der vedrører de nævnte driftsmidler mv.
Der kan dog ikke forlods afskrives på  

 ombygnings- og forbedringsudgifter vedrørende bygninger, hvis den  

 skattepligtige har valgt at straksafskrive udgiften efter AL § 21, stk. 2-3.
* Det følger af TfS 1995, 753 (LSR), at forlods afskrivning med  

 investeringsfondsmidler frigivet til ét bestemt formål skal foretages  

 forud for al anden afskrivning på samme aktiv, herunder straksafskrivning  

 efter AL § 21, stk. 2-3. * Henlæggelser kan anvendes til forlods afskrivning på de foran under a-d  

 nævnte aktiver, som benyttes til forsøgs- eller forskningsvirksomhed,  

 medmindre der er foretaget straksafskrivning i.h.t.
AL § 3, stk. 1.
Ægtefæller IFL § 3, stk. 5 og 6 Hver ægtefælle kan efter de almindelige regler anvende sine henlæggelser  

 til forlods afskrivning på anskaffelser til sin virksomhed.
Overførsel af aktiver fra en ægtefælles virksomhed til anvendelse i den  

 anden ægtefælles erhvervsvirksomhed anses ikke for en anskaffelse, der giver  

 ret til anvendelse af henlæggelser.
En erhvervsdrivende kunne anvende en  

 henlæggelse til forlods afskrivning på en lagerbygning, der skulle anvendes i  

 hans virksomhed, selv om bygningen tilhørte hans ægtefælle som særeje, skd.  

 40.25 (Skd. 1977, 10).
En ægtefælle, der i væsentligt omfang har deltaget i driften af den anden  

 ægtefælles eller begges erhvervsvirksomhed, jf.
KSL § 25 A, kan anvende sine  

 investeringsfondshenlæggelser til forlods afskrivning på aktiver, der i det  

 pågældende indkomstår anskaffes til den fælles virksomhed, jf. lovens § 3,  

 stk. 6. Se skd.cirk. nr. 166 af 29. okt. 1984, pkt. 48.
 En ægtefælle kan ikke ved overførsel af sin virksomhed til den anden  

 ægtefælle samtidig overføre sine investeringsfondshenlæggelser til denne.
Forlods afskrivning Den forlods afskrivning der foretages, medfører, at afskrivningsgrundlaget  

 for de pågældende aktiver nedsættes med den benyttede henlæggelse.
Forlods  

 afskrivning kan omfatte et formuegodes fulde anskaffelsessum eller en  

 vilkårlig del af denne.
Driftsmidler indgår kun i saldoen med  

 anskaffelsessummen efter fradrag af de benyttede henlæggelser, se eksemplet i  

 pkt. 11 i afskr.cirk. af 22. nov. 1983.
Hvornår kan der afskrives Henlæggelser kan kun benyttes til forlods afskrivning for det indkomstår,  

 hvor skattemæssig afskrivning efter de almindelige regler første gang kan  

 foretages på det pågældende aktiv.
Selskabers benyttelse af  

 investeringsfondshenlæggelser til forlods afskrivning på  

 udlejningsdriftsmidler kan dog kun ske for det indkomstår, hvori anskaffelsen  

 har fundet sted.
For maskiner, inventar og lignende driftsmidler samt for skibe vil  

 leveringsåret almindeligvis være første gang skattemæssig afskrivning kan  

 foretages, jf.
AL § 7, medens det for bygninger og særlige installationer er  

 det år, hvor bygningen eller installationen er erhvervet eller fuldført og  

 taget i brug til et afskrivningsberettiget formål, AL § 22.
* I TfS 1995, 271 havde et selskab fået frigivet investeringsfondsmidler i  

 forbindelse med opførelsen af en nybygning, som skulle anvendes til lager.  

 Året efter opførelsen blev nybygningen udlejet til kontorformål.
Da Vestre  

 Landsret ikke fandt det godtgjort, at bygningen var blevet anvendt til et  

 afskrivningsberettiget formål i det år, hvor investeringsfondshenlæggelserne  

 blev frigivet, var det med rette, at selskabet var blevet efterbeskattet af  

 de frigivne henlæggelser. * Det bemærkes, at der ikke kan anvendes investeringsfondsmidler, når der på  

 et senere tidspunkt inddrages yderligere lokaler under den erhvervsmæssige  

 anvendelse, se skd. 50.180 (Skd. 1979, 65).
 Er der derimod tale om en tidligere erhvervet bygning, der ikke har været  

 benyttet til afskrivningsberettigede formål, men som nu tages i brug til  

 sådanne formål, kan der anvendes investeringsfondsmidler til forlods  

 afskrivning på anskaffelsesudgifterne.
Hvis en bygning er solgt igen i erhvervelsesåret, kan afskrivning ikke  

 foretages, AL § 24, og der er derfor heller ikke mulighed for at benytte  

 investeringsfondshenlæggelser, men den skattepligtige kan eventuelt vælge i  

 stedet at overføre den ikke anvendte henlæggelse på andre forlods  

 afskrivningsberettigede aktiver.
Se E.D.1.8.
Det fremgår af AL § 6, at der ikke kan afskrives på driftsmidler for det  

 indkomstår, hvori virksomheden afhændes eller ophører.
Det følger heraf, at  

 investeringsfondshenlæggelser ikke kan benyttes i ophørsåret.
Hvis en  

 skatteyder afhænder sin virksomhed efter at have hævet sine indskud, skal der  

 derfor foretages efterbeskatning af henlæggelserne.
 Hvis der er hævet investeringsfondsmidler til forlods afskrivning på  

 afholdte ombygningsudgifter, kan beløbet ikke tilbageføres, selv om  

 skatteyderen i stedet ønsker at straksafskrive udgiften efter AL § 21, skd.  

 67.367 (Skd. 1983, 83).
E.D.1.5.2 Begrænset hvem der kan forlods afskrive Som hovedregel kan alle skattepligtige, der har  

 investeringsfondshenlæggelser, anvende disse til forlods afskrivning.
I lovens § 3 A opstilles dog visse begrænsninger i adgangen til forlods  

 afskrivning.
Ifølge § 3 A, stk. 1, udelukkes kommanditister, og ifølge stk. 2  

 udelukkes skattepligtige, der driver selvstændig skibsvirksomhed som  

 bierhverv efter personskattelovens § 4, stk. 1, nr. 10.
 I stk. 3 stilles krav om, at den skattepligtige yder en personlig  

 arbejdsindsats i virksomheden.
Kommanditister IFL § 3A, stk. 1 Kommanditister kan ikke benytte deres henlæggelser til investeringsfonds  

 til forlods afskrivning på aktiver, der er omfattet af deres virksomhed som  

 kommanditist.
Reglen gælder alene forlods afskrivning.
Kommanditisten kan således  

 foretage ordinære afskrivninger og forskudsafskrivninger på aktiver, der er  

 omfattet af anparten inden for de rammer, der gælder for en kommanditists  

 fradragsmuligheder jf.
E.F.2.
 Den her omtalte begrænsning gælder ikke interessenter eller deltagere i  

 virksomheder, der er organiseret som et partrederi, eller i andre tilfælde,  

 hvor der hæftes personligt (omend pro rata), skd. 55.296. Dette gælder også,  

 selv om hæftelsen over for visse kreditorer er begrænset.
Krav om personlig arbejdsindsats, IFL § 3A, stk. 3 Henlæggelser kan kun anvendes til forlods afskrivning, når den  

 skattepligtige deltager i driften af virksomheden i ikke uvæsentligt omfang.
 Kravet om en ikke uvæsentlig arbejdsindsats skal være opfyldt for det  

 indkomstår, hvori en henlæggelse anvendes til forlods afskrivning, og for det  

 følgende indkomstår.
Afgørelsen af, om arbejdskravet er opfyldt, må bero på en konkret  

 bedømmelse af samtlige omstændigheder i det enkelte tilfælde.
Ved denne  

 afgørelse kan man som en vejledende norm lægge vægt på, om arbejdsindsatsen  

 udgør mindst 50 timer månedligt.
Kravet om en aktiv arbejdsindsats gælder også ved anskaffelse af fast  

 ejendom.
Består virksomheden alene i udlejning af en afskrivningsberettiget  

 ejendom eller afskrivningsberettigede driftsmidler, vil der normalt være tale  

 om en så passiv form for virksomhed, at arbejdskravet ikke kan være opfyldt.
* I TfS 1995, 12 fandt Landsskatteretten, at arbejdskravet ikke var  

 opfyldt, da skatteyderens arbejdsindsats hovedsagelig havde stået i  

 forbindelse med etablering og renovering af udlejningsvirksomheden (en  

 landbrugsejendom), og da det ikke var godtgjort, at han havde deltaget i  

 væsentligt omfang i ejendommens løbende drift. * Landsskatteretten fandt i en sag, der vedrørte en skattepligtig, der som  

 sin væsentligste beskæftigelse havde aktiviteter vedrørende fast ejendom  

 bl.a. bortforpagtning og udleje og som til opførelse af en fabriksejendom  

 ville anvende investeringsfondsmidler, at fabriksejendommen måtte anses for  

 en særskilt virksomhed, og arbejdstidskravet skulle derfor vurderes alene i  

 forhold hertil.
Kravet ansås ikke for opfyldt for denne ejendom, t&s nyt  

 1991.9.478 (TfS 1991, 213).
En skatteyder, der drev landbrug, havde anvendt  

 investeringsfondshenlæggelser til forlods afskrivning på en vindmølle.
Hele  

 vindmøllens strømforbrug leveredes til et højspændingsværk, og der blev  

 således hverken aftaget strøm til privat eller erhvervsmæssigt forbrug af  

 ejeren.
Landsskatteretten fandt efter en konkret vurdering, at der forelå  

 flere personlige virksomheder, der dog efter omstændighederne, herunder at  

 det var den samme ejer, der drev såvel landbrugsvirksomheden som  

 vindmøllevirksomheden, kunne anses som én erhvervsmæssig enhed.
Heraf  

 fulgte, at kravet om en ikke uvæsentlig arbejdsindsats var opfyldt i en af  

 virksomhederne eller dog i alt for begge aktivitetsområder, og retten fandt,  

 at betingelserne for anvendelse af investeringsfondshenlæggelser var opfyldt,  

 Told-Skat Nyt 1993.1.40 (TfS 1992, 579). Med hensyn til sondringen mellem  

 én og flere virksomheder, se skd.cirk. pkt. 39 og E.I.3.1.1.
Kravet om en aktiv indsats betyder normalt, at den skattepligtige skal yde  

 en arbejdsindsats på 12x50 timer, i alt 600 timer om året.
Er der tale om en  

 virksomhed, der er i drift hele året, og hvori den skattepligtige udøver en  

 personlig arbejdsindsats, kan arbejdskravet anses for opfyldt, selv om der i  

 perioder af året kun ydes en ringe arbejdsindsats.
Dette gælder f.eks.  

 korndyrkende landbrug og planteskoler.
Er der tale om en sæsonbetonet  

 virksomhed, der kun er i drift f.eks. 3 måneder om året, vil den  

 skattepligtige opfylde arbejdskravet, såfremt arbejdsindsatsen er på mindst  

 50 timer månedligt i de 3 måneder, sæsonen varer, i alt 150 timer.
Når der er tale om en fælles virksomhed, skal arbejdskravet være opfyldt  

 af de personlige ejere, der ønsker at forlods afskrive.
Det er ikke  

 tilstrækkeligt, at andre ejere deltager aktivt i virksomheden.
På den anden  

 side er det ikke til hinder for anvendelse af investeringsfondsmidler for en  

 af ejerne, at andre af ejerne ikke opfylder arbejdskravet.
Ægtefæller Når ægtefæller driver en virksomhed i fællesskab, og når den ene ægtefælle  

 deltager i den anden ægtefælles virksomhed, er det tilstrækkeligt, at  

 ægtefællerne tilsammen opfylder arbejdskravet.
Uarbejdsdygtighed Ved uarbejdsdygtighed som følge af alvorlig sygdom eller invaliditet, der  

 indtræffer efter, at midler er hævet og anvendt til forlods afskrivning,  

 bortfalder arbejdskravet for resten af perioden.
Hvis en virksomhed drives af  

 ægtefæller i forening, bortfalder arbejdskravet for dem begge, hvis blot en  

 af ægtefællerne bliver uarbejdsdygtig.
På samme måde bortfalder kravet om  

 personlig arbejdsindsats ved død, konkurs eller virksomhedsophør.
 Viser det sig, at kravet om en personlig arbejdsindsats ikke opfyldes,  

 således at der ikke kan forlods afskrives, skal der efterbeskattes mv. efter  

 § 10 A, se E.D.1.8.
Bornholmerordning De særlige regler, hvorefter arbejdskravet var ophævet ved anskaffelse  

 afskrivningsberettigede bygninger mv. i Bornholms Amtskommune, er ikke  

 længere gældende.
Se LV 1994, afsnit E.D.1.5.2.
E.D.1.6 Ubenyttede henlæggelser I visse tilfælde skal ubenyttede henlæggelser medregnes i  

 indkomstopgørelsen.
E.D.1.6.1 6 års-reglen, IFL § 9 Er en foretaget investeringsfondshenlæggelse ikke - eller ikke fuldt ud -  

 benyttet til forlods afskrivning inden 6 år efter udløbet af  

 henlæggelsesåret, medregnes det ikke anvendte beløb i den skattepligtige  

 indkomst for henlæggelsesåret med tillæg af 5 pct. for hvert år fra  

 henlæggelsesårets udløb og indtil udløbet af det år, hvori fristen udløber.  

 Om beregningen af fristen i forbindelse med en omlægning af regnskabsår, se  

 lsr. 1972.82.
Evt. hævning før tiden IFL § 9, stk. 2 En investeringsfondshenlæggelse, der ikke anvendes som nævnt i § 3, stk.  

 1, kan hæves mod efterbeskatning, selv om 6-års fristen ikke er udløbet.
 Når en investeringsfondshenlæggelse ophæves og efterbeskattes inden  

 fristens udløb, skal den medregnes i den skattepligtige indkomst for  

 henlæggelsesåret med tillæg af 5 pct. for hvert år fra udløbet af  

 henlæggelsesåret og indtil udløbet af det indkomstår, hvori beløbet hæves.  

 Henlæggelsen og procenttillægget medregnes i den personlige indkomst for  

 henlæggelsesåret.
 Om ophævelse i utide, se skd.cirk. nr. 172 af 13. sept. 1990.
E.D.1.6.2 Død, konkurs, ophør eller afhændelse - IFL § 10, stk. 1 Ved den skattepligtiges død eller konkurs, eller hvis erhvervsvirksomheden  

 ophører eller afhændes, foretages der efterbeskatning af ikke anvendte  

 henlæggelser.
Det sker ved forhøjelse af den skattepligtige personlige  

 indkomst for henlæggelsesårene.
 Da benyttelse af en henlæggelse først anses for sket, når der ved  

 indkomstårets udløb er foretaget forlods afskrivning, skal alle henlæggelser,  

 der ikke var benyttet ved begyndelsen af døds-, konkurs-, ophørs- eller  

 salgsåret, herunder henlæggelser, der er hævet i anledning af anskaffelser i  

 løbet af det pågældende indkomstår, efterbeskattes, jf. lsr. 1971.165 og  

 1972.83.
 Efterbeskatningen skal dog ikke omfatte de før dødsfaldet hævede  

 henlæggelser, som er benyttet til forlods afskrivning med virkning for en  

 eventuel afsluttende ansættelse for afdøde, lsr. 1973.79.
Hvis en skattepligtig driver flere virksomheder, skal efterbeskatning kun  

 finde sted, når den pågældende afhænder eller ophører med samtlige  

 virksomheder (se evt.
E.I.3.1.1).
Med ophør af erhvervsvirksomhed sidestilles ophør af den fulde skattepligt  

 efter KSL § 1 eller den begrænsede skattepligt af erhvervsvirksomhed efter  

 KSL § 2, stk. 1, litra d eller e.
Afløses den fulde skattepligt af begrænset  

 skattepligt af erhvervsvirksomhed efter denne bestemmelse, anses det ikke for  

 ophør af erhvervsvirksomhed.
Det samme gælder, hvis den begrænsede  

 skattepligt af erhvervsvirksomhed afløses af fuld skattepligt.
Ophør af  

 skattepligten for et selskab, en forening eller fond, der er omfattet af SSL  

 § 1 eller 2, litra a eller b, for så vidt angår erhvervsmæssig virksomhed,  

 eller § 1 i fondsbeskatningsloven sidestilles også med ophør af  

 erhvervsvirksomhed, jf. lov nr. 306 af 25. maj 1987.
Ved efterbeskatningen tillægges henlæggelserne 5 pct. for hvert år  

 (indkomstår) fra udløbet af henlæggelsesårene og indtil udløbet af døds-,  

 konkurs-, ophørs-, afhændelses- eller likvidationsåret.
Se eksemplet i skd.  

 cirk. pkt. 53 (cirkulære nr. 166 af 29/10 1984, pkt. 53). Ved beregning af 5  

 pct.-tillægget i forbindelse med afsluttende ansættelse for et selskab skal  

 den ekstraordinære skatteansættelse, hvad enten den omfatter en periode på  

 over eller under 12 mdr., behandles som ét indkomstår, SKAT 1988.1.49  

 (TfS 1988, 17).
 Investeringsfondshenlæggelser, der efterbeskattes i medfør af lovens § 10,  

 stk. 1, kan ikke anses for overskud af virksomhed, som kan danne grundlag for  

 overførsel til medarbejdende ægtefælle efter kildeskattelovens § 25 A.
Ophør og salg, IFL § 10, stk. 2 Hvis erhvervsvirksomheden afhændes eller ophører, kan henlæggelsen  

 opretholdes på de oprindelige vilkår, hvis den skattepligtige inden 2 år  

 efter afhændelsen eller ophøret overtager en anden virksomhed.
 2 års fristen anses for at løbe fra datoen for underskriften af  

 stiftelsesdokumentet, når et personligt firma omdannes til et selskab, selv  

 om omdannelsen eventuelt har virkning fra en tidligere dato, jf. lsr.  

 1982.54.
 I lsr. 1983.42 fandt Landsskatteretten, at det forhold, at klageren ved  

 afhændelse af sin radioforretning havde beholdt en debitorportefølje i form  

 af kontraktdebitorer, ikke kunne bevirke, at han kunne anses for at have  

 fortsat den selvstændige virksomhed, hvorfor det var med rette, at de ikke  

 anvendte investeringsfondshenlæggelser blev efterbeskattet.
 En fisker, der i 1978 var ophørt med at drive selvstændig virksomhed som  

 interessent, og samme år havde overtaget en fiskekutter, der var udlejet til  

 en søn, således at lejevederlaget alene bestod i, at denne afholdt udgifterne  

 til kutterens vedligeholdelse, kunne ikke anses for at have fortsat den  

 selvstændige virksomhed, hvorfor det var med rette, at de ikke anvendte  

 investeringsfondshenlæggelser blev efterbeskattet i medfør af  

 investeringsfondslovens § 10, stk. 2, lsr. 1983.123.
Ophør af skattepligt, IFL § 10, stk. 3 Ophører skattepligten for en person eller et selskab, en forening eller  

 fond mv., kan henlæggelsen opretholdes på de oprindelige vilkår, hvis  

 personen, selskabet, foreningen eller fonden inden 2 år efter  

 skattepligtsophøret på ny bliver fuldt skattepligtig eller begrænset  

 skattepligtig af erhvervsvirksomhed.
Dødsfald, IFL § 10, stk. 4 Når den skattepligtige afgår ved døden, kan henlæggelsen overtages af  

 ægtefællen på de for afdøde gældende betingelser.
Ved skifte skal  

 overtagelsen senest ske ved indgivelse af boopgørelsen.
 På samme måde kan højst én arving efter afdøde overtage  

 henlæggelsen.
Overtagelse af investeringsfondshenlæggelser sker på de betingelser, der  

 gjaldt for afdøde.
Eventuel efterbeskatning i henhold til  

 investeringsfondslovens § 10, stk. 1 eller 2, vil derfor finde sted på  

 grundlag af afdødes skattepligtige indkomst for de år, hvori henlæggelserne  

 er foretaget.
E.D.1.7 Ulovlige dispositioner, IFL § 11 Efter straffebestemmelserne i § 11 kan en skattepligtig straffes med bøde,  

 hvis vedkommende forsætligt eller groft uagtsomt afgiver urigtige eller  

 vildledende oplysninger i det skema, der indleveres i pengeinstituttet i  

 forbindelse med en hævning.
Hvis overtrædelsen begås med forsæt til  

 skatteunddragelse, kan der straffes med bøde, hæfte eller fængsel i indtil 2  

 år.
Straffebestemmelserne kan anvendes, hvis en skattepligtig hæver beløb på  

 en konto uden at have anskaffet et aktiv, som kan forlods afskrives med den  

 tilsvarende henlæggelse.
Bestemmelsen kan endvidere anvendes, hvis den  

 skattepligtige anvender det hævede beløb til klart ikke-forlods  

 afskrivningsberettigede formål i modstrid med oplysningerne på det  

 indleverede hæveskema.
E.D.1.8 Når indskud hæves med urette - IFL § 10A Hvis en skattepligtig hæver beløb på en investeringsfondskonto, og det  

 viser sig, at der ikke kan forlods afskrives, skal de ikke anvendte  

 henlæggelser efterbeskattes efter lovens § 10 A.
Der skal også ske efterbeskatning, hvis kun en del af den henlæggelse, der  

 svarer til det hævede indskud, kan forlods afskrives.
Det kan f.eks.  

 forekomme, hvis afskrivningsgrundlaget nedsættes ved ligningen.
I så fald  

 skal kun den del af henlæggelsen, der ikke kan forlods afskrives,  

 efterbeskattes.
Et selskab havde p.g.a. misforståelser hævet investeringsfondsmidler, som  

 oversteg anskaffelsessummen for aktiver, der berettigede til forlods  

 afskrivning.
Selskabet anmodede derfor Ligningsrådet om tilladelse til  

 retablering af investeringsfondskontiene.
Ligningsrådet var enig med den  

 kommunale skattemyndighed i, at der ikke er hjemmel til retablering, og  

 vedtog ikke at imødekomme anmodningen, Told-Skat Nyt 1993.8.389 (TfS 1993,  

 224) Efterbeskatningen sker gennem en forhøjelse af den skattepligtige  

 indkomst for henlæggelsesåret.
Forhøjelsen udgør den foretagne henlæggelse  

 eller den del af denne, der ikke anvendes til forlods afskrivning, samt 5  

 pct. tillæg pr. år fra henlæggelsesårets udløb, og indtil udløbet af det  

 indkomstår, hvori de indskudte beløb er hævet.
Der regnes kun med hele år.
 Se eksemplet i skd.cirk. pkt. 59.
 I de tilfælde, hvor der ved efterbeskatning bliver tale om restskat,  

 tillægges restskatten et procenttillæg på 7 eller 8 pct. efter  

 kildeskattelovens § 61. Reglerne i kildeskattelovens § 62 A, stk. 2, om  

 nedsættelse eller bortfald af overskydende skat finder ligeledes anvendelse.  

 Hvis de opgjorte skatteefterkrav ikke betales rettidigt, skal der betales  

 morarenter efter de sædvanlige regler.
Overførsel af forlods afskrivning til andre aktiver Den skattepligtige har dog efter lovens § 10 A, stk. 2, mulighed for at  

 undgå efterbeskatning ved at foretage forlods afskrivning på andre aktiver,  

 der berettiger til forlods afskrivning efter investeringsfondsloven.
Det er  

 en forudsætning, at forlods afskrivning foretages senest i det indkomstår,  

 der følger efter det indkomstår, hvori midlerne er hævet.
Bortset herfra  

 gælder der ingen særlige tidsfrister.
Hvis en skattepligtig således får  

 afvist en forlods afskrivning ved ligningen for indkomståret 1995, kan den  

 pågældende vælge at overføre den ikke-anvendte henlæggelse til forlods  

 afskrivning på andre aktiver senest for indkomståret 1996. Overførslen kan  

 foretages inden for skattestyrelseslovens frister for ændring af ansættelser  

 for tidligere indkomstår.
Hvis en skattepligtig, der har valgt at overføre forlods afskrivninger til  

 andre aktiver, som opfylder betingelserne efter investeringsfondsloven,  

 alligevel ikke anskaffer sådanne aktiver, skal der efter lovens § 10 A, stk.  

 3, ske efterbeskatning.
I så fald skal tillæg beregnes til udløbet af det  

 indkomstår, der følger efter det år, hvori beløbet er hævet.
Anskaffes der  

 aktiver, der berettiger til forlods afskrivning efter investeringsfondslovens  

 skal den ikke-anvendte henlæggelse benyttes til forlods afskrivning på disse  

 aktiver, indtil hele henlæggelsen er anvendt.
 Se eksemplet i skd.cirk. pkt. 60.
E.D.2 Etableringskonto Reglerne om etableringskonti findes i lovbekendtgørelse nr. 921 af 2.  

 december 1993 som ændret ved lov nr. 914 af 8. december 1993. Reglerne  

 omtales i skd.cirk. nr. 167 af 30. okt. 1984.
 Til loven knytter sig bek.nr. 23 af 11. jan. 1989 om indskud på  

 etableringskonto, bekendtgørelse nr. 514 af 16. juni 1994 om henlæggelse af  

 visse beføjelser til de kommunale skattemyndigheder, told- og  

 skatteregionerne, Told- og Skattestyrelsen m.fl.  

 (Klageafkortningsbekendtgørelsen) samt bek.nr. 390 af 21.juni 1993.
E.D.2.1 Hvem kan foretage indskud Indskud på etableringskonto kan foretages af fuldt skattepligtige  

 personer, som ikke er fyldt 40 år ved indkomstårets udgang, og som har haft  

 lønindtægt i løbet af indkomståret.
Indskuddet fradrages ved opgørelsen af  

 den skattepligtige indkomst.
Der kan foretages indskud på etableringskonto, selv om den skattepligtige  

 - foruden lønindtægten - har indtægt ved selvstændig erhvervsvirksomhed.
I  

 disse tilfælde kan der i samme indkomstår desuden henlægges til  

 investeringsfond.
Fradrag for indskud på etableringskonto kan dog ikke opnås i  

 etableringsåret, jf. lsr. 1979.45 samt skd. 57.202 (UfR 1980, 1071) (VLD), og  

 heller ikke i de følgende indkomstår, hvori beløb indskudt før etableringen  

 endnu ikke er hævet fuldt ud, jf.
ETBL § 1, stk. 3. Om ægtefællers  

 etablering, se E.D.2.7.
En lønmodtager, der bliver selvstændig erhvervsdrivende og i forbindelse  

 hermed får tilladelse til at omlægge sit regnskabsår, kan på grund af  

 bestemmelsen i lovens § 1, stk. 3 ikke med fradragsmæssig virkning indskyde  

 på en etableringskonto for omlægningsåret.
En lønmodtager etablerede sig den  

 1. okt. ved at indtræde i et interessentskab og fik derfor omlagt sit  

 regnskabsår fra kalenderåret til perioden 1. okt.- 30. sept.
Han indskød  

 60.000 kr. på en etableringskonto på grundlag af sin lønindtægt i tiden 1.  

 jan. - 30. sept., men Landsskatteretten nægtede ham fradrag for de foretagne  

 indskud, idet han ellers ville have opnået en gunstigere stilling end den  

 skatteyder, der bliver selvstændig erhvervsdrivende uden at få omlagt sit  

 regnskabsår (og som ikke kan få skattemæssigt fradrag for sit indskud på  

 etableringskonto i etableringsåret), jf. lsr. 1981.44.
 En skatteyder, der havde lønindtægt i Norge og kun renteindtægt i Danmark,  

 kunne fradrage indskud på etableringskonto fuldt ud i den danske  

 renteindtægt, lsr. 1984.173 (TfS 1984, 370).
E.D.2.2 Beregning af indskuddet Indskuddet for et indkomstår skal udgøre mindst 5.000 kr. og kan højest  

 udgøre 25 pct. af indskyderens nettolønindtægt i indkomståret, dog kan der  

 altid indskydes 50.000 kr. af nettolønindtægten.
Til lønindtægten henregnes den kontante løn og beløb, der af  

 arbejdsgiveren er ydet som godtgørelse for udgifter, der påføres  

 lønmodtageren som følge af arbejdet, herunder udgifter til rejse, ophold og  

 fortæring under rejser. § 5 d-ydelser samt skattefri rejse- og  

 befordringsgodtgørelse efter Ligningsrådets satser, jf.
LL § 9, stk. 5, 2.  

 pkt., skal dog ikke medregnes, jf. etableringskontolovens § 3, stk. 1.  

 Naturalgoder, som fri kost og logi, bil til rådighed o.lign., som  

 lønmodtageren har modtaget i kraft af arbejdsforholdet, medregnes i  

 lønindtægten med den skattemæssige værdi.
Også værnepligtsløn og  

 døgnplejevederlag (kun plejelønnen, ikke omkostningsgodtgørelsen) kan danne  

 grundlag for indskud.
 Til »lønindtægten« medregnes ikke arbejdsløshedsdagpenge og  

 sygedagpenge, bortset fra sygedagpenge i »arbejdsgiverperioden«,  

 lsr. 1981.153.
 Honorar og diæter, som modtages ved siden af lønindtægt kan ikke betragtes  

 som lønindtægt i etableringskontolovens forstand.
 Erstatning for tabt arbejdsfortjeneste efter et færdselsuheld kan ikke  

 medtages i beregningsgrundlaget for indskud på etableringskonto.
 Bidrag til pensionsordninger, som består i ansættelsesforholdet, og som  

 omfattes af bortseelsesretten efter PBL § 19, medregnes ikke til  

 nettolønindtægten.
 Bidrag til privattegnede pensionsordninger omfattet af PBL kap. 1 samt  

 bidrag til pensioner omfattet af PBL afsnit II skal ikke fratrækkes ved  

 opgørelsen af nettolønindtægten.
 Bidrag efter lov om arbejdsmarkedsfonde medregnes ikke ved opgørelsen af  

 nettolønindtægten.
Ved beregning af nettolønindtægten fratrækkes beløb, der er  

 fradragsberettigede efter reglerne i LL §§ 9-9 D.
Derimod skal udgifter til  

 faglige kontingenter ikke fradrages.
Har den skattepligtige foretaget forskudsafskrivning på et kontraheret  

 skib, skal det beregnede indskud nedsættes med forskudsafskrivningens beløb,  

 jf.
ETBL § 3, stk. 2. Henlægger den skattepligtige samtidig til  

 investeringsfond kan han dog i stedet vælge afkortning i denne henlæggelse,  

 SKAT 1986.5.338 (TfS 1986, 314). (lsr.).
 Hvis selvangivelsen ikke godtages, men der sker en forhøjelse af den  

 selvangivne nettolønindtægt, kan indskuddet ikke forhøjes tilsvarende.  

 Derimod medfører en nedsættelse af den selvangivne indkomst reduktion af  

 indskuddet i det omfang, den påvirker størrelsen af nettolønindtægten.
E.D.2.3 Indskud på særlig konto Hele det beløb, der ønskes fradrag for, skal indskydes på kontoen.
Se dog  

 E.D.2.4 om eventuelt fradrag uden indskud.
Indskuddet skal foretages i dansk  

 bank, sparekasse eller andelskasse.
Kontoen skal betegnes  

 "Etableringskonto" og skal bære påtegning om den skattepligtiges  

 navn, adresse og CPR.-nr.
Etableringskontomidler kan placeres på en  

 gevinstopsparingskonto forudsat, at der kun henstår etableringskontomidler på  

 kontoen, jf.
Told- og Skattestyrelsens afgørelse af 8. maj 1992 (Told-Skat  

 Nyt 1992.12.353 (TfS 1992, 312)).
 Skatteyderen kan vælge at indskyde fremmed valuta på kontoen.
Der kan kun oprettes én konto for hvert indskudsår, men konti fra  

 forskellige indskudsår behøver ikke være oprettet i samme pengeinstitut.
Der  

 kan foretages indskud for flere indskudsår på samme konto, hvis det klart  

 fremgår, hvilke indskudsår de enkelte indskud vedrører.
 Hvis en skatteyder har foretaget indskud på etableringskonto i to  

 forskellige pengeinstitutter for samme indskudsår, kan der indrømmes  

 skattemæssigt fradrag for de pågældende indskud på betingelse af, at det  

 sidst foretagne indskud flyttes til det pengeinstitut, hvor det første  

 indskud er foretaget.
 I øvrigt kan en etableringskonto frit overføres fra et pengeinstitut til  

 et andet.
Indskudsåret Fradrag for et givet indkomstår gives for indskud, foretaget i tiden fra  

 den 16. maj i indkomståret (fradragsåret) til den nærmeste efterfølgende 15.  

 maj (indskudsåret).
 Når den skattepligtige er tilflyttet fra udlandet, kan indskud kun  

 fradrages, hvis indskuddet er foretaget inden for skattepligtsperioden.
En bevilget forlængelse af fristen for indgivelse af selvangivelse  

 medfører ikke forlængelse af fristen for indskud.
Der kan ikke dispenseres  

 fra indskudsfristen.
Renter og indestående Renter, der tilskrives en etableringskonto, skal medregnes ved opgørelsen  

 af kontohaverens skattepligtige indkomst (kapitalindkomst). Renterne kan  

 hæves efter de af vedkommende pengeinstitut fastsatte regler.
Renterne er  

 indkomstskattepligtige, hvad enten de hæves eller ikke.
Renter, der henstår  

 på en konto, bliver ikke automatisk betragtet som indskud og giver derfor  

 ikke fradrag i indkomsten.
 Det på kontoen indestående beløb skal medregnes ved opgørelsen af  

 kontohaverens skattepligtige formue.
 Hvis der er indskudt fremmed valuta på kontoen, behandles kursudsving  

 efter de almindelige regler i KGL, ligesom kursudsving påvirker den  

 skattepligtige formue.
E.D.2.4 Fradrag uden indskud Indskud kan helt eller delvis undlades, når etablering finder sted i  

 perioden 1. jan. til 15. maj i året efter det år, hvori fradrag for  

 etableringsindskud foretages, idet det forudsættes, at forlods afskrivning  

 sker i det indkomstår, der følger efter fradragsåret, jf.
ETBL § 4, stk. 2.
 Indskud kan således undlades for indkomståret 1995, når der sker  

 etablering i perioden 1. jan. 1996 til 15. maj 1996, og betingelserne for at  

 hæve indskud af samme størrelse til forlods afskrivning i indkomståret 1996  

 er opfyldt.
I Told-Skat Nyt 1993.17.800 (TfS 1993, 410) havde en skatteyder foretaget  

 fradrag uden indskud på etableringskonto, fordi han inden indskudsårets udløb  

 den 15. maj havde etableret selvstændig erhvervsvirksomhed.  

 Skattemyndighederne nægtede fradrag, da skatteyderen ikke ved rettidig  

 indgivelse af selvangivelse eller på anden måde havde meddelt, at etablering  

 var sket.
Landsskatteretten fandt, at der ikke var hjemmel hertil, og  

 fradraget godkendtes.
 Såfremt der er foretaget indskud for tidligere år, kan reglen kun  

 anvendes, hvis der anskaffes aktiver, der berettiger til forlods afskrivning  

 af såvel de tidligere foretagne indskud som de nye beløb, der undlades  

 indskudt.
Hvis en skattepligtig, der har anvendt den her omtalte regel, ikke har  

 anskaffet forlods afskrivningsberettigede aktiver inden den nævnte frist, kan  

 fradraget ikke godkendes.
Der er endvidere tale om urigtig selvangivelse, som  

 kan straffes efter skattekontrolloven.
 Selv om der efter denne bestemmelse ikke foretages indskud på en konto,  

 behandles det beløb, der fradrages i indkomsten, på samme måde som indskud.  

 Det betyder f.eks. at efterbeskatningsbestemmelserne mv. i lovens § 11A  

 anvendes, hvis forudsætningerne for forlods afskrivningen bortfalder i tiden  

 efter indskudsårets udløb.
E.D.2.5 Benyttelse ved etablering Etablering skal efter ETBL § 8, stk. 1, være sket inden 10 år efter  

 udløbet af fradragsåret.
Er kontohaveren ikke fyldt 40 år på dette tidspunkt,  

 forlænges fristen til udgangen af det år, hvori dette sker.
Efter lovens § 8, stk. 2, kan fristen forlænges, hvis kontohaveren  

 dokumenterer, at det skyldes ham utilregnelige årsager, at etablering ikke  

 har fundet sted inden fristens udløb.
Adgangen til at forlænge fristen er  

 henlagt til de kommunale skattemyndigheder.
 Der vil normalt ikke være grundlag for at forlænge fristen, hvis  

 forsinkelsen skyldes kontohaverens egne forhold, f.eks. fordi kontohaveren  

 eller dennes rådgiver har glemt, at de indskudte midler skulle anvendes,  

 eller fordi der på grund af skrivefejl i regnskab eller lignende er anført  

 forkerte oplysninger om tidspunktet for fristens udløb.
Skyldes forsinkelsen ikke kontohaverens egne forhold, kan der indrømmes  

 fristforlængelse, såfremt kontohaveren inden fristens udløb har købt et  

 aktiv, som ikke leveres inden fristens udløb.
Det er dog en forudsætning, at  

 forsinkelsen skyldes forhold, som kontohaveren ikke har indflydelse på, og  

 som denne heller ikke kunne forudse.
Er etablering sket, skal indskuddene benyttes i etableringsåret eller de  

 to følgende indkomstår.
Der gælder derimod ingen frist for, hvornår  

 indskuddet tidligst kan benyttes.
Hvis betingelserne for hævning af  

 indskuddet er opfyldt, kan benyttelse derfor ske allerede året efter, at  

 indskuddet er fratrukket ved indkomstopgørelsen.
Indskud foretaget senest den  

 15. maj 1996 for indkomståret 1995 kan anvendes til etablering fra og med den  

 1. jan. 1996.
Det er en betingelse for at hæve indskud, at der er sket etablering af  

 selvstændig erhvervsvirksomhed her i landet.
Det kræves, at der efter  

 »etableringen« er tale om en egentlig erhvervsmæssig virksomhed.  

 Indskud kan hæves ved etablering af en virksomhed, der agtes drevet af  

 kontohaveren eller af dennes ægtefælle eller af begge ægtefæller i forening,  

 jf.
E.D.2.7.
De særlige regler ved etablering af selvstændig erhvervsvirksomhed i  

 Bornholms Amtskommune er ikke længere gældende.
Se LV 1994, afsnit E.D.2.5.4.
E.D.2.5.1 Hvad forstås ved etablering Det er udtrykkeligt fastsat i loven, hvad der i denne forbindelse skal  

 forstås ved etablering.
Herefter anses etablering af selvstændig virksomhed  

 at have fundet sted, når den samlede anskaffelsessum for de til brug for  

 virksomheden anskaffede formuegoder overstiger et grundbeløb på 125.900 kr.  

 Beløbet reguleres efter personskattelovens § 20, og for 1995 er beløbsgrænsen  

 * 156.800 kr.
For indskud på etableringskonto, der er foretaget inden den 17. maj 1983,  

 er beløbsgrænsen 30.000 kr., jfr.
ETBL § 5, stk. 4.
Den selvstændige virksomhed kan enten være en virksomhed, som kontohaveren  

 selv starter, eller en bestående virksomhed, som han overtager.
Etablering  

 foreligger også, hvis en mindre bivirksomhed, som skatteyderen hidtil havde  

 drevet, nu udvides, således at anskaffelsessummen for virksomhedens aktiver  

 kommer op over beløbsgrænsen på 125.900 kr. (reguleret). Om anskaffelse af  

 kommanditanparter, se E.D.2.5.4.
 Køb af en landbrugsejendom, hvorfra skatteyderen hidtil havde drevet  

 virksomhed med animalsk produktion i lejede stalde, er anset for etablering  

 af ny virksomhed.
 Ved opgørelsen af anskaffelsessummen skal der ikke ske fradrag af gæld,  

 f.eks. prioritetsgæld, der hviler på det pågældende formuegode.
Formuegoder, der er anskaffet tidligere end 3 år før begyndelsen af  

 »etableringsåret«, dvs. det indkomstår, hvori etableringsbeløbet  

 når op over 125.900 kr. (reguleret), kan ikke medregnes ved opgørelsen af  

 anskaffelsessummen.
Formuegoder, som er afhændet eller udskilt af driften før  

 etableringsårets begyndelse, kan heller ikke medregnes i anskaffelsessummen.
De formuegoder, der kan medregnes ved beregningen af etableringsbeløbet,  

 er først og fremmest de aktiver, hvorpå der kan foretages forlods afskrivning  

 med etableringskontomidler, jf.
E.D.2.6. Herudover kan medregnes småaktiver  

 og driftsmidler, hvis levealder ikke overstiger 3 år, uanset om de vælges  

 fradraget eller afskrevet.
Ligeledes kan medregnes edb-software samt  

 driftsmidler til forsøgs- og forskningsvirksomhed bortset fra driftsmidler,  

 der anvendes til efterforskning af råstoffer.
Blandede driftsmidler kan  

 medregnes med en til den forventede erhvervsmæssige benyttelse svarende del  

 af anskaffelsessummen.
En ejendom, der skal anvendes til skatteyderens erhvervsvirksomhed kan  

 medregnes, uanset om bygningen er afskrivningsberettiget.
Benyttes ejendommen  

 delvis til private formål, kan kun en forholdsmæssig del af  

 anskaffelsessummen medregnes.
For afskrivningsberettigede bygninger og særlige installationer i sådanne  

 bygninger, anskaffet den 1. jan. 1982 eller senere, er det ifølge ETBL § 5,  

 stk. 2, anskaffelsessummens kontantværdi, der skal medregnes (jf.
AL § 19 A,  

 se E.C.4.1.9).
Endvidere kan medregnes værdien af det varelager, der er anskaffet ved  

 etableringen.
Kontohaveren er berettiget til i stedet at medregne værdien af  

 varelageret ved etableringsårets udgang opgjort til fakturapris eller  

 dagspris.
Værdien ved indkomstårets udløb skal medregnes i  

 etableringsbeløbet, hvis dette herved når op over 125.900 kr. (reguleret).
Selv om anskaffelsessummen for udbyttekontrakter ikke kan forlods  

 afskrives, kan disse anskaffelsessummer dog fortsat medregnes ved beregningen  

 af etableringsbeløbet.
Det samme gælder anskaffelsessummen for de biler, der  

 ikke kan forlods afskrives (biler, der er indregistreret til privat  

 personbefordring eller til udlejning uden fører).
 Et fastsat depositum i en forpagtningskontrakt kan ikke medregnes som  

 anskaffelsessum i henhold til lovens § 5, stk. 2.
E.D.2.5.2 Etableringstidspunktet Det forhold, at en skatteyder har anskaffet erhvervsaktiver for over 125.900 kr. (reguleret), berettiger ikke skattemyndighederne til at anse  

 den pågældende for etableret, hvis han ikke selv ønsker at anse sig for  

 etableret med disse aktiver, lsr. 1973.84.
 På den anden side kan skatteyderen dog ikke, når han har anskaffet  

 erhvervsaktiver for over 125.900 kr. (reguleret), udskyde  

 etableringstidspunktet for den pågældende erhvervsvirksomhed, for derpå i et  

 efterfølgende indkomstår at påberåbe sig etablering med denne virksomhed.
 Gør han dette på et tidspunkt, der ligger før udløbet af det andet  

 indkomstår efter etableringsåret, anses han for etableret på det oprindelige  

 anskaffelsestidspunkt.
Det nedenfor i 2.5.3 omtalte arbejdskrav skal være opfyldt, for at  

 etablering anses for at have fundet sted.
Etableringstidspunktet udskydes  

 derfor til det tidspunkt, hvor arbejdskravet er opfyldt.
 En skatteyder erhvervede ved slutseddel af 4. jan. 1989 en  

 landbrugsejendom til overtagelse pr. 31. dec. 1988. Som følge af det sene  

 overtagelsestidspunkt havde han først anset sig for etableret i 1989. Da  

 skatteyderen havde anset sig for etableret i forbindelse med erhvervelsen af  

 landbrugsejendommen og havde overtaget ejendommen i 1988, fandt  

 Landsskatteretten, at han havde etableret sig i 1988. Retten fandt, at  

 arbejdskravet var opfyldt, da der var tale om en virksomhed, hvis drift  

 betingede den krævede arbejdsindsats, Told-Skat Nyt 1991.22.1292 (TfS 1991,  

 528).
E.D.2.5.3 Selvstændig virksomhed Det er en betingelse for, at etablering af selvstændig erhvervsvirksomhed  

 anses at have fundet sted, at der er tale om en virksomhed, hvor kontohaveren  

 eller dennes ægtefælle deltager med personlig arbejdsindsats i ikke  

 uvæsentligt omfang.
Om afgrænsningen af selvstændige erhvervsdrivende overfor  

 lønmodtagere henvises til E.A.4.1.
Kravet om en væsentlig arbejdsindsats skal være opfyldt af alle, der  

 ønsker at anse sig for etableret.
Det er ikke tilstrækkeligt, at nogle af  

 ejerne deltager i virksomheden i væsentligt omfang.
På den anden side er det  

 ikke til hinder for anvendelse af etableringskontomidler for en af ejerne, at  

 andre ejere, der ikke ønsker at anvende etableringskontomidler, ikke opfylder  

 kravet til personlig arbejdsindsats.
Det er tilstrækkeligt, at kontohaveren, dennes ægtefælle eller begge  

 ægtefæller i forening opfylder arbejdskravet, jf.
SKAT 1987.10.726 (TfS 1987,  

 502). (lsr.).
Ved afgørelsen af, om en arbejdsindsats kan anses som væsentlig, skal en  

 arbejdsindsats på mindst 50 timer månedligt anvendes som en vejledende norm.  

 Kravet om en væsentlig arbejdsindsats gælder også ved anskaffelse af fast  

 ejendom.
Det afgørende er arbejdsindsatsen i den virksomhed, den faste  

 ejendom eller formuegodet i øvrigt benyttes i jf. t&s nyt 1991.9.478 (TfS  

 1991, 213) (lsr.).
Anskaffelse af en udlejningsejendom vil normalt være en så passiv form for  

 virksomhed, at kontohaveren, selv om han administrerer ejendommen, ikke  

 opfylder kravet til personlig arbejdsindsats.
Se f.eks.
SKAT 1989.8.611 (TfS  

 1989, 469) (lsr.), hvor udlejning af tre sommerhuse ikke opfyldte  

 arbejdskravet.
Kravet om en væsentlig arbejdsindsats kan være opfyldt, uanset at der er  

 tale om en sæsonbetonet virksomhed.
I en sæsonbetonet virksomhed, der kun er  

 i drift f.eks. 3 måneder om året, vil kontohaveren eller dennes ægtefælle  

 opfylde kravet om en væsentlig arbejdsindsats, såfremt der ydes en  

 arbejdsindsats på mindst 50 timer månedligt i de 3 måneder, sæsonen varer, i  

 alt 150 timer.
 Kravet om en personlig arbejdsindsats gælder for det indkomstår, hvor  

 indskud anvendes til forlods afskrivning, og for det følgende indkomstår.
Ved uarbejdsdygtighed som følge af alvorlig sygdom eller invaliditet, der  

 indtræffer efter at midlerne er hævet og anvendt til forlods afskrivning,  

 bortfalder kravet.
Hvis en virksomhed drives af ægtefællerne i forening,  

 bortfalder kravet, hvis blot en af ægtefællerne bliver uarbejdsdygtig.
Kravet  

 bortfalder tilsvarende ved den skattepligtiges eller dennes ægtefælles død  

 eller konkurs samt ved virksomhedsophør.
Dispensation De kommunale skattemyndigheder kan som 1. instans dispensere fra kravet om  

 personlig arbejdsindsats, når særlige omstændigheder taler for det, og  

 indskud på etableringskonto er sket inden 17. maj 1983. Dispensationsadgangen  

 gælder indtil udgangen af indkomståret 1995.
 Dispensation vil i hvert enkelt tilfælde bero på en konkret bedømmelse af  

 ansøgerens forhold og virksomhedens karakter.
Som en generel vejledning kan der peges på, at dispensationsadgangen kan  

 anvendes i tilfælde, hvor kontohaveren udfører en vis aktiv og personlig  

 arbejdsindsats i en personligt ejet virksomhed.
Dispensationsadgangen kan  

 endvidere anvendes, når kontohaveren er aktivt og direkte økonomisk engageret  

 i en sådan virksomhed.
Omvendt vil der ikke være grundlag for dispensation,  

 når kontohaveren ikke yder nogen arbejdsindsats og virksomheden ejes som led  

 i en passiv kapitalanbringelse.
 Dispensationsadgangen kan endvidere anvendes i situationer, hvor  

 virksomheden består i udlejning af aktiver til en anden virksomhed, som  

 drives af et selskab, som den skattepligtige helt eller delvis ejer.  

 Kontohaveren, dennes ægtefælle, eller ægtefællerne tilsammen, må dog have en  

 bestemmende indflydelse i selskabet for at dispensation kan gives.
Endvidere kan dispensation fra arbejdskravet gives i tilfælde, hvor  

 skatteyderen selv benytter de aktiver, der er anskaffet ved etableringen.
Den  

 manglende opfyldelse af arbejdskravet kan her skyldes, at virksomheden er  

 meget lille og derfor meget lidt arbejdskrævende, eller at virksomhedens  

 ansatte klarer den største del af arbejdsbyrden.
E.D.2.5.4 Kommanditanparter Efter ETBL § 7 B, stk. 1, anses deltagelse i en virksomhed som  

 kommanditist ikke som etablering.
Kommanditisten kan derfor ikke anvende  

 etableringskontoindskud til forlods afskrivning på aktiver, der er omfattet  

 af hans anpart.
Det bemærkes, at reglen i lovens § 7 B alene vedrører forlods afskrivning  

 efter etableringskontoloven, men ikke angår de regler der gælder for ordinære  

 afskrivninger og forskudsafskrivninger.
Kommanditisten kan således fortsat  

 foretage ordinære afskrivninger og forskudsafskrivninger på aktiver, der er  

 omfattet af hans anpart.
 Ifølge skd. 55.296 omhandler lovens § 7 B alene kommanditister, men ikke  

 andre erhvervsdrivende, der hæfter personligt for selskabets gæld, f.eks.  

 komplementarer, interessenter og partredere.
E.D.2.5.5 Hævning af indskud - hvornår og hvordan Kontohaveren hæver selv indskud på etableringskonto til forlods  

 afskrivning, så snart etablering har fundet sted, jf.
ETBL § 5. Midlerne skal  

 som hovedregel hæves inden for etableringsåret eller de to efterfølgende  

 indkomstår.
Indskud vedrørende et givet indkomstår kan først hæves, når tidligere  

 indskud er hævet fuldt ud, jf.
ETBL § 7, stk. 7.
Inden for de således fastsatte rammer kan den skattepligtige selv  

 bestemme, hvornår et indskud ønskes hævet.
Et indskud for et enkelt  

 indskudsår kan hæves over flere indkomstår, og omvendt kan indskud for flere  

 indskudsår hæves inden for et enkelt indkomstår.
Der gælder kun den  

 begrænsning, at indskud først kan hæves, når tidligere indskud er hævet fuldt  

 ud, samt at restindskud skal være hævet senest 2 år efter etableringsåret,  

 jf. lovens § 10, stk. 1.
Ved hævningen skal den skattepligtige aflevere et udfyldt skema i  

 pengeinstituttet.
På dette skema skal den skattepligtige erklære, at han har  

 etableret sig og anskaffet forlods afskrivningsberettigede aktiver i  

 overensstemmelse med loven.
Det påhviler pengeinstituttet at påse, at alle rubrikker på skemaet er  

 udfyldt.
Pengeinstituttet må kun udbetale penge fra etableringskontoen, hvis  

 dette krav er opfyldt.
 Hvis den skattepligtige forsætligt eller ved grov uagtsomhed afgiver  

 urigtige eller vildledende oplysninger ved hævningen, kan den skattepligtige  

 straffes efter lovens §§ 11 B-C, se E.D.2.12.
 Pengeinstituttet har pligt til at opbevare de indleverede skemaer i mindst  

 5 år, og skal på begæring udlevere skemaerne til de skattelignende  

 myndigheder.
E.D.2.6 Forlods afskrivning Etableringskontomidlerne skal ifølge ETBL § 7 anvendes til forlods  

 afskrivning på følgende formuegoder:
 a.Maskiner, inventar o.lign. driftsmidler, der udelukkende anvendes  

 erhvervsmæssigt.
Driftsmidler, hvis levealder ikke overstiger 3 år, eller hvis  

 anskaffelsespris er under 8.400 kr. (i 1995) berettiger ikke til forlods  

 afskrivning, hvis den skattepligtige vælger fuldt ud at fradrage  

 anskaffelsessummen i anskaffelsesåret.
Det samme gælder for  

 anskaffelsessummen for edb-software og for driftsmidler til forsøgs- og  

 forskningsvirksomhed bortset fra driftsmidler, der anvendes til  

 efterforskning af råstoffer.
Der kan ikke forlods afskrives på biler, som er  

 indregistreret til privat personbefordring, eller til udlejning uden fører.  

 Der kan ikke forlods afskrives på driftsmidler mv. der både anvendes privat  

 og erhvervsmæssigt.
b.Skibe til erhvervsmæssig brug.
Dette gælder dog ikke kontraheret skib  

 under bygning.
c.Bygninger, hvorpå skattemæssig afskrivning kan foretages efter AL § 18,  

 samt særlige installationer i sådanne bygninger.
Derimod kan der ikke forlods  

 afskrives på ikke-afskrivningsberettigede bygninger eller på installationer i  

 sådanne bygninger og heller ikke på ombygningsudgifter i lejede lokaler, skd.  

 21.89.
 For afskrivningsberettigede bygninger og særlige installationer i sådanne  

 bygninger udgør anskaffelsessummen den kontantværdi, der er beregnet i medfør  

 af AL § 19 A, se E.C.4.1.9.
 d.Tidsbegrænsede rettigheder såsom patentret, forfatter- og kunstnerret og  

 ret til mønster eller varemærke.
 e.Retten ifølge en forpagtnings- eller lejekontrakt.
 f.Dræningsanlæg på jordbrugsbedrifter.
 g.Goodwill.
Anskaffelsessummen for de punkt a og b nævnte formuegoder udgør den  

 kontantværdi, der er beregnet i medfør af AL § 33A.
For de i punkt d, e og g  

 nævnte formuegoder, udgør anskaffelsessummen den kontantværdi, der er  

 beregnet i medfør af ligningslovens § 16 E, stk. 6.
 Omregningen til kontantværdi foretages i overensstemmelse med reglerne i  

 bek. nr. 486 af 31. maj 1994. Det følger af bekendtgørelsens  

 ikrafttrædelsesbestemmelser, at der ikke skal kontantomregnes efter  

 bekendtgørelsens § 5, hvis der er hævet etableringskontomidler til  

 anskaffelsen før den 9. juni 1994.
Der kan forlods afskrives på udgifter til forbedring eller ombygning af de  

 nævnte aktiver.
Der kan dog ikke forlods afskrives på ombygnings- og  

 forbedringsudgifter vedrørende bygninger, hvis den skattepligtige har valgt  

 at straksafskrive udgiften efter AL § 21, stk. 2-3.
Overførsel af driftsmidler fra blandet eller privat benyttelse til  

 udelukkende erhvervsmæssig benyttelse anses i relation til  

 etableringskontoloven for anskaffelse.
Det samme gælder, hvis en bygning  

 overføres fra privat til erhvervsmæssig benyttelse.
Hvis en privat benyttet  

 del af en blandet bygning overføres til erhvervsmæssig benyttelse anses det  

 også for en forlods afskrivningsberettiget anskaffelse.
Indskud kan anvendes til forlods afskrivning på driftsmidler, der er  

 erhvervet ved gave eller arv.
Ved arv gælder dette dog ikke, hvis arvingen  

 har succederet i afdødes skattemæssige stilling.
 Etableringskontoindskud kan ikke anvendes til forlods afskrivning på  

 aktiver, der er erhvervet med succession fra overdrageren i medfør af KSL §  

 33 C (succession ved familieoverdragelse).
 Der kan ikke forlods afskrives på aktiver, der afhændes allerede i  

 anskaffelsesåret.
 Indskud kan ikke benyttes til forlods afskrivning på den aftalte eller  

 beregnede anskaffelsessum for aktiver, der ikke er leveret eller fuldført.
Hvis den skattepligtige har både investeringsfonds- og etableringskonti,  

 skal etableringskontomidler anvendes til forlods afskrivning, før eventuelle  

 investeringsfondshenlæggelser anvendes, jf.
ETBL § 7, stk. 9. Dette gælder  

 dog ikke, dersom en skatteyder ikke ønsker at anse sig for etableret i  

 etableringskontolovens forstand, jf.
Told-Skat Nyt 1992.7.221 (TfS 1992, 172)  

 (lsr).
Afskrivningsgrundlaget Den forlods afskrivning, der skal foretages i etableringsåret, medfører,  

 at afskrivningsgrundlaget for de pågældende aktiver nedsættes med beløb, der  

 er afskrevet forlods.
Forlods afskrivning kan omfatte et formuegodes fulde  

 anskaffelsessum eller en vilkårlig del af denne.
Driftsmidler indgår kun i  

 saldoen med anskaffelsessummen reduceret med det beløb, der er afskrevet  

 forlods.
Tilsvarende skal afskrivningsgrundlaget for bygninger opgøres som  

 anskaffelsessummen med fradrag af det forlods afskrevne beløb.
Forlods afskrivning kan ske på aktiver, der er anskaffet i etableringsåret  

 eller et af de 3 foregående år.
Er der i tidligere år afskrevet skattemæssigt  

 på et formuegode, er det den nedskrevne værdi, der gøres til genstand for  

 forlods afskrivning.
Hæves der etableringskontomidler til forlods afskrivning på et  

 driftsmiddel i et senere år end anskaffelsesåret, er det den uafskrevne  

 værdi, der skal afskrives forlods.
I så fald sker forlods afskrivningen af  

 saldoen og inden årets procentvise afskrivning.
Eksempel En lønmodtager med etableringskonto erhverver i år 1 en maskine for 18.000 kr. Året efter anskaffer den skattepligtige en andel af en  

 erhvervsejendom for 200.000 kr., og den skattepligtige anser sig herefter for  

 etableret.
Der hæves 12.000 kr. til forlods afskrivning på den uafskrevne  

 saldoværdi for maskinen.
E.D.2.7 Ægtefæller Ifølge ETBL § 5, stk. 8, kan indskud hæves ved etablering af en  

 virksomhed, som skal drives af kontohaveren selv, dennes ægtefælle eller  

 begge ægtefæller i forening.
 Ægtefæller, der begge driver egen virksomhed, skal hver især opfylde  

 beløbsgrænsen for etablering (125.900 kr., reguleret) i deres respektive  

 virksomhed.
 Hvis en ægtefælles etableringskontomidler hæves til en af den anden  

 ægtefælle anskaffet erhvervsvirksomhed, hvortil også dennes egne  

 etableringskontomidler hæves, anses begge ægtefæller for etablerede i det  

 pågældende indkomstår og de er derfor afskåret fra med skattemæssig  

 fradragsvirkning at indskyde på etableringskonto for etableringsåret, jf.  

 lovens § 1, stk. 3, og lsr. 1984.135 (TfS 1984, 369).
Det anførte gælder også, hvis ægtefællernes etableringskontomidler kun  

 hæves delvis.
Ikke-hævede etableringskontomidler på ægtefællernes konti skal  

 være anvendt inden fristen i lovens § 10, stk. 1.
 Hvis kontohaveren indgår ægteskab med en skatteyder, der driver  

 selvstændig erhvervsvirksomhed, kan kontohaverens etableringskontomidler kun  

 anvendes i ægtefællens virksomhed, hvis indskuddet er foretaget før  

 ægtefællens etablering og anvendes inden fristen i lovens § 10, stk. 1,  

 regnet fra etableringstidspunktet for ægtefællens virksomhed.
E.D.2.8 Ubenyttede indskud I visse tilfælde skal ubenyttede indskud medregnes til kontohaverens  

 indkomst.
 a.Er etablering ikke sket inden 10 år efter udløbet af fradragsåret - evt.  

 udgangen af det år, hvori kontohaveren fylder 40 år, se E.D.2.5 - skal de  

 ikke anvendte indskud foretaget før den 16. februar 1987 ifølge ETBL § 9,  

 medregnes i den skattepligtige indkomst for de indkomstår, hvori indskuddene  

 er fradraget, med tillæg af 5 pct. for hvert år fra udløbet af fradragsåret,  

 og indtil fristens udløb.
For indskud foretaget efter den 15. feb. 1987 sker efterbeskatning ved, at  

 indskudsbeløbene med tillæg af 5 pct. for hvert år tillægges den  

 skattepligtige indkomst i det indkomstår, hvori fristen er udløbet.  

 Efterbeskatningen sker med satsen for almindelig indkomstskat efter PSL § 6  

 og med satserne for de kommunale og amtskommunale indkomstskatter og  

 kirkelige afgifter, jf.
ETBL § 9, stk. 3.
b.Når etablering har fundet sted, skal indskud, der ikke er anvendt til  

 forlods afskrivning i etableringsåret eller de to efterfølgende indkomstår,  

 medregnes til den skattepligtige indkomst for det andet indkomstår efter  

 etableringsåret jf.
ETBL § 10, stk. 1. Det betyder, at hvis etablering f.eks.  

 er sket i 1993, og indskyderen i årene 1993-95 kun har hævet 110.000 kr. af  

 et samlet indskud på 150.000 kr., skal de resterende 40.000 kr. medregnes til  

 hans skattepligtige personlige indkomst for indkomståret 1995.
Kontohaveren kan dog efter lovens § 10, stk. 2, hæve beløbet allerede i  

 etableringsåret eller det følgende indkomstår f.eks. fordi han indser, at han  

 ikke i de nærmeste år vil få brug for at anskaffe yderligere aktiver.
Beløbet  

 skal i så fald medregnes til den skattepligtige personlige indkomst for det  

 indkomstår, hvori beløbet hæves.
De nævnte efterbeskatninger foretages uden  

 tillæg af 5 pct. pr. år.
 c.I tilfælde af kontohaverens død eller konkurs foretages der  

 efterbeskatning af ikke hævede indskud gennem en forhøjelse af den  

 skattepligtige indkomst for de indkomstår, hvori indskuddene er bragt til  

 fradrag.
 Ved efterbeskatningen tillægges indskuddene 5 pct. for hvert år fra  

 udløbet af fradragsåret, og indtil udløbet af døds- eller konkursåret.
Er kontohaveren afgået ved døden, kan indskud på etableringskonto  

 overtages af den efterlevende ægtefælle på de for afdøde gældende  

 betingelser.
Der er ikke i loven hjemmel til at overføre indskud til andre.
d.Hvis kontohaverens skattepligt efter KSL § 1 ophører, skal der ske  

 efterbeskatning på samme måde som nævnt under a, jf.
ETBL § 11, stk. 2.
 Har etablering fundet sted, skal der dog ikke foretages efterbeskatning,  

 så længe kontohaveren er skattepligtig efter KSL § 2, stk. 1, litra d, af  

 indkomsten fra virksomheden.
 Der skal heller ikke ske efterbeskatning, såfremt kontohaveren inden 2 år  

 efter skattepligtens ophør på ny bliver skattepligtig her i landet efter KSL  

 § 1. Udsættelse med efterbeskatningen kan dog ikke indrømmes for tiden efter  

 udløbet af fristen for etablering.
Etablering opgives Samtlige indskud på etableringskonto kan hæves inden udløbet af den frist,  

 der er nævnt i § 8, selv om etablering ikke er sket.
Når etableringskontoindskud foretaget inden den 16. feb. 1987 hæves inden  

 fristens udløb, skal de ikke anvendte indskud medregnes i den skattepligtige  

 indkomst for de indkomstår, hvori indskuddene er fradraget, - med tillæg af 5  

 pct. for hvert år fra udløbet af fradragsåret, og indtil udløbet af det  

 indkomstår, hvori indskuddene hæves.
For så vidt angår indskud foretaget  

 efter den 15. feb. 1987, skal de hævede indskud med tillæg af 5 pct. for  

 hvert år medregnes i den skattepligtige indkomst for det indkomstår, hvori  

 midlerne er hævet.
Fra og med indkomståret 1987 sker efterbeskatningen med  

 satsen for almindelig indkomstskat efter PSL § 6 og med satserne for de  

 kommunale og amtskommunale indkomstskatter og kirkelige afgifter, jf.
ETBL §  

 9, stk. 3.
E.D.2.9 Afhændelse af virksomheden Hvis virksomheden ophører eller afhændes inden udløbet af det andet  

 indkomstår efter etableringsåret, skal indskud, der enten ikke er hævet,  

 eller som først er hævet i det indkomstår, hvori virksomheden er ophørt eller  

 afhændet, medregnes til den skattepligtige indkomst for ophørs- eller  

 afhændelsesåret efter lovens § 11, stk. 3. Se evt. eksemplet i skd.cirk. pkt.  

 45.
Efterbeskatningen sker med satsen for almindelig indkomstskat efter PSL §  

 6 samt med satserne for de kommunale og amtskommunale indkomstskatter og  

 kirkelige afgifter, jf.
ETBL § 11, stk. 3, 2. pkt.
Dog kan ikke hævede indskud opretholdes på de oprindelige vilkår, såfremt  

 kontohaveren inden 1 år efter afhændelsen eller ophøret påny etablerer  

 selvstændig virksomhed.
Der skal ikke indsendes ansøgning herom.
En skatteyder fik frigivet etableringskontomidler i forbindelse med  

 etablering af selvstændig virksomhed med autoudlejning på langtidsbasis.
Da  

 den pågældende allerede samme år »udlejede« til sig selv, og sådan  

 udlejning ikke kan anses for selvstændig erhvervsvirksomhed, blev  

 virksomheden betragtet som ophørt med deraf følgende efterbeskatning, skd.  

 39.283 (Skd. 1976, 96).
E.D.2.10 Uberettiget hævning af indskud Hvis der hæves beløb på en etableringskonto, og det viser sig, at der ikke  

 kan forlods afskrives, skal der ske efterbeskatning af de hævede indskud på  

 samme måde som hvor etablering opgives, jf.
ETBL § 11 A, stk. 1.
 Årsagen til, at der ikke kan foretages en forlods afskrivning, kan f.eks.  

 være, at den skattepligtige ikke opfylder arbejdskravet.
Der skal også efterbeskattes, hvis kun en del af det hævede indskud kan  

 forlods afskrives.
Det kan f.eks. forekomme, hvis afskrivningsgrundlaget  

 nedsættes ved ligningen.
I så fald skal kun den del af indskuddet, der ikke  

 kan forlods afskrives, efterbeskattes.
Hvis forlods afskrivning derimod er udelukket, fordi virksomheden er  

 ophørt i løbet af indkomståret, finder lovens § 11 A ikke anvendelse, idet  

 situationen er omfattet af den sædvanlige ophørsregel i lovens § 11, stk. 3,  

 jf.
E.D.2.9.
For så vidt angår indskud foretaget før den 16. feb. 1987 sker  

 efterbeskatning ved at forhøje indkomsten for de indkomstår, hvori  

 indskuddene er fradraget, med indskudsbeløbene med tillæg af 5 pct. pr. år  

 fra udløbet af fradragsåret og indtil udløbet af det indkomstår, hvori de  

 indskudte beløb er hævet.
Der regnes kun med hele år.
Se evt. eksemplet i  

 skd.cirk. pkt. 48. Indskud foretaget efter den 15. feb. 1987 efterbeskattes  

 ved, at indskuddene med tillæg på 5 pct. for hvert år medregnes i den  

 skattepligtige indkomst i det indkomstår, hvori midlerne hæves.
Efterbeskatningen sker med satsen for almindelig indkomstskat efter PSL §  

 6 og med satserne for de kommunale og amtskommunale indkomstskatter og  

 kirkelige afgifter, jf.
ETBL § 9, stk. 3.
I de tilfælde, hvor der ved efterbeskatning bliver tale om restskat skal  

 der endvidere betales restskattetillæg efter KSL § 61. Reglerne om  

 nedsættelse eller bortfald af overskydende skat i KSL § 62 A, stk. 2, finder  

 ligeledes anvendelse.
Hvis det opgjorte skatteefterkrav ikke betales  

 rettidigt, skal der betales morarenter efter de sædvanlige regler.
Den foran omtalte efterbeskatning kan undgås, hvis den skattepligtige  

 vælger i stedet at overføre beløbet til forlods afskrivning på andre aktiver,  

 der berettiger til forlods afskrivning efter etableringskontoloven.
Det er en  

 forudsætning, at forlods afskrivning foretages senest i det indkomstår, der  

 følger efter det indkomstår, hvori midlerne er hævet.
Bortset herfra gælder  

 der ingen særlige tidsfrister.
Hvis en skattepligtig således får afvist en  

 forlods afskrivning ved ligningen for indkomståret 1995, kan han vælge at  

 overføre det ikke-anvendte etableringskontoindskud til forlods afskrivning på  

 andre aktiver senest for indkomståret 1996.
Hvis en skattepligtig, der har valgt at overføre forlods afskrivninger til  

 andre aktiver, som opfylder betingelserne efter etableringskontoloven, ikke  

 anskaffer sådanne aktiver, skal der efter lovens § 11 A, stk. 3, ske  

 efterbeskatning.
I så fald skal tillæg beregnes til udløbet af det  

 indkomstår, der følger efter det år, hvori beløbet er hævet.
Anskaffer kontohaveren aktiver, der berettiger til forlods afskrivning  

 efter etableringskontoloven, skal det ikke anvendte indskud benyttes til  

 forlods afskrivning på disse aktiver indtil hele indskuddet er anvendt.
Se  

 evt. eksemplet i skd.cirk. pkt. 49.
E.D.2.11 Sikkerhed for skattekravet Etableringskontoindskuddet tjener til sikkerhed for skattekrav, og de  

 indsatte beløb kan ikke forlanges udbetalt, før skattekravet er fyldestgjort.  

 I de tilfælde, hvor der kan gå længere tid, før skattekravet er opgjort, kan  

 der eventuelt gives tilladelse til udbetaling af et acontobeløb af  

 indskuddet.
Ansøgning herom indgives til den kommunale skattemyndighed.
Pengeinstituttet må i de nævnte tilfælde først udbetale fra en konto, når  

 det har modtaget meddelelse herom.
Pengeinstituttet har pligt til at  

 indbetale den del af beløbet, der efter meddelelse fra skattemyndighederne  

 svarer til skatten.
* De almindelige bestemmelser om håndpanteret er gældende for den  

 lovbestemte sikkerhedsret i etableringskontoloven, se TfS 1995, 109 V. * E.D.2.12 Straffebestemmelser Efter straffebestemmelserne i ETBL § 11 B kan en skattepligtig straffes  

 med bøde, hvis han forsætligt eller groft uagtsomt afgiver urigtige eller  

 vildledende oplysninger i det skema, der indleveres i pengeinstituttet i  

 forbindelse med en hævning.
Hvis overtrædelsen begås med forsæt til  

 skatteunddragelse kan der straffes med bøde, hæfte eller fængsel indtil 2 år.
 Aktieselskaber, andelsselskaber og lignende kan efter lovens § 11 B, stk.  

 4, pålægges bødeansvar for overtrædelse af loven.
 Straffebestemmelserne skal anvendes, hvis en skattepligtig hæver beløb på  

 en konto uden at have anskaffet aktiver svarende til beløbet eller hvis den  

 skattepligtige anvender det hævede beløb til klart ikke-forlods  

 afskrivningsberettigede formål i modstrid med oplysningerne på det  

 indleverede hæveskema.
 Det er endvidere bestemt i ETBL § 11 C, at en lovovertrædelse kan afgøres  

 udenretligt ved bødeforlæg.
