Fremsat den 25. marts 1999 af skatteministeren (Ole  

 Stavad) Forslag til Lov om afgift af tinglysning og registrering  

 af ejer- og panterettigheder mv.
Kapitel 1 Afgiftspligtig tinglysning og registrering § 1. Der betales en afgift til statskassen efter reglerne i  

 denne lov for:
 1)	Tinglysning af betinget eller endeligt ejerskifte af fast ejendom,  

 jf. § 4, § 9 og § 10.
 2)	Tinglysning af pant, bortset fra retspant, jf. § 5,  

 § 9 og § 10.
 3)	Tinglysning af ejendomsforbehold efter tinglysningslovens § 42  

 d, jf. § 6.
 4)	Andre tinglysninger end omfattet af nr. 1-3, jf. § 7 og  

 § 9.
 5)	Registrering af betinget eller endelig ejer af skib efter lov om  

 skibsregistrering eller lov om Dansk Internationalt Skibsregister, jf.  

 § 11.
 6)	Registrering af pant, bortset fra retspant, i skib efter lov om  

 skibsregistrering eller lov om Dansk Internationalt Skibsregister, jf.  

 § 12.
 7)	Registrering af midlertidig eller endelig ejer af luftfartøj  

 i Nationalitetsregistret, jf. § 13.
 8)	Registrering af pant, bortset fra retspant, i  

 luftfartøj i Rettighedsregistret over Luftfartøjer, jf.  

 § 14.
Kapitel 2 Afgiftens beregning, afgiftsgrundlag og afgiftssats § 2. Afgiften afrundes opad til nærmeste  

 kronebeløb, der er deleligt med 100.
Stk. 2. Er det beløb, hvoraf der skal betales afgift,  

 angivet i fremmed valuta, benyttes ved beregning af afgiften en af  

 Nationalbanken inden for de seneste 14 dage forud for anmeldelsen til  

 tinglysning eller registrering fastsat officiel middelkurs.
Er der ikke  

 fastsat en sådan officiel middelkurs for den pågældende  

 valuta, benyttes en af et pengeinstitut inden for de seneste 14 dage forud  

 for anmeldelsen til tinglysning eller registrering fastsat sælgerkurs.  

 Skatteministeren kan fastsætte nærmere regler om hvilken kurs,  

 der skal benyttes ved beregning af afgiften, når beløbet er  

 angivet i euro.
 Stk. 3. Er der ved beregning af afgiften adgang til at  

 vælge mellem flere opgørelser af afgiftsgrundlaget, beregnes  

 afgiften af det afgiftsgrundlag, der medfører den højeste  

 afgift.
§ 3. Ved beregning af afgiften medregnes til ejerskiftesummen  

 efter § 4 eller § 11 og § 13 det samlede nominelle vederlag.  

 Til vederlaget henregnes kontante beløb og pantebreve, der  

 erlægges, henholdsvis udstedes til den, der afstår det  

 ejerskiftede, eller til tredjemand.
Det samme gælder  

 panthæftelser, der overtages som led i ejerskiftet.
Anlægsbidrag  

 til vej-, kloak-, gas-, vand-, elektricitets-, fjernvarme-, dige- og  

 pumpeanlæg og lignende henregnes dog kun til vederlaget, når  

 bidraget er forfaldent til betaling på tidspunktet for ejerskiftet.  

 Hvis byrder på det ejerskiftede kan forlanges afløst af en  

 pengeydelse, skal pengeydelsen medregnes til ejerskiftesummen.
Er en  

 sådan pengeydelse fastsat som et periodisk vederlag, medregnes til  

 ejerskiftesummen den samlede sum af disse vederlag for den aftalte  

 løbetid, dog højst for de første 10 år efter
ejerskiftet.
Overtager erhververen restancer af skatter og afgifter eller  

 af andre ydelser, medregnes de overtagne restancer til ejerskiftesummen.
 Stk. 2. Hvis der ved ejerskifte af fast ejendom ikke  

 foreligger en ejerskiftesum efter § 4, hvoraf afgiften kan beregnes,  

 beregnes afgiften efter § 4, stk. 2.
Stk. 3. Hvis der ved registrering af ejer af skib eller  

 luftfartøj ikke foreligger en ejerskiftesum efter §§ 11 og 13,  

 hvoraf afgiften kan beregnes, skal den afgiftspligtige ved anmeldelsen
vedlægge en  begrundet angivelse af værdien af  

 skibet eller luftfartøjet efter bedste skøn.
Vedlægges  

 denne angivelse ikke, eller er registreringsmyndigheden i tvivl om  

 rigtigheden af den angivne værdi, oversender  

 registreringsmyndigheden spørgsmålet om opgørelse  

 af værdien til afgiftsmyndigheden til afgørelse, når  

 registreringsekspeditionen er afsluttet.
Registreringsmyndigheden underretter  

 samtidig anmelderen om oversendelsen til afgiftsmyndigheden.  

 Afgiftsmyndigheden lader herefter om fornødent værdien  

 fastsætte efter vurdering.
Den afgiftspligtige hæfter for  

 omkostningerne ved vurderingen.
Skyldes vurderingen, at værdiangivelsen  

 efter afgiftsmyndighedens skøn har været for lav, bæres  

 omkostningerne dog af statskassen, medmindre vurderingen ligger mere  

 end 10 pct. over den afgiftspligtiges værdiangivelse.  

 Afgiftsmyndigheden beregner afgiften, når vurderingen foreligger.  

 Skatteministeren kan fastsætte nærmere regler om  

 fremgangsmåden ved vurderingen af værdien.
§ 4. For tinglysning af ejerskifte af fast ejendom eller  

 andele heraf udgør afgiften 1.400 kr. og 0,6 pct. af afgiftsgrundlaget  

 efter stk. 2. Dette gælder også, hvis ejerskiftet er  

 betinget.
Skal ejerskiftet tinglyses i flere end én retskreds, svares  

 for den første tinglysning afgift efter denne bestemmelse og for hver  

 af de yderligere tinglysninger afgift efter § 7, jf. dog § 9.
Stk. 2. Afgiften beregnes af ejerskiftesummen, dog mindst af  

 den seneste på tidspunktet for anmeldelse til tinglysning  

 offentliggjorte ejendomsværdi, eller ved ejerskifte af en ideel andel  

 af en fast ejendom den forholdsmæssige andel heraf, jf. lov om  

 vurdering af landets faste ejendomme (vurderingsloven). Ved anmeldelse til  

 tinglysning af ejerskifte af fast ejendom skal ejendomsværdien  

 foreligge oplyst.
Hvis ejendommen ikke er selvstændigt vurderet, jf. 8.  

 pkt., skal der oplyses herom ved anmeldelsen.
Registreringsmyndigheden skal  

 afvise dokumentet, såfremt påtegning om ejendomsværdi,  

 eller påtegning om at ejendommen ikke er selvstændigt vurderet,  

 mangler.
Skatteministeren kan fastsætte nærmere regler om  

 dokumentation for oplysningerne.
Er der på tidspunktet for anmeldelse  

 til tinglysning modtaget meddelelse om ændring af  

 ejendomsværdien, kan den afgiftspligtige anvende den  

 ændrede ejendomsværdi i stedet for værdien efter 1. pkt.  

 Anvendes den ændrede ejendomsværdi, skal  

 ændringsmeddelelsen i kopi vedlægges anmeldelsen til tinglysning.  

 Såfremt ejendommen ikke er selvstændigt vurderet på  

 tidspunktet for anmeldelse til tinglysning, eller såfremt der i tiden  

 mellem den seneste offentliggjorte vurdering og anmeldelsen er sket  

 væsentlige forandringer med hensyn til ejendommen, skal ejendommens  

 værdi angives efter bedste skøn, og afgiften skal da mindst  

 beregnes på grundlag af den angivne værdi.
Stk. 3. Angives værdien efter stk. 2, 8. pkt.,  

 ikke, eller er registreringsmyndigheden i tvivl om rigtigheden af  

 værdien, oversender registreringsmyndigheden spørgsmålet  

 om ejendommens værdi  til afgiftsmyndigheden til  

 afgørelse, når tinglysningsekspeditionen er afsluttet.  

 Registreringsmyndigheden underretter samtidig anmelderen om oversendelsen til  

 afgiftsmyndigheden.
Afgiftsmyndigheden foranlediger om fornødent  

 ejendommen vurderet efter vurderingsloven. § 3, stk. 3, 5.-7. pkt.,  

 finder tilsvarende anvendelse.
Afgiftsmyndigheden beregner herefter  

 afgiften.
§ 5. For tinglysning af pant, bortset fra retspant,
udgør afgiften 1.400 kr. og 1,5 pct. af det pantsikrede  

 beløb.
Det pantsikrede beløb er pantebrevets nominelle  

 hovedstol.
Indeholder pantebrevet bestemmelse om opskrivning af hovedstolen,  

 er det pantsikrede beløb det højeste beløb, hovedstolen  

 kan opskrives til.
Hvis det højeste beløb, hovedstolen kan  

 opskrives til, ikke fremgår direkte af pantebrevet, skal den  

 afgiftspligtige i pantebrevet efter bedste skøn angive det  

 højeste beløb, hovedstolen kan opskrives til inden for en  

 periode af 10 år fra anmeldelsen til tinglysning.
Afgiften beregnes  

 herefter af dette beløb.
Afgiver den afgiftspligtige ikke det  

 omhandlede skøn, eller er registreringsmyndigheden i tvivl om  

 rigtigheden af skønnet, oversender registreringsmyndigheden  

 spørgsmålet om fastsættelse af værdien til  

 afgiftsmyndigheden til afgørelse, når tinglysningsekspeditionen  

 er afsluttet.
Registreringsmyndigheden underretter samtidig anmelderen om  

 oversendelsen til afgiftsmyndigheden.
Afgiftsmyndigheden fastsætter  

 herefter afgiften. 3.-8. pkt. gælder ikke for tinglysning af  

 pant for indekslån, der ydes efter realkreditloven.
Skal
pantsætningen tinglyses i flere end én retskreds, svares ved  

 den første tinglysning afgift efter denne bestemmelse og ved hver af  

 de yderligere tinglysninger afgift efter § 7, jf. dog § 9.
Stk. 2. Ved tinglysning af pant i fast ejendom, bortset  

 fra pant ifølge ejerpantebrev og skadesløsbrev, til sikkerhed  

 for lån i realkreditinstitutter, Dansk Landbrugs Realkreditfond eller  

 for lån i pengeinstitutter med en oprindelig løbetid på  

 mindst 10 år og højst 30 år medregnes ikke til det  

 pantsikrede beløb, jf. stk. 1, den del af lånet, som  

 optages til at afløse et lån med tilsvarende pant i samme  

 ejendom.
Anvendelsen af reglen i 1. pkt. er betinget af, at anmeldelsen til  

 tinglysning af det nye pant sker senest samtidig med aflysningen af det  

 tidligere pant, og at det tidligere pant er aflyst senest 1 år efter  

 anmeldelsen til tinglysning af det nye pant.
 Stk. 3. For tinglysning af ændringer, hvorved der  

 inddrages anden eller yderligere fast ejendom eller løsøre mv.  

 under pantet, beregnes afgift af hele det pantsikrede beløb efter  

 stk. 1, jf. dog stk. 4. Ved tinglysning af matrikulære  

 ændringer beregnes afgift efter § 7.
Stk. 4. Hvis der er givet pant i erhvervsaktiver  

 bortset fra fast ejendom, beregnes dobbelt afgift efter § 7 ved  

 tinglysning af ændringer, hvorved der inddrages andet eller yderligere  

 løsøre under pantet.
Der skal ved anmeldelsen afgives  

 erklæring om, at ændringen er omfattet af 1. pkt.
Der svares dog  

 afgift efter stk. 1, når pantsætter ved tinglysningen er en  

 anden end pantsætter efter den tidligere tinglyste  

 pantsætning.
Stk. 5. For tinglysning af en forhøjelse af det  

 pantsikrede beløb beregnes afgift efter stk. 1 af forskellen  

 mellem resthæftelsen og den nye panthæftelse.
For tinglysning af  

 andre ændringer end de i stk. 3 og i 1. pkt. nævnte  

 vedrørende panthæftelsen, herunder panthaver- eller  

 pantsætterskifte, beregnes afgift efter § 7.
 Stk. 6. Skatteministeren kan fastsætte  

 nærmere regler om dokumentation for, at betingelserne i stk. 2 er  

 opfyldt, om i hvilket omfang omkostninger kan indregnes afgiftsfrit, om  

 afgivelse af  erklæring efter stk. 4, 2. pkt., og om  

 dokumentation for størrelsen af den nedbragte panthæftelse efter  

 stk. 5, 1. pkt.
§ 6. For tinglysning efter tinglysningslovens § 42 d af  

 ejendomsforbehold i motorkøretøjer, påhængs- og  

 sættevogne til biler samt campingvogne udgør afgiften 1.400 kr.  

 og 1,5 pct. af det beløb, ejendomsforbeholdet skal sikre på  

 tidspunktet for anmeldelsen.
Tinglysning af transport er omfattet af  

 § 7. Skatteministeren kan fastsætte nærmere regler om  

 dokumentation for afgiftsgrundlaget efter 1. pkt.
 § 7. For andre tinglysninger end omfattet af §§ 4-6,  

 herunder tinglysning af adkomstændring ved selskabers mv. fusion,  

 fission, omdannelse eller tilførsel af aktiver til sådanne  

 selskaber, udgør afgiften 1.400 kr., jf. dog § 8.
 Stk. 2. Udløser anmeldelsen tinglysning af forskellige  

 rettigheder, udgør afgiften 1.400 kr. for hver rettighedstype.  

 Udløser anmeldelsen tinglysning af samme rettighed på flere  

 faste ejendomme inden for samme retskreds eller i flere  

 løsøregenstande mv. udgør afgiften 1.400 kr.
 § 8. Afgiftsfri er tinglysning af:
 1)	Afgørelser om værgemål med fratagelse af den  

 retlige handleevne efter værgemålslovens § 6, jf.  

 tinglysningslovens § 48.
 2)	Meddelelser som nævnt i tinglysningslovens § 13, eller  

 andre meddelelser fra politi eller domstole.
 3)	Skifteretsattest, for så vidt den tinglyses som led i en  

 arvings overdragelse til en ikke-arving.
 4)	Begæring om bosondring efter § 43 i lov om  

 ægteskabets retsvirkninger.
 5)	Rådighedsfratagelse efter § 66 i lov om skifte af  

 fællesbo mv.
 6)	Rådighedsfratagelse efter konkurslovens § 26.
 Stk. 2. Afgiftsfri er endvidere begæring om:
 1)	Aflysning.
 2)	Ophævelse af retsanmærkning.
 3)	Fristforlængelse eller endelig indførelse i tingbogen  

 af et forhold, som er tinglyst betinget eller med  

 frist.
 4)	Udslettelse af rettigheder, som ikke har opnået dækning  

 ved tvangsauktion, jf. retsplejelovens § 581.
 § 9. Skal tinglysning efter §§ 4, 5 eller 7 foretages i  

 flere retskredse på grund af en fast ejendoms beliggenhed, beregnes  

 alene afgift i den retskreds, hvor der først sker anmeldelse til  

 tinglysning.
 § 10. Selv om en tinglysning er omfattet af § 4 eller §  

 5, beregnes kun afgift efter § 7 for tinglysning af:
 1)	Ejerskifte eller pantsætning af fast ejendom mellem  

 ægtefæller, der finder sted som følge af
opløsning af formuefællesskab.
 2)	Efterlevende ægtefælles indtræden i den  

 afdøde ægtefælles rettigheder og forpligtelser, når  

 boet er udleveret til den efterlevende ægtefælle til hensidden i  

 uskiftet bo, eller når ægtefællerne ikke efterlader sig  

 livsarvinger.
 3)	Optagelse af realkreditlån eller fiskeribanklån
til afløsning af lån omfattet af § 1 i lov om  

 imødegåelse af indlåsningseffekter på  

 inkonverterbare realkreditlån.
§ 11. For registrering af ejer af ethvert skib bortset fra  

 fiskeskibe og fritidsfartøjer eller af andele heraf med  

 tilbehør udgør afgiften 1 prm. af ejerskiftesummen eller,  

 når registreringen ikke sker i forbindelse med et ejerskifte,  

 værdien af det pågældende skib på  

 registreringstidspunktet.
Dette gælder også, hvis registreringen  

 er betinget.
Registrering af endelig ejer er afgiftsfri, hvis ejeren er  

 registreret betinget.
Stk. 2. For registrering af ejer af fiskeskibe og  

 fritidsfartøjer eller af andele heraf med tilbehør udgør  

 afgiften 4 prm. af ejerskiftesummen eller, når registreringen ikke sker  

 i forbindelse med et ejerskifte, værdien af skibet på  

 registreringstidspunktet.
Dette gælder også, hvis registreringen  

 er betinget.
Registrering af endelig ejer er afgiftsfri, hvis ejeren er  

 registreret betinget.
 Stk. 3. Registrering af nybygget skib ved bilbrev og lignende  

 dokumenter er uanset stk. 1 og 2 afgiftsfri.
§ 12. For registrering af pant i skibe, der ikke er  

 fritidsfartøjer, bortset fra retspant i sådanne skibe,  

 udgør afgiften 1 prm. af det pantsikrede beløb.
For  

 registrering af pant, bortset fra retspant, i fritidsfartøjer  

 udgør afgiften 1,5 pct. af det pantsikrede beløb.  

 Bestemmelserne i § 5, stk. 1, 2.-8. pkt., stk. 3, 1. pkt., og  

 stk. 5, 1. pkt., finder tilsvarende anvendelse.
Stk. 2. Hvis der er givet pant i skibe, skal der ikke  

 svares afgift ved registrering af ændringer, hvorved der inddrages  

 andre eller yderligere skibe under pantet.
Der skal ved anmeldelsen afgives  

 en erklæring herom.
Der svares dog afgift efter 1. og 2. pkt., hvis  

 pantsætter ved registreringen er en anden end pantsætter efter  

 den tidligere registrerede pantsætning.
 Stk. 3. Skibe på 5 BT eller derunder er  

 omfattet af reglerne for pant i løsøre efter § 5.
§ 13. For registrering af ejer af luftfartøj eller af  

 andele heraf i Nationalitetsregistret udgør afgiften 1 prm. af  

 ejerskiftesummen eller, når registreringen ikke sker i forbindelse med  

 et ejerskifte, værdien af luftfartøjet på  

 registreringstidspunktet.
Dette gælder også, hvis registreringen  

 er midlertidig.
Afgiftsfri er endelig registrering af ejer, som er  

 registreret midlertidigt.
§ 14. For registrering af pant, bortset fra retspant, i  

 luftfartøj i Rettighedsregistret over Luftfartøjer udgør  

 afgiften 1 prm. af det pantsikrede beløb.
For registrering af  

 pant i luftfartøjer, der vejer under 5.700 kg eller er registreret til  

 højst 10 passagerer, udgør afgiften dog 1,5 pct. af det  

 pantsikrede beløb.
Bestemmelserne i § 5, stk. 1,  

 2.-8. pkt., stk. 3, 1. pkt., og stk. 5, 1. pkt., finder tilsvarende  

 anvendelse.
Stk. 2. Hvis der er givet pant i fly, skal der ikke svares  

 afgift ved registrering af ændringer, hvorved der inddrages andre eller  

 yderligere fly under pantet.
Der skal der ved anmeldelsen afgives  

 erklæring herom.
Der svares dog afgift efter 1. og 2. pkt., når  

 pantsætter ved registreringen er en anden end pantsætter efter  

 den tidligere registrerede pantsætning.
 § 15. Afgiftsfri er:
 1)	Registrering mv. i skibsregistret af skib hjemmehørende i  

 Grønland.
 2)	Registrering mv. i Rettighedsregistret over Luftfartøjer  

 eller Nationalitetsregistret af luftfartøj hjemmehørende  

 på Færøerne eller i Grønland.
Kapitel 3 Afgiftspligtens indtræden § 16. Afgiftspligten indtræder ved anmeldelsen til  

 tinglysning eller registrering.
Afgiften forfalder til betaling samtidig  

 hermed, medmindre der efter § 17 er givet tilladelse til månedlig  

 betaling.
 Stk. 2. Skal afgiften betales ved anmeldelsen, kvitterer  

 den registrerende myndighed for afgiftens betaling ved at påføre  

 det til tinglysning eller registrering anmeldte en påtegning herom.
 § 17. Skatteministeren kan efter anmodning tillade, at en  

 virksomhed, uanset forfaldstidspunktet efter § 16, betaler afgiften  

 månedlig.
Stk. 2. Afgiften for en kalendermåned forfalder til  

 betaling den 15. i den følgende kalendermåned.
Betales afgiften  

 ikke rettidigt, forrentes den manglende betaling med 1,3 pct. for hver  

 påbegyndt måned, regnet fra forfaldstidspunktet, dog mindst 50  

 kr.
 Stk. 3. Skatteministeren kan fastsætte regler for  

 virksomhedsregistrering, regnskabsførelse og sikkerhedsstillelse.
Kapitel 4 Afgiftsbetaling og afgiftshæftelse mv.
§ 18. Beregning og indbetaling af afgiften
påhviler den afgiftspligtige.
Den afgiftspligtige er:
1)	Ved ejerskifte såvel den, der erhverver, som den, der  

 afstår, 2)	Ved pantsætning såvel panthaver som pantsætter.
 3)	Ved ejerregistrering, der ikke skyldes ejerskifte, den, der  

 registreres som ejer.
4)	Ved anmeldelse til tinglysning af andet end ejerskifte og  

 pantsætning er anmelderen den afgiftspligtige.
Anmelderen er den, der  

 fremgår af anmelderrubrikken.
 5) Ved anmeldelse til tinglysning af ejendomsforbehold, jf.  

 § 6, er den afgiftspligtige den, der har taget  

 ejendomsforbeholdet.
 § 19. Hvis afgiftsbeløbet efter  

 registreringsmyndighedens skøn ikke er beregnet korrekt, skal  

 registreringsmyndigheden sende spørgsmålet om afgiftens  

 beregning og betaling til afgiftsmyndigheden til afgørelse,  

når registreringsekspeditionen er afsluttet.  

 Registreringsmyndigheden underretter samtidig den afgiftspligtige om  

 oversendelsen.
Stk. 2. Afgiftsmyndigheden træffer afgørelse  

 om afgiften og afkræver den afgiftspligtige et eventuelt skyldigt  

 beløb til betaling senest 14 dage efter påkrav.
Er der  

 betalt for meget i afgift, tilbagebetales det overskydende  

 afgiftsbeløb.
 Stk. 3. Skatteministeren kan fastsætte  

 nærmere regler for opkrævning.
§ 20. Betales afgiften eller en del heraf ikke ved  

 anmeldelsen, jf. § 16, forhøjes det skyldige afgiftsbeløb  

 med 5 pct., dog mindst 200 kr.
Hvis det skyldige afgiftsbeløb  

 ikke er betalt inden udløbet af betalingsfristen efter § 19, stk. 2,  

 betales tillige 0,6 pct. i månedlig rente for hver påbegyndt  

 måned fra den 1. i den måned, i hvilken det afkrævede  

 beløb skal betales, dog mindst 50 kr.
 § 21. Ubetalte beløb, der skal betales efter denne lov,  

 kan inddrives ved udpantning eller ved indeholdelse i løn mv. hos den  

 afgiftspligtige efter reglerne for inddrivelse af personlige skatter i  

 kildeskatteloven.
 Stk. 2. Der betales et gebyr på 65 kr. for hver  

 erindringsskrivelse om betaling af afgiften mv.
Kapitel 5 Afgiftsgodtgørelse § 22. Trækkes en anmeldelse til tinglysning eller  

 registrering tilbage, eller afvises tinglysning eller registrering,  

 godtgør afgiftsmyndigheden efter anmodning det ved anmeldelsen  

 indbetalte afgiftsbeløb, dog med fradrag af 1.400 kr.,  

 når tilbagetrækning eller afvisning sker fra  

 tinglysning.
Anmodningen skal indsendes gennem registreringsmyndigheden, der  

 ved påtegning på anmodningen anfører størrelsen af  

 det modtagne afgiftsbeløb og attesterer, at anmeldelsen er trukket  

 tilbage, eller at tinglysning henholdsvis registrering er blevet afvist.
Stk. 2. Indgives en anmeldelse, for hvilken afgift er  

 godtgjort efter stk. 1, til tinglysning eller registrering senest 6  

 måneder efter den første anmeldelse, nedsættes afgiften  

 ved den fornyede anmeldelse med 1.400 kr.
Hvis der ikke er anmodet om  

 godtgørelse efter stk. 1, nedsættes afgiften ved den fornyede  

 anmeldelse med det oprindeligt indbetalte afgiftsbeløb, idet der dog  

 fradrages 1.400 kr., hvis den fornyede anmeldelse til tinglysning sker senere  

 end 6 måneder efter den første anmeldelse.
 Stk. 3. Godtgørelse efter stk. 1 udbetales  

 senest 14 dage efter afgiftsmyndighedens modtagelse af  

 anmodningen.
 § 23. Den ved tinglysning eller registrering indbetalte afgift  

 godtgøres af afgiftsmyndigheden efter anmodning, dog med fradrag af  

 1.400 kr., når der anmodes om godtgørelse af den ved tinglysning  

 indbetalte afgift.  Godtgørelse finder sted, når det  

 dokumenteres:
 1)	Et tinglyst ejerskifte af fast ejendom er aflyst senest 9  

 måneder efter overtagelsen af det ejerskiftede, eller et registreret  

 ejerforhold angående skib eller luftfartøj er udslettet senest 9  

 måneder efter registreringen.
 2)	Et ejerskifte er aflyst eller udslettet som følge af, at  

 ejerskiftet har været betinget af en offentlig myndigheds godkendelse,  

 som ikke er opnået.
3)	Et tinglyst eller registreret pant, bortset fra pant ifølge  

 ejerpantebrev, er aflyst eller udslettet, pantebrevet ikke har været  

 overgivet til kreditor eller kreditors repræsentant, eller der ikke er  

 betalt ydelser i henhold til pantebrevet.
For pantebreve udstedt til  

 sikkerhed for lån i realkreditinstitutter, Dansk Landbrugs  

 Realkreditfond eller pengeinstitutter kan godtgørelse ske, selv om  

 pantebrevet har været i kreditors besiddelse, hvis lånet ikke  

 er udbetalt.
4)	Et tinglyst eller registreret pant eller et tinglyst  

 ejendomsforbehold er aflyst eller udslettet, der ved tinglysningen eller  

 registreringen er sket en åbenbar fejlagtig identifikation af det  

 pantsatte, og denne fejl efterfølgende berigtiges ved fornyet  

 tinglysning eller registrering.
Anmodning om godtgørelse skal indgives  

 senest 1 måned efter, at den fejlagtige identifikation er berigtiget  

 ved fornyet tinglysning eller registrering af det pågældende  

 pant.
 Stk. 2. Anmodning om godtgørelse, skal indsendes gennem  

 registreringsmyndigheden, der ved påtegning på anmodningen  

 anfører størrelsen af det modtagne afgiftsbeløb og  

 samtidig attesterer, at ejerskiftet eller pantet er aflyst eller  

 udslettet.
 Stk. 3. Når der efter stk. 1 er ydet  

 godtgørelse af afgiften af et tinglyst eller registreret ejerskifte,  

 godtgøres efter anmodning tillige og i samme omfang den afgift, der er  

 betalt ved anmeldelse til tinglysning eller registrering af en  

 tilbageføring af ejerskiftet til den tidligere ejer.
Stk. 4. Afgiftsmyndigheden træffer afgørelse om  

 godtgørelse senest 14 dage efter modtagelse af anmodningen  

 herom og udbetaler en eventuel godtgørelse samtidig hermed.
Finder  

 afgiftsmyndigheden på grundlag af den foreliggende dokumentation ikke  

 grundlag for at træffe afgørelse, kan afgiftsmyndigheden dog  

 anmode den, der har anmodet om godtgørelse, om at fremkomme med  

 yderligere dokumentation.
I dette tilfælde afbrydes  

 afgørelsesfristen, indtil den fornødne dokumentation  

 foreligger.
Afgiftsmyndigheden skal herefter træffe afgørelse  

 senest 14 dage efter modtagelsen af denne dokumentation.
 § 24. Der ydes godtgørelse af afgift, som fremmede  

 staters herværende ambassader mv., internationale organisationer samt  

 tilknyttet personale har betalt ved tinglysning eller registrering efter  

 denne lov.
 Stk. 2. Skatteministeren bestemmer efter indstilling fra  

 udenrigsministeren, hvilke nærmere organisationer mv., der er  

 berettiget til godtgørelse.
Kapitel 6 Afgiftsmyndigheden og klagebestemmelser § 25. Afgiftsmyndigheden er de statslige told- og  

 skattemyndigheder.
Skatteministeren kan fastsætte nærmere regler  

 for de statslige told- og skattemyndigheders adgang til at træffe  

 afgørelser efter denne lov.
 § 26. Skatteministeren kan udenfor området af § 22  

 fastsætte regler om adgang til at klage over afgørelser efter  

 denne lov, herunder om at afgørelser ikke kan indbringes for anden  

 administrativ myndighed.
 § 27. Landsskatteretten påkender klager over  

 afgørelser i 1. instans af:
 1)	Spørgsmål om afgiftspligt.
 2)	Spørgsmål om afgiftsgrundlaget.
 3)	Spørgsmål om omfanget af afgiftsfritagelser og  

 afgiftsgodtgørelser.
 Stk. 2. Reglerne i skattestyrelseslovens kapitler 3 og 3 A  

 finder anvendelse ved klage til Landsskatteretten.
Kapitel 7 Kontrolbestemmelser § 28. Til brug for kontrollen med afgiftens beregning og  

 betaling skal registreringsmyndigheden på begæring meddele  

 afgiftsmyndigheden de oplysninger, som registreringsmyndigheden er i  

 besiddelse af, til brug ved kontrollen med afgiftens betaling.
 Stk. 2. Registreringsmyndigheden giver afgiftsmyndigheden  

 oplysninger om forhold af betydning for afgiftskontrollen, som  

 registreringsmyndigheden bliver opmærksom på i forbindelse med  

 tinglysningen eller  registreringen af ejer- og panterettigheder mv.  

 omfattet af loven.
 § 29. Afgiftsmyndigheden kan kræve udleveret dokumenter  

 fra de i § 18 nævnte afgiftspligtige og de i § 17 nævnte  

 virksomheder, herunder supplerende oplysninger og materiale vedrørende  

 den konkrete ejerskiftesag eller pantebrevssag.
Kapitel 8 Straffebestemmelser mv.
 § 30. Med bøde straffes den, der forsætligt eller  

 groft uagtsomt:
1)	opgør afgiftsgrundlaget forkert eller foretager en  

 urigtig beregning af afgiften efter loven, eller 2)	afgiver urigtige eller vildledende oplysninger eller fortier  

 oplysninger til brug for afgiftsmyndighedens beregning af afgiften eller til  

 brug for afgiftsmyndighedens afgørelse om godtgørelse af  

 afgift.
 Stk. 2. Den, der begår en af de nævnte  

 overtrædelser med forsæt til at unddrage statskassen afgift eller  

 til uberettiget at opnå godtgørelse, straffes med bøde,  

 hæfte eller fængsel i indtil 2 år.
 Stk. 3. I forskrifter, som udstedes i medfør af loven,  

 kan der fastsættes straf af bøde for den, der forsætligt  

 eller groft uagtsomt overtræder bestemmelser i forskrifterne.
 Stk. 4. Der kan pålægges selskaber mv. (juridiske  

 personer) strafansvar efter reglerne i straffelovens 5. kapitel.
 § 31. Skønnes en overtrædelse ikke at ville  

 medføre højere straf end bøde, kan skatteministeren  

 eller den, ministeren bemyndiger dertil, tilkendegive den  

 pågældende, at sagen kan afgøres uden retslig  

 forfølgning, såfremt den pågældende erkender sig  

 skyldig i overtrædelsen og erklærer sig rede til inden for en  

 nærmere angivet frist, der efter anmodning kan forlænges, at  

 betale en i tilkendegivelsen angivet bøde.
 Stk. 2. Med hensyn til den i stk. 1 nævnte  

 tilkendegivelse finder bestemmelsen om tiltalerejsning i retsplejelovens  

 § 930, jf. § 926, tilsvarende anvendelse.
 Stk. 3. Betales bøden i rette tid, eller bliver den  

 efter vedtagelse inddrevet eller afsonet, bortfalder videre  

 forfølgning.
Kapitel 9 Overgangs- og ikrafttrædelsesbestemmelser § 32. Loven træder i kraft den 1. januar 2000.
Stk. 2. Loven finder anvendelse på anmeldelse til  

 tinglysning eller registrering, som registreringsmyndigheden modtager fra og  

 med den 1. januar 2000. Anmeldes et dokument, hvoraf der allerede er betalt  

 afgift efter lov om stempelafgift, til tinglysning eller registrering,  

 betales alene den faste afgift på 1.400 kr. efter denne lov ved  

 anmeldelsen.
Den faste afgift betales dog ikke, hvis der er betalt  

 tinglysningsafgift for et dokument, der tidligere er blevet afvist fra  

 tinglysning, og dokumentet på ny anmeldes til tinglysning inden 3  

 måneder, jf. den hidtil gældende § 41 c i lov om  

 retsafgifter, jf. lovbekendtgørelse nr. 460 af 27. juni 1989, senest  

 ændret ved lov nr. 1019 af 23. december 1998.
 Stk. 3. Ved tinglysning eller registrering af ændringer  

 i et dokument, hvoraf der tidligere er betalt stempelafgift, eller som efter  

 den hidtil gældende stempellov var helt eller delvis afgiftsfri, anses  

 det tidligere dokument som afgiftsberigtiget efter reglerne i denne lov.
 § 33. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger Forslagets formål er at lade stempelafgiften og  

 visse andre afgifter, der betales med stempelmærker, afløse af  

 mere tidssvarende og forenklede afgifter, som i henseende til administration,  

 kontrol og muligheder for at undgå afgift m.m. er egnet til nutidens  

 teknologi og adfærdsmønstre.
Forslaget tilsigter ikke yderligere  

 provenu, men sigter mod at indbringe det samme som de hidtidige afgifter.  

 Forslaget bygger på betænkning 1364/1998 fra stempeludvalget De gældende regler Den gældende stempellov gennemførtes ved lov  

 nr. 174 af 30. april 1969, og der er senere gennemført større  

 og mindre ændringer, både midlertidige og permanente, men  

 grundstrukturen er ikke ændret.
 Stempelafgiften har rødder tilbage i »Det store  

 Skattebrev«, som Frederik III udskrev i 1657.
Der er tale om en dokumentafgift, hvor afgiftspligten  

 indtræder, når et dokument oprettes (underskrives) - typisk om en  

 formueretlig aftale.
Afgiften betales normalt ved køb af  

 stempelmærker, som skal klæbes på dokumentet.
 Afgiften kontrolleres som hovedregel på den  

 særegne måde, at en række offentlige myndigheder har  

 »anholdelsespligt« overfor dokumenter, der ikke er tilstrækkeligt  

 stemplet, hvorefter dokumentet indsendes til »stempelmyndigheden«, dvs.  

 statsamtet eller i København Overpræsidiet, som træffer  

 afgørelse i spørgsmål om afgiftspligten i første  

 instans med klageadgang til Told- og Skattestyrelsen.
 Stempelmærker benyttes også til betaling af  

 Justitsministeriets tinglysningsafgifter efter retsafgiftsloven og af afgift  

 ved førstegangsoverdragelse af ejerlejligheder, jf. lov nr. 575 af 25.  

 november 1977 med senere ændring i 1982.
 Følgende transaktioner er belagt med afgift, der  

 berigtiges med stempelmærker:
1.	Tinglysningsafgift.
Efter retsafgiftslovens § 41 A  

 opkræves en afgift på 1.200 kr. for hver tinglysning.
I  

 modsætning til de øvrige afgifter, der betales med  

 stempelmærker, påklages afgørelser om tinglysningsafgiften  

 i det judicielle system.
2. 	Pantebreve.
Pant i fast ejendom eller løsøre  

 belægges udover tinglysningsafgiften med en afgift på 1,5 pct. af  

 det pantsikrede beløb.
Afgiften skal betales både ved oprettelse  

 af et pantebrev og ved eventuel senere overdragelse (transport til ny  

 kreditor). Der gælder dog en række fritagelser og lempelser  

 på dette område.
Således gælder det bl.a., at et  

 pantebrev, der bærer påtegning om, at det pantsatte er mindre  

 værd end pantebrevets pålydende, kan stemples alene af pantets  

 værdi.
Desuden gælder det, at forsikringsselskaber og  

 pensionskasser er stempelfri for tinglysning af pant, der indgår til  

 dækning af selskabets eller kassens forsikringsmæssige  

 hensættelser.
Endvidere gælder, at pantebrev, som udstedes til  

 sikkerhed for kontrapant, kontrakaution eller regaranti, er stempelfri.  

 Stempelfri er også pantebreve, der udstedes af pensionister for  

 henstand med ejendomsskatter.
3. 	Overdragelse af fast ejendom - skødestempel.
Stempelafgiften  

 udover tinglysningsafgiften er for overdragelse af helårsejerboliger  

 0,6 pct., medens den for overdragelse af anden fast ejendom er 1,2 pct. af  

 salgssummen, dog mindst af ejendomsværdien.
4. 	Ejerlejligheder.
I forbindelse med førstegangssalg af  

 ejerlejligheder opført før 1966 opkræves en afgift  

 på 5 pct. af overdragelsessummen.
Ved opdeling af ejendomme i  

 ejerlejligheder skal dokumenter om anmeldelse til tinglysning heraf stemples  

 med et beløb på 1.500 kr. pr. lejlighed, dog 4.500 kr. hvis  

 byggetilladelsen er givet før den 1. juli 1966.
5. 	Stempelafgift af skibe.
Dokument om overdragelse af skibe og  

 både med tilbehør stemples med 0,4 pct. af vederlaget, dog for  

 så vidt angår handelsskibe 0,1 pct. af vederlaget.
Samme regler  

 gælder ved registrering af nybygget skib og dets optagelse i  

 skibsregistret.
For pant i skibe bortset fra fritidsfartøjer mv.  

 udgør afgiften 2 prm. af det pantsikrede beløb, og for pant i  

 fritidsfartøjer mv. udgør afgiften 1,5 pct. af det pantsikrede  

 beløb.
6. 	Forsikringer.
For livsforsikringer, der ikke er rene  

 risikoforsikringer, opkræves en afgift på 1,50 kr. pr. 5.000 kr.  

 s forsikringssum.
For andre forsikringer opkræves en afgift på  

 0,25 kr. pr. 5.000 kr. s forsikringssum eller en afgift på 12 pct. af  

 præmien.
 Stempelafgiften af forsikringer opkræves normalt ikke ved  

 stempelmærker, men efter særlig tilladelse afregnes  

 stempelafgiften samlet med påtegning på policer og  

 præmiekvitteringer om, at stempelafgiften berigtiges på  

 særlig måde.
7.	 Leje- og entreprisekontrakter.
Lejekontrakter om fast ejendom,  

 lejligheder, værelser, lokaler og lignende skal stemples med 1 pct. af  

 den årlige leje.
Entreprisekontrakter om bygning og reparation af fast  

 ejendom skal stemples med 0,1 pct. af vederlaget, medens entreprisekontrakter  

 på skibe pålægges en afgift på 0,02 pct.
8.	Gældsbreve og veksler.
Af gældsbreve skal der betales en  

 afgift på 0,3 pct. af lånebeløbet, dog ikke hvis der  

 stilles sikkerhed ved pant eller kaution, og denne sikkerhedsstillelse er  

 stemplet.
Veksler skal stemples med 1 kr. for hver 1.000 kr.
9.	Overdragelse af løsøre.
Dokumenter om overdragelse af  

 andet løsøre end skibe og både samt dokument om levering  

 af vand, gas, el og varme stemples med en afgift på 0,1 pct.  

 Erhvervsdrivende skal ikke svare afgift for emballage, varer, råstoffer  

 eller halvfabrikata, men kun for driftsmidler og lignende.
Overdragelse af  

 immaterielle rettigheder stemples med en afgift på 0,1 pct.
10.	Lotterier.
For lodder i Klasselotteriet erlægges en afgift  

 på 4 kr. pr. hellod, medens lodsedler i Vare-og Landbrugslotteriet  

 stemples med 0,6 kr. for hver trækning.
11.	Ægtepagter og testamenter.
Disse dokumenter stemples med  

 mindst 50 kr.
Problemer ved stempelafgift En række forhold gør, at i hvert fald den del  

 af stempelafgiften, hvor afgiftspligten er knyttet til underskrevne  

 dokumenter, ikke er egnet i en tid, hvor aftaler indgås elektronisk,  

 hvor internationaliseringen i stigende grad gør sig gældende, og  

 hvor moderne finansielle systemer gør aftaler væsentlig mere  

 komplekse end de formueretlige aftaler, der omhandles i stempelloven.
Hertil  

 kommer, at det hidtidige kontrolsystem beroende på »anholdelsespligtige  

 myndigheder« ikke kan fungere effektivt, fordi dokumenter ofte slet ikke  

 passerer en sådan myndighed.
Stempeludvalget Skatteministeren nedsatte derfor i januar 1996 et udvalg,  

 der skulle søge at opstille udkast til afgifter, der - provenuneutralt  

 - kunne afløse de gældende stempelafgifter mv.
 Erhvervsministeriet, Finansministeriet,  

 Justitsministeriet, Økonomiministeriet, Danmarks Nationalbank, Den  

 danske Dommerforening, Foreningen af Statsamtmænd, Foreningen af  

 Statsamtsjurister, Advokatrådet, Finansrådet,  

 Realkreditrådet, Rådet for Dansk Forsikring og Pension og Dansk  

 Ejendomsmæglerforening har været repræsenteret i  

 udvalget.
Udvalget skulle særskilt overveje dels en afgift,  

 som udløses ved tinglysning eller anden offentlig registrering af  

 ejerrettigheder og panterettigheder, dels en afgift på  

 pengeinstitutters og andre professionelle långiveres ydelse af garanti,  

 lån eller kredit og endelig en afgift af forsikringspolicer.
Udvalget  

 skulle også overveje, om stempelafgift helt kan afskaffes for visse  

 dokumenttyper, f.eks. fordi provenuet er så beskedent, at det ikke  

 står i rimeligt forhold til administrationsomkostningerne.
Stempeludvalgets overvejelser på registreringsområdet I forbindelse med stempeludvalgets overvejelser om  

 omlægning af stempelafgiften har det været afgørende at  

 ændre afgiften fra en dokumentbaseret til en transaktionsbaseret  

 afgift.
Der er på den måde taget hensyn til, at  

 tinglysning/registrering, der i dag i alt væsentligt er  

 dokumentbaseret, i de kommende år i stigende omfang må forventes  

 at ville ske elektronisk.
Udgangspunktet for udvalgets overvejelser omkring en ny  

 registreringsafgift har været den enklest mulige afgiftsmodel.
Det er  

 primært søgt opnået gennem et snævert  

 afgiftspligtigt område med kun få afgiftsundtagelser.
Det er  

 imidlertid også tilstræbt, at administrationen af den nye lov  

 bliver så enkel som mulig.
Det er efter udvalgets opfattelse ikke  

 hensigtsmæssigt at operere med et enstrenget administrativt system,  

 hvor afgiftsmyndigheden også varetager opkrævningsfunktionen.
Det  

 er således fundet mest hensigtsmæssigt, at  

 registreringsmyndigheden opkræver afgiften, men i øvrigt ikke  

 træffer afgørelser vedrørende afgiftens betaling.  

 Afgørelser vedrørende registreringsafgiften skal alene  

 henhøre under afgiftsmyndigheden, og udvalget anbefaler, at opgaven  

 som afgiftsmyndighed indtil videre varetages af statsamterne, som også  

 er stempelmyndighed efter den gældende stempelafgiftslov.
Det er endvidere lagt til grund, at den nye afgift ikke  

 kommer til at gribe forstyrrende ind i tinglysningen/registreringen i form af  

 en forsinkelse af ekspeditionen.
Der lægges således ikke op til,  

 at betaling af afgiften skal være en betingelse.
For så vidt angår det stempelafgiftspligtige  

 område er der lagt vægt på at få indskrænket  

 afgiftsområdet med henblik på at opnå en forenkling af det  

 gældende regelsæt.
En væsentlig forenkling opnås ved  

 overgangen fra en dokumentbaseret afgift til en registreringsafgift, allerede  

 fordi tinglysnings/registreringsområdet er snævrere end det  

 gældende stempelområde.
Ved overgangen til en registreringsafgift  

 vil langt den væsentligste del af afgiftsgrundlaget for den  

 opkrævede stempelafgift imidlertid blive opretholdt, idet  

 stempelindtægterne i meget høj grad hidrører fra  

 dokumenter, der tinglyses.
Disse transaktioner vil således forsat  

 være afgiftsbelagt, men den afgiftsudløsende omstændighed  

 vil ikke længere være oprettelsen af et dokument, men  

 tinglysning/registrering af transaktionen.
Der vil efter stempeludvalgets opfattelse være flere  

 fordele ved at flytte afgiften fra dokumentet til  

 tinglysningen/registreringen.
Det har således jævnligt  

 været vanskeligt at få fastlagt, om og hvornår der  

 foreligger et afgiftspligtigt dokument, ligesom kontrollen med afgiftens  

 betaling hviler på en række offentlige myndigheder, der har  

 »anholdelsespligt«.
Kontrollen med afgiftens rigtige betaling kan  

 således først ske, når og hvis de pågældende  

 dokumenter passerer en anholdelsespligtig myndighed.
I modsætning  

 hertil giver en registreringsafgift mulighed for helt entydigt at få  

 fastlagt den afgiftsudløsende omstændighed.
Der vil ikke  

 være omgåelsesmuligheder forbundet med en sådan afgift,  

 ligesom der med afgiften kan sikres gode kontrolmuligheder.
Det har været stempeludvalgets opfattelse, at en  

 registreringsafgift bør omfatte registrering i tinglysningssystemet og  

 andre offentlige registre, hvor registrering har ekstinktionsvirkning.
Da der  

 er knyttet særlige retsvirkninger til disse registreringer, vil  

 registreringsafgiften efter udvalgets opfattelse ikke påvirke  

 registreringsadfærden.
Med hensyn til det tinglysningsafgiftspligtige  

 område er der lagt vægt på at opretholde dette  

 uændret.
Tinglysningsafgiften kan med fordel indarbejdes i  

 registreringsafgiften, så der ikke skal betales to forskellige afgifter  

 af samme transaktion.
Det har ud fra et ønske om ensartethed i den  

 kommende afgiftsstruktur været overvejet også at indarbejde  

 tinglysningsafgiften i registreringsafgiften for registreringer uden for  

 tinglysningssystemet.
Udvalget har imidlertid ikke fundet det  

 hensigtsmæssigt at lægge et fast afgiftstillæg svarende til  

 den gældende tinglysningsafgift på disse registreringer, der ikke  

 hidtil har været omfattet af tinglysningsafgiften.
Det er foreslået, at der skal betales afgift ved  

 tinglysning af ejerskifter.
Afgiften beregnes af betalingen for ejerskiftet,  

 det vil sige ejerskiftesummen.
Ejerskiftesummen vil være det samlede  

 nominelle vederlag for overdragelsen eller andre transaktioner, der  

 indebærer et ejerskifte, der tinglyses eller registreres som  

 adkomstændring.
I vederlaget indgår kontante beløb, der  

 erlægges til den, der afstår det ejerskiftede, eller til andre  

 som betaling for ejerskiftet, Det er foreslået, at der skal betales afgift ved  

 tinglysning af underpant, dog ikke retspant.
Det er hovedreglen efter  

 forslaget, at der kun betales afgift én gang af det pantsikrede  

 beløb, og debitor- og kreditorskifte kan herefter passere afgiftsfrit,  

 når der bortses fra den faste afgift.
Ved visse  

 låneomlægninger (konverteringer) med pant i fast ejendom, dog  

 ikke ved ejerpantebrev eller skadesløsbrev, skal alene betales afgift  

 i det omfang, det nye lån overstiger det gamle.
Den del af lånet,  

 der optages til afløsning af det gamle lån, skal der  

 således ikke ved tinglysningen betales afgift af.
De  

 låneomlægninger, der bør kunne ske afgiftsfrit, er  

 ombytning af realkreditlån mv.
Det er foreslået, at inddragelse af nyt pant,  

 herunder ved ombytning, som altovervejende udgangspunkt udløser samme  

 afgift som ved tinglysning af selve pantet.
Der vil således ikke som  

 efter de gældende regler i stempelafgiftsloven være afgiftsfrihed  

 for de såkaldte vandrende pantebreve, hvor pantebrevet dækker  

 over et skiftende pant.
Som en undtagelse herfra foreslås dog, at der  

 ved tinglysning af ændringer i pant alene i erhvervsaktiver bortset fra  

 fast ejendom ikke skal svares fuld afgift, men kun 2 gange den faste afgift.  

 Der skal herefter betales dobbelt afgift ved tinglysning af ændringer,  

 hvorved der inddrages andet eller yderligere erhvervsløsøre  

 under pantet.
Udvalget finder dog, at denne undtagelse må betinges af,  

 at pantsætteren ved den nye tinglysning er den samme som efter den  

 tidligere.
Hvis pantsætteren er en anden, skal der derfor betales den  

 fulde afgift.
Med den foreslåede undtagelse er der taget hensyn til den  

 gældende praksis inden for dele af erhvervslivet, herunder store dele  

 af brugtvognshandelen, hvor virksomheden finansieres ved pant i anlægs-  

 og omsætningsaktiver.
Det er f.eks en udbredt praksis, at der gives  

 pant i lagerbeholdningen af brugte biler.
Det foregår ved, at en  

 bilforhandler ved et løsørepantebrev pantsætter lageret  

 af brugte biler til et finansieringsinstitut.
Løsørepantebrevet  

 ajourføres med jævne mellemrum, således at de solgte biler  

 udgår af pantet, samtidig med at der lyses pant i de indkomne brugte  

 biler siden seneste tinglyste ændring af pantebrevet.
Efter de  

 gældende regler i stempelafgiftsloven kan en sådan ændring  

 ske stempelfrit, og der skal kun betales tinglysningsafgift hver gang, der  

 foretages en ajourføring af løsørepantebrevet.
 Ved forhøjelser af pantegælden må der  

 efter udvalgets opfattelse betales afgift af forskellen mellem  

 resthæftelsen på den gamle pantegæld og den nye  

 panthæftelse, mens der ved tinglysning af andre ændringer  

 vedrørende panthæftelsen kun bør svares den faste  

 afgift.
 Umiddelbart forekommer det naturligt at lade lovgivning og  

 administration høre under samme ministerområde, og dette forhold  

 taler for at henlægge afgørelsen af tvivlsspørgsmål  

 generelt til Skatteministeriets område, dvs. told- og skatteregionerne  

 i første instans med Landsskatteretten som klageinstans, jf. den  

 nyligt gennemførte ændrede klagestruktur for skatter og  

 afgifter.
 Imidlertid gør udvalget opmærksom på,  

 at både stempelafgiften og den foreslåede registreringsafgift af  

 tinglysning af dokumenter ikke har nær sammenhæng med told- og  

 skatteregionernes nuværende arbejdsområder, medens der i  

 Statsamterne (i Københavns Overpræsidiet) findes en stor rutine  

 og sagskundskab i behandlingen af disse spørgsmål.
 Udvalget har derfor ment at afgiftsmyndigheden indtil  

 videre bør være Statsamterne og Overpræsidiet, hvis  

 afgørelser skal kunne påklages til Landsskatteretten.
Udvalgets konklusioner Under hensyn til det forholdsvis beskedne provenu, som  

 stempelafgifterne indbringer, er det udvalgets opfattelse, at en ny afgift  

 nødvendigvis må tilrettelægges således, at reglerne  

 er forholdsvis ukomplicerede, at administrationen er enkel, og at kontrollen  

 er enkel og sikker.
 Det er endvidere udvalgets opfattelse, at dokumentbegrebet  

 som grundlag for afgiftspligten må forlades af bl.a. teknologiske  

 årsager, og i stedet må man basere afgiften på visse  

 transaktioner, der registreres i et offentligt system, eller som i henhold  

 til lov skal bogføres i en afgrænset type virksomheder under  

 tilsyn, således at en enkel opkrævning og kontrol er mulig.
På denne baggrund finder udvalget, at afgiften  

 på skøder og pantebreve, som tinglyses, og som hidtil har givet  

 langt hovedparten af det samlede årlige provenu på ca. 4,8 mia.  

 kr., vil kunne tilrettelægges på en sådan måde, at  

 den opfylder de nævnte betingelser, og at en ny - provenuneutral -  

 afgift på dette felt derfor må kunne være det bærende  

 element ved afløsningen af den hidtidige stempelafgift.
Også  

 stempelafgiften på forsikringer, som giver et provenu i  

 størrelsesordenen 200 mill. kr. årligt, må efter  

 udvalgsflertallets opfattelse siges at opfylde betingelserne med hensyn til  

 registrering i henhold til lov for så vidt angår  

 forsikringsselskaber, der driver virksomhed her i landet, og bør  

 derfor stadig bidrage med en del af provenuet, jf. nærmere  

 nedenfor.
Derimod kan afgiften på gældsbreve, kaution og  

 veksler, der antages at indbringe ca. 75 mill. kr. på årsbasis,  

 efter udvalgets opfattelse ikke på samme måde bringes til at  

 opfylde de nævnte betingelser.
For det første vil en opgivelse  

 af dokumentbegrebet som forudsætning for afgiftspligt bevirke, at man i  

 givet fald som udgangspunkt må lade afgiftspligten omfatte lån,  

 hvad enten der er oprettet et dokument herom, eller det blot er ydet f.eks.  

 som en kort eller lang kredit, et kortvarigt overtræk på en  

 kassekredit eller en løbende mellemregning.
For det andet vil det  

 være en skævvridning af lånemarkedet, hvis kun lån i  

 (indenlandske) pengeinstitutter omfattes, idet låntagning i så  

 fald i vidt omfang kan flytte til udlandet (de større lån) eller  

 til uregulerede pengeudlånere (de mindre lån). Det bemærkes  

 i den forbindelse, at de frie kapitalbevægelser mellem landene og den  

 øgede valutastabilitet må antages at gøre konkurrencen om  

 långivning særlig følsom overfor sådanne muligheder  

 for at undgå selv en lav afgiftssats.
Stempeludvalget har på tinglysningsområdet  

 foreslået, at afgiftspligten skal gælde ved tinglysning af  

 ejerskifte af og pant i fast ejendom i tingbogen og af tinglysning af pant i  

 personbogen eller bilbogen.
De afgiftspligtige registreringer skal omfatte  

 dels registrering af ejerskifte af skib og pant i skib i Skibsregistret, dels  

 registrering af ejerskifte af luftfartøj i Nationalitetsregistret og  

 af pant i luftfartøjer i Rettighedsregistret over  

 luftfartøjer.
Udvalget har endvidere foreslået, at afgiftspligten  

 for tinglysning og registrering af pant omfatter tinglysning/registering af  

 underpant i form af pantebreve, herunder ejerpantebreve og  

 skadesløsbreve, men ikke tinglysning/registrering af retspant.
Det er  

 hovedreglen efter forslaget, at der kun betales afgift én gang af det  

 pantsikrede beløb, og debitor- og kreditorskifte kan herefter passere  

 afgiftsfrit, når der bortses fra den faste afgift på 1.200 kr.  

 Ved visse låneomlægninger (konverteringer) med pant i fast  

 ejendom, dog ikke ved ejerpantebrev eller skadesløsbrev, skal alene  

 betales afgift i det omfang, det nye lån overstiger det gamle.
Den del  

 af lånet, der optages til afløsning af det gamle lån, skal  

 der således ikke ved tinglysningen betales afgift af.
De  

 låneomlægninger, der bør kunne ske afgiftsfrit, er  

 ombytning af realkreditlån mv.
Tinglysning og registrering af retspant  

 (udpantning og arrest) foreslås undtaget fra afgiftspligten for ikke at  

 belaste retspant med yderligere omkostninger.
 Det er herudover foreslået, at der betales afgift  

 for tinglysning af ejendomsforbehold i motorkøretøjer mv. som  

 for tinglysning af pant, da tinglysning af ejendomsforbeholdet anvendes som  

 alternativ til pantsætning.
Udvalget har endvidere foreslået, at afgiftspligten  

 også kommer til at omfatte visse andre tinglysninger end de  

 ovennævnte tinglysninger af ejerskifte- og panterettigheder.
Det  

 foreslås således, afgiftspligten kommer til at omfatte andre  

 tinglysninger i samme omfang, som de gældende regler i retsafgiftsloven  

 pålægger tinglysningsafgift.
 I konsekvens af de overordnede betragtninger  

 foreslår udvalget, at stempelafgiften afskaffes for så vidt  

 angår følgende stempelpligtige dokumenter:
 Ægtepagter, testamenter og lotterier.
 Overdragelse af løsøre, immaterielle  

 rettigheder, samt leje- og entreprisekontrakter.
 Veksler og gældsbreve.
Den særlige stempelafgift for  

 førstegangsoverdragelse af ejerlejligheder og for opdeling i  

 ejerlejligheder.
Disse afgifter, der ganske vist opfylder betingelsen om  

 tinglysning samt giver mulighed for effektiv kontrol, indbringer kun ca. 5  

 mill. kr. på årsbasis og giver i øvrigt anledning til  

 vanskelige afgrænsningsproblemer f.s.v. angår ombygning og  

 tilbygning på fredede ejendomme, på ældre erhvervsejendomme  

 og i en række andre tilfælde, hvor ejerlejlighedskonstruktionen  

 er valgt, men hvor den oprindelige baggrund for disse afgifter næppe  

 gør sig gældende.
Stempeludvalgets forslag om en ny registreringsafgift For tinglysning af ejerskifte vedrørende fast  

 ejendom foreslås indført en afgift på 1.200 kr. + 1 pct.  

 af ejerskiftesummen, dog mindst ejendomsværdien, uanset ejendommens  

 karakter.
Efter gældende regler skal der betales 1.200 kr. + 0,6 pct.  

 for helårsejerboliger og 1.200 kr. + 1,2 pct. for anden fast ejendom.  

 For tinglysning af underpant i fast ejendom foreslås afgiften sat til  

 1.200 kr. + 1 pct. af pantesummen mod de gældende 1,5 pct.
For registrering af ejerskifte af skibe og  

 luftfartøjer bibeholdes de gældende satser på 1 prm.
For  

 tinglysning eller registrering af underpant i skibe bibeholdes ligeledes de  

 gældende satser, dog således at den hidtidige sats på 1,5  

 pct. for underpant i fritidsfartøjer nedsættes til 1 pct. i  

 lighed med afgiften for andet underpant.
 For tinglysning eller registrering af pant i  

 løsøre foreslås ligeledes den gældende sats  

 på 1.200 kr. + 1,5 pct. nedsat til 1.200 kr. + 1 pct.
 For tinglysning af ejendomsforbehold i  

 motorkøretøjer mv. efter tinglysningslovens § 42 d, der i  

 et vist omfang kan erstatte tinglysning af løsørepantebrev,  

 foreslås indført samme afgift som af  

 løsørepantebrev.
 For de øvrige tinglysningsekspeditioner, som efter  

 gældende regler er belagt med tinglysningsafgift på 1.200 kr.,  

 foreslås dette afgiftsbeløb bibeholdt.
 Den gældende tinglysningsafgift på 1.200 kr.  

 for tinglysningsekspedition, der indgår i Justitsministeriets regnskab,  

 foreslås altså videreført, men efter forslaget som en del  

 af registreringsafgiften, således at afgiften efter forslaget vil  

 indgå på Skatteministeriets regnskab og vil få samme  

 afgiftsmyndighed og samme klageveje som procentafgiften.
 Bortset fra skibe og luftfartøjer opnås ved  

 forslaget en fælles procentsats på afgiften ved ejerskifte og ved  

 pant på 1 pct., hvilket er en lempelse på 1/3 for afgiften  

 på registreret underpant, en lempelse på knapt 1/5 for  

 skødestempel af anden fast ejendom end helårsejerboliger og en  

 forhøjelse på 2/3 for skøder vedrørende  

 helårsejerboliger.
 Den sidstnævnte skærpelse skal ses i  

 sammenhæng med, at der samtidig sker den nævnte lempelse for  

 pantebrevsafgiften, således at stigningen i afgiftsbelastningen ved  

 lånefinansieret ejerskifte af helårsejerboliger  

 afbødes.
 Statens provenutab vil udgøre ca. 275 mill. kr.,  

 på de områder, hvor stempelafgiften ophæves.
Den nye registreringsafgift skønnes at indbringe et  

 årligt provenu på ca. 4.545 mill. kr. (1997-niveau), hvoraf de  

 ca. 1.925 mill. kr. vedrører den faste afgift og 2.620 mill. kr.  

 vedrørende værdiafgiften.
Hertil kommer et provenu fra  

 forsikringsområdet på ca. 150 mill. kr. årligt og et  

 provenu vedrørende overdragelse mv. af skibe og fly på 50 mill.  

 kr. årligt, hvilket giver et samlet provenu på ca. 4.745 mill.  

 kr. årligt, hvilket stort set svarer til provenuet efter gældende  

 regler på 4.725 mill. kr. i 1997-niveau.
Høring Betænkning nr. 1364 fra 1998 fra stempeludvalget er  

 sendt i høring den 7. december 1998 med svarfrist til den 8. januar  

 1999. Der henvises til oversigt over høringssvarene, lovforslagets  

 bilag 1.
Lovforslaget Lovforslaget bygger i vidt omfang på  

 betænkning nr. 1364 fra 1998, der er afgivet af stempeludvalget om  

 omlægning af stempelafgiften.
Det er politiske hensyn, der gør det  

 nødvendigt at fravige stempeludvalgets anbefaling af en enhedssats for  

 skøder og pantebrev.
Regeringen har gennem flere år søgt  

 at tilskynde låntagere til at begrænse låntagningen i fast  

 ejendom og i stedet foretage en større opsparing.
En nedsættelse  

 af satsen, som stempeludvalget anbefaler fra 1,5 pct. til 1 pct. for  

 pantebreve, kan derfor få en uheldig politisk signaleffekt, medens en  

 nedsættelse af satsen for skøder for alle ejendomme fra 1, 2  

 pct. til 0,6 pct. vil få en positiv signaleffekt i forhold til  

 erhvervslivet.
Der er derfor en ændring i forhold til den af  

 stempeludvalget foreslåede enhedssats på 1 pct.
 Ved nærværende lovforslag foreslås  

 indført en registreringsafgift:
For tinglysning af ejerskifte vedrørende fast  

 ejendom foreslås indført en afgift på 1.400 kr. + 0,6 pct.  

 af ejerskiftesummen, dog mindst ejendomsværdien, uanset ejendommens  

 karakter.
Efter gældende regler skal der betales 1.200 kr. + 0,6 pct.  

 for helårsejerboliger og 1.200 kr. + 1,2 pct. for anden fast ejendom.  

 For tinglysning af underpant i fast ejendom foreslås afgiften sat til  

 1.400 kr. + 1,5 pct. af pantesummen svarende til de gældende  

 regler.
For registrering af ejerskifte af skibe og  

 luftfartøjer er satsen forsat 1 prm., dog 4 prm. for skibe på  

 mindre end 5 BT.
For registrering af pant i skibe og luftfartøjer  

 nedsættes satsen til 1. prm, dog er satsen uændret 1,5 pct. for  

 pant i fritidsfartøjer, samt for skibe på mindre end 5 BT og  

 luftfartøjer under 5.700 kg.
 For tinglysning eller registrering af pant i  

 løsøre foreslås ligeledes den gældende sats  

 på 1.200 kr. forhøjet til 1.400 kr. + 1,5 pct.
 For tinglysning af ejendomsforbehold i  

 motorkøretøjer mv. efter tinglysningslovens § 42 d, der i  

 et vist omfang kan erstatte tinglysning af løsørepantebrev,  

 foreslås indført samme afgift som af  

 løsørepantebrev.
 For de øvrige tinglysningsekspeditioner, som efter  

 gældende regler er belagt med tinglysningsafgift på 1.200 kr.,  

 foreslås dette afgiftsbeløb forhøjet til 1.400 kr.
 Den gældende tinglysningsafgift på 1.200 kr.  

 for tinglysningsekspedition, der indgår i Justitsministeriets regnskab,  

 foreslås altså videreført med en forhøjelse fra  

 1.200 kr. til 1.400 kr., men efter forslaget som en del af  

 registreringsafgiften, således at afgiften efter forslaget vil  

 indgå på Skatteministeriets regnskab og vil få samme  

 afgiftsmyndighed og samme klageveje som procentafgiften.
Det vil være en lempelse, at transport af pantebrev  

 (overdragelse mv.), der hidtil er afgiftsbelagt med samme sats som oprettelse  

 af nyt pantebrev, fritages for afgift, idet der ikke nødvendigvis skal  

 ske offentlig registrering, og der er således ikke nogen effektiv  

 kontrolmulighed.
Endvidere følger det af de foreslåede regler,  

 at afgiftspligten først indtræder ved anmeldelse til tinglysning  

 mv., således at ejerskifter og pantsætning, der ikke  

 ønskes registreret i dansk register, kan ske afgiftsfrit.
Afskaffelse af stempelfritagelser og andre særregler De forenklede regler, der således foreslås,  

 forudsætter - for at bevare provenuneutraliteten - at der, udover  

 forhøjelsen af den faste afgift fra 1.200 kr. til 1.400 kr., sker  

 skærpelser i andre regler:
For det første foreslås det, at al  

 pantsætning (bortset fra retspant, f.eks. ved udlæg), der  

 registreres i danske registre, skal udløse den fulde afgift.
Det har  

 navnlig betydning i følgende tilfælde:
 Adgangen til at stemple et pantebrev alene efter pantets  

 værdi, selvom pantesummen er større end denne, foreslås  

 afskaffet.
 Adgangen til stempelfrit at udstede pantebreve til  

 sikkerhed for en kautionists tab på kaution foreslås  

 afskaffet.
Adgangen til at inddrage ny ejendom stempelfrit under  

 pantet, når det kunne være sket stempelfrit ved oprettelsen af  

 pantebrevet, foreslås afskaffet.
Den sidstnævnte regel vil  

 afskaffe de såkaldte »vandrende ejerpantebreve«.
Den foreslåede afskaffelse af de vandrende  

 pantebreve vil virke belastende for brancher, der traditionelt er finansieret  

 på basis af pantsætning af besætninger, varelager eller  

 andre erhvervsaktiver, der hyppigt udskiftes, f.eks. bilforhandlere, der  

 stiller pant i deres skiftende bestand af biler til salg, eller minkavlere,  

 der stiller pant i den skiftende besætning af mink.
Det foreslås  

 derfor som en undtagelse fra hovedreglen, at udskiftningen af pantsatte  

 erhvervsaktiver, bortset fra fast ejendom, under et ejerpantebrev kan ske til  

 dobbelt basistakst på 1.400 kr., dvs. 2.800 kr., uden afgift efter  

 procentsatsen, sålænge pantsætter er den samme som ved den  

 oprindelige tinglysning.
Derved bevares også muligheden for  

 »flådepant« for skibsfarten og luftfarten, dvs. udskiftning af  

 pantsatte skibe og fly i det samme retsforhold.
Det er helt afgørende for forslaget, at alle skal  

 betale afgiften, og at det nye afgiftsystem bliver uden  

 fritagelsesbestemmelser, og med så få differentierede satser som  

 muligt, hvorved det nye system kan administreres enkelt og sikkert.
De helt  

 nødvendige undtagelser fra afgiftspligten, der vedrører  

 værgemål, bosondring, rådighedsberøvelse og  

 lignende, forventes derfor ikke at få afsmittende virkning.
 Der kan derfor ikke tages hensyn til særlige  

 brancheforhold eller til andre særlige forhold, herunder sociale  

 forhold, som det er sket ved de nugældende bestemmelserne om  

 stempelbegunstigelse eller stempelfrihed.
 Der er heller ingen fritagelsesbestemmelser for statslige  

 institutioner, amtskommuner eller primærkommuner, og hver enkelt  

 offentlig myndighed må herefter indregne afgiften efter lovforslaget i  

 hver deres budgetter på tilsvarende måde som en privat part i et  

 retsforhold.
 Det svarer til hovedreglen i den gældende  

 stempellov, hvorefter dokumenter stemples efter de almindelige regler, uanset  

 om staten og dens institutioner, amtskommuner eller primærkommuner er  

 part i retsforholdet.
De gældende undtagelsesbestemmelser, der hjemler  

 stempelfrihed for statsinstitutioner, har alene deres baggrund i praktiske  

 hensyn, da staten ellers selv ville komme til at udrede stempelafgiften helt  

 eller delvis af de pågældende dokumenter.
Det gælder  

 særligt for fritagelsesbestemmelserne i stempellovens § 79, stk.1,  

 nr. 3 og 4.
 Undtagelsesbestemmelserne er imidlertid ikke længere  

 tidssvarende, da de statslige institutioner i langt højere grad er  

 blevet budgetansvarlige, og da det er et samfundsøkonomisk  

 ønske, at der skabes et retvisende billede af hver institutions  

 indtægter og udgifter.
 Statsejede aktieselskaber er heller ikke omfattet af de  

 gældende fritagelselsesbestemmelser, og da de har fået  

 øget betydning som driftsselskaber ved meget store  

 anlægsarbejder eller som ejendomsselskaber ved større samlet  

 salg af statens ejendomme, har undtagelsesbestemmelserne mistet meget af  

 deres betydning.
 Der har netop været enighed i stempeludvalget om, at  

 hensynet bag de nugældende fritagelsesbestemmelser for statens  

 institutioner ikke vejer tilstrækkeligt tungt til, at der skal  

 gælde særregler for det offentlige, men at tværtimod  

 nutidens tendens til, at det offentliges virksomhed så vidt muligt skal  

 ske under samme vilkår som anden virksomhed, med styrke taler for, at  

 netop sådanne fritagelsesbestemmelser bør udgå.
 Følgende fritagelsesbestemmelser mv. i den  

 gældende stempellov berøres af lovforslaget.
§ 34, stk. 8. Reglen vedrører dokumenter  

 om overdragelse af bygning til nedrivning uden samtidig overdragelse af  

 grunden.
Sådanne dokumenter vil fremover være afgiftsfri.  

 Dokumenter, hvor såvel grund som bygninger sælges til den samme  

 køber, har hidtil ikke være omfattet af  

 afgiftsnedsættelsen.
§ 36. Bestemmelsen er en  

 godtgørelsesbestemmelse, der kun gælder den pant- eller  

 udlægshaver, der på en tvangsauktion har overtaget en fast  

 ejendom ved et bud ind i sit pant.
Sælger den pågældende  

 ejendommen inden 4 år, har han krav på godtgørelse af den  

 af ham betalte stempelafgift til det skøde, som fogedretten har  

 udstedt til ham.
Panthavere, der slet ikke har opnået del af budsummen,  

 har ønsket at begunstigelsen også skulle omfatte dem.  

 Bestemmelsen foreslås ophævet som led i den overordnede  

 forenklingsmodel.
 § 39, stk. 4. Reglen vedrører dokumenter  

 om overdragelse af skibe til ophugning, der kun stemples med 1 promille efter  

 reglerne i § 41. Sådanne dokumenter vil fremover være  

 afgiftsfri.
§ 57, stk. 5. Bestemmelsen fastslår, at  

 afgiften på et dokument nedsættes i det omfang, der allerede er  

 oprettet et stempelpligtigt dokument om stiftelsen af den ret, for hvilken  

 der stilles sikkerhed.
Bestemmelsen foreslås ophævet som led i  

 den overordnede forenklingsmodel.
Konsekvensen af, at en tilsvarende  

 bestemmelse ikke medtages i lovforslaget, er bl.a, at der i modsætning  

 til hidtil vil skulle betales dobbelt registreringsafgift, såfremt der  

 for et lån skal stilles sikkerhed i såvel fast ejendom som  

 løsøre.
Ophævelsen af bestemmelsen vil bl.a. have  

 betydning ved optagelse af realkreditlån i forbindelse med  

 driftsfællesskaber, hvor der i medfør af realkreditlovens  

 § 42, stk. 3, er mulighed for at indregne løsøre i  

 værdiansættelsen, selvom der skal ske en særskilt  

 pantsætning heraf.
Disse tilfælde vil efter forslaget blive  

 belastet af en ekstra registereringsafgift på 1 pct.
§ 62, stk.1, nr. 1. Bestemmelsen omfatter  

 kontrakaution samt sikkerhedsstillelse ved pant mod tab ved en  

 kautionsforpligtelse.
Pantet sikres normalt ved skadesløsbrev eller  

 ejerpantebrev med særlig påtegning om, at der udelukkende stilles  

 sikkerhed for en anden parts tab ved kautionsforpligtelsen.
Bestemmelsen er  

 anvendt i stigende omfang af de fleste større finansielle  

 virksomheder, der har udenlandske datterselskaber, der yder udlandslån  

 til kunderne.
Stempelafgift kan således undgås ved, at  

 pantesikkerheden stilles overfor det danske pengeinstitut, der samtidig giver  

 sit datterselskab garanti for lånets tilbagebetaling, i forbindelse med  

 at lånet hjemtages fra det danske pengeinstituts udenlandske  

 datterselskab.
Bestemmelsen foreslås derfor som nævnt foran  

 ophævet, hvilket også er i overensstemmelse med den overordnede  

 forenklingsmodel.
§ 62, stk.1, nr. 2. Bestemmelsen omfatter  

 aftægts- og forsørgerrettigheder, der normalt sikres ved pant.  

 Bestemmelsen foreslås ophævet af forenklingshensyn.
Udvalget  

 mener ikke, at sociale hensyn skal varetages ved afgiftslovgivningen, men at  

 eventuel støtte bør ydes efter anden lovgivning.
§ 62, stk. 1, nr. 3. Bestemmelsen omfatter  

 låneombytninger, hvorved et nyt realkreditlån, lån i Dansk  

 Landbrugs Realkreditfond eller pengeinstitutlån helt eller delvist  

 anvendes til indfrielse af tilsvarende lån.
Det er en betingelse, at  

 lån i pengeinstitiutter har en løbetid på mindst 10  

 år og højest 30 år, og at lånet har direkte pant i  

 fast ejendom inden for 80 pct. af den offentlige ejendomsvurdering.  

 Bestemmelsen omfatter endvidere overdragelse af sådanne  

 realkreditlån og pengeinstitutlån mellem långiverne.
Det  

 foreslås i lovforslagets § 5, stk. 2, at afgiftsfritagelsen  

 opretholdes i det omfang det lån, for hvilket der ydes pant, optages  

 til afløsning af et lån med tilsvarende pant i samme ejendom.  

 Baggrunden for afgiftsfritagelsen er at friholde den del af det nye lån  

 for afgift, hvor der ikke stiftes nyt pant.
 § 62, stk. 1, nr. 4. Bestemmelsen om  

 afgiftsfrihed ved ombytning af studielån foreslås ophævet,  

 da bestemmelsen vedrører lånedokumenter, der fremover bliver  

 afgiftsfri.
 § 62, stk. 1, nr. 5. Bestemmelsen om  

 sikkerhedsstillelse overfor staten for told og forbrugsafgifter til den  

 danske stat eller en EU-medlemsstat foreslås ophævet, idet der  

 ikke bør tages særlige hensyn overfor offentlige institutioner.  

 Den enkelte statsinstitution, her Told & Skat, må fremover selv  

 indregne en eventuel afgift i sit budget eller overvælte afgiften  

 på den, der stiller sikkerhed i form af tinglyst pant.
 § 62, stk. 1, nr. 6. Bestemmelsen om  

 sikkerhedsstillelse overfor staten i forbindelse med administration af EUs  

 landbrugsordninger samt stålordningerne foreslås ligeledes  

 ophævet med samme begrundelse.
§ 62, stk. 1, nr. 7. Bestemmelsen omfatter  

 sikkerhedsstillelse overfor domstolene, herunder foged- og skifteretter.
Den  

 har størst praktisk betydning for en bobestyrer, der stiller sikkerhed  

 overfor skifteretten.
I praksis opfyldes skifterettens krav om sikkerhed ved,  

 at der tegnes en kautionsforsikring.
Bestemmelsen foreslås  

 ophævet, men afgiftsfriheden opretholdes, idet afgift af kaution og  

 kautionsforsikringer foreslås ophævet.
§ 62, stk. 1, nr. 8. Bestemmelsen om  

 sikkerhedsstillelse for betaling af kur og pleje for patienter på  

 sygehuse, plejehjem og lignende har været uden praktisk betydning  

 indtil etablering af privathospitaler.
Bestemmelsen foreslås  

 ophævet af forenklingshensyn, ligesom der ikke bør tages  

 særlige private hensyn i afgiftslovgivningen.
 § 62, stk. 1, nr. 9. Bestemmelsen, der omhandler  

 sikkerhedsstillelse overfor staten i forbindelse med administration af lov om  

 anvendelse af Danmarks undergrund, herunder en rørledning,  

 foreslås ophævet, da garantidokumenter og garantiforsikringer  

 fremover bliver afgiftsfri.
 § 62, stk. 1, nr. 10. Bestemmelsen, der  

 omhandler sikkerhedsstillelse overfor staten eller Grønlands  

 hjemmestyre i forbindelse med rettigheder efter lov om mineralske  

 råstoffer i Grønland, foreslås ophævet, da  

 garantidokumenter og garantiforsikringer fremover bliver afgiftsfri.
 § 62, stk. 1, nr. 11. Bestemmelsen, der  

 omhandler sikkerhedsstillelse for forpligtelser, der påhviler  

 indehaveren af en eneretsbevilling efter lov om naturgasforsyning,  

 foreslås ophævet, da garantidokumenter og garantiforsikringer  

 fremover bliver afgiftsfri.
 Efter § 62, stk. 1, nr. 12 er der stempelfrihed  

 for ejerpantebreve til sikkerhed for forsikringsmæssige  

 hensættelser i livsforsikringsselskaber, tværgående  

 pensionskasser og firmapensionskasser, jf. § 131 i lov om  

 forsikringsvirksomhed og § 49 lov om tilsyn med firmapensionskasser.  

 Ønsket om et forenklet system vedrørende pantsætning af  

 fast ejendom tilsiger, at bestemmelsen ikke opretholdes.
§ 62, stk. 1, nr. 13. Reglen om stempelfri  

 optagelse af realkreditlån mv. til afløsning af inkonventerbare  

 realkreditlån er en overgangsregel, der ikke bør opgives midt i  

 en overgangsperiode.
Det foreslås derfor, at optagelse af sådanne  

 lån som hidtil alene pålægges den faste afgift på  

 1.400 kr., jf. forslagets § 10, nr. 3.
§ 62, stk. 1, nr. 14. Bestemmelsen omfatter  

 stempelfrihed for dokumenter om sikkerhedsstillelse og andre forpligtelser  

 overfor clearingcentraler mv. eller visse selskaber og institutioner,  

 når sikkerhedsstillelsen vedrører clearing og afvikling af  

 handel med værdipapirer.
Reglen bliver efter udvalgets opfattelse  

 overflødig, idet der normalt ikke vil være behov for tinglysning  

 i disse tilfælde.
§ 62, stk. 1, nr. 15. Bestemmelsen omfatter  

 garantidokumenter vedrørende visse forpligtelser, der udstedes som led  

 i værdipapircentralens samlede kapitalberedskab.
Denne regel bliver  

 efter udvalgets opfattelse også overflødig.
 § 62, stk. 2. Bestemmelsen, der omfatter  

 dokumenter om garantistillelse, der ydes af Udenrigsministeriet efter lov om  

 internationalt udviklingsarbejde, foreslås ophævet, da  

 garantidokumenter fremover bliver afgiftsfri.
 § 62, stk. 3. Bestemmelsen, der omfatter  

 dokumenter, der udstedes til eller af Eksportkreditfonden i forbindelse med  

 fondens eksportfinansiering mv., samt lånedokumenter, der udstedes til  

 eller af pengeinstitutter, hvis Eksportkreditfonden har ydet endeligt tilsagn  

 om støtte, foreslås ophævet, da garantidokumenter og  

 lånedokumenter fremover bliver afgiftsfri.
 § 62, stk. 4. Bestemmelsen, der omfatter  

 låne- og kautionsforsikringsdokumenter, der udstedes til Danmarks  

 Skibskreditfond m.fl., foreslås ophævet, da garantidokumenter og  

 kautionsforsikringer fremover bliver afgiftsfri.
 § 62, stk. 5. Bestemmelsen, der omfatter  

 lån mod håndpant i pengeinstitutter, når lånet  

 optages til finansiering af nybyggeri, foreslås ophævet, da  

 bestemmelsen ikke omfatter stempelafgiften til ejerpantebrevet, og da  

 håndpantdokumenter fremover bliver afgiftsfri.
 § 62, stk. 6. Bestemmelsen, der omfatter  

 dokumenter om lån mod håndpant, der optages af de i lov om  

 værdipapirhandel nævnte selskaber og institutioner,  

 foreslås ophævet, da håndpantdokumenter fremover bliver  

 afgiftsfri.
§ 62 A.
Bestemmelsen omfatter lån i Dansk  

 Landbrugs Realkreditfond efter lov om statsgaranti mv. vedrørende  

 høsttabslån til tørkeramte landbrugere.
Bestemmelsen har  

 ikke længere betydning, da den omhandlede lov kun omfattede  

 ansøgninger for 1992, der blev indgivet inden 1. maj 1993.
§ 62 B.
Bestemmelsen omfatter lån i Dansk  

 Landbrugs Realkreditfond efter lov om statsgaranti for gældssanering  

 til jordbrugere.
Bestemmelsen har ikke længere betydning, da den  

 omhandlede lov kun omfattede ansøgninger, der blev indgivet inden 1.  

 april 1994.
§ 75. Bestemmelsen omfatter overdragelser og  

 pantsætninger mellem ægtefæller i forbindelse med  

 separation mv., såfremt der kun stiftes ret for  

 ægtefællerne selv.
Bestemmelsen omfatter således ikke  

 dokumenter udstedt til et realkreditinstitut.
Det foreslås i  

 lovforslagets § 10, nr. 1, at der ved ejerskifte eller pantsætning  

 af fast ejendom mellem ægtefæller kun betales den faste afgift  

 på 1.200 kr.
§ 77. Bestemmelsen omfatter dokumenter, der udstedes  

 til lodtagere eller legatarer i dødsboer.
Det foreslås i  

 lovforslagets § 10, nr. 2, at afgiftsfritagelsen kun omfatter den  

 efterlevende ægtefælles indtræden i den afdøde  

 ægtefælles rettigheder og forpligtelser, når  

 ægtefællen har overtaget boet til hensidden i uskiftet bo, eller  

 når ægtefællerne ikke efterlader sig livsarvinger.
§ 78. Bestemmelsen omfatter dokumenter, hvorved en  

 afdøds ægtefælle eller arvinger, der har overtaget  

 gældssansvaret efter ham, indtræder i afdødes rettigheder  

 og pligter.
Efter lovforslagets § 10, nr. 2 omfatter afgiftsfritagelsen  

 kun den efterlevende ægtefælle, medens der ikke tages  

 særlige hensyn til arvinger i øvrigt.
§ 79, stk. 1, nr. 1. Bestemmelsen omfatter  

 traktater og mellemfolkelige overenskomster, men ses ikke at have haft nogen  

 særlig betydning.
Bestemmelsen foreslås ophævet, da  

 traktater og overenskomster ikke forventes tinglyst eller registreret.
§ 79, stk. 1, nr. 2. Bestemmelsen omfatter  

 dokumenter til gennemførelse af omlægning af opgavefordeling  

 mellem staten, amtskommunerne og primærkommunerne.
Bestemmelsen  

 foreslås ophævet, da hver enkelt statsinstitution, amtskommune  

 eller primærkommune må indregne afgiften efter lovforslaget i  

 hver deres budgetter.
§ 79, stk. 1, nr. 3. Bestemmelsen omfatter  

 overdragelse af formuegoder eller stiftelse af rettigheder for en  

 statsinstitution.
Bestemmelsen foreslås ophævet, da hver enkelt  

 statsinstitution må indregne afgiften efter lovforslaget i dens  

 budget.
 § 79, stk. 1, nr. 4. Bestemmelsen omfatter  

 dokumenter om udførelse af arbejde for en statsinstitution.  

 Bestemmelsen mister sin betydning, da afgiften på enterprisekontrakter  

 foreslås ophævet.
§ 79, stk. 2. Bestemmelsen omfatter fremmed  

 staters eller internationale organisationers erhvervelse af fast ejendom til  

 brug for embedslokaler eller embedsboliger.
Begunstigelsen er foreslået  

 opretholdt i lovforslagets § 24.
§ 80. Bestemmelsen, der omfatter dokumenter, der  

 udstedes til den danske stat og danske kommuner vedrørende betaling af  

 skatter og afgifter mv., foreslås ophævet.
Dokumenter om forlig  

 og sikkerhedsstillelse vil efter lovforslaget være afgiftsfri,  

 medmindre der foreligger et dokument omfattet af lovforslagets § 5.
§ 81. Bestemmelsen omfatter finansieringsdokumenter i  

 forbindelse med danske stats- eller kommunelån, lån optaget af  

 Københavns Havn eller frihavnsselskabet, lån garanteret af  

 staten eller danske kommuner, der optages af gas-vand- eller elværker  

 samt af havne og koncessionerede selskaber.
Bestemmelsen omfatter endvidere  

 lån af stiftsmidlerne til folkekirkens kirker og præsteembeder.  

 Dokumenterne er i overvejende grad obligationer, låneoverenskomster,  

 gældsbreve mv., der efter lovforslaget vil være afgiftsfri,  

 medens afgiften til pantebreve fremover bør afholdes af den  

 pågældende låntager.
§ 82. Bestemmelsen omfatter retsforlig.
Bestemmelsen  

 foreslås ophævet, da såvel indenretlige og udenretlige  

 forlig fremover vil være afgiftsfri.
 § 83. Bestemmelsen omfatter overenskomster og forlig  

 indenfor miljørettens område om afståelse af ejendom.  

 Bestemmelsen foreslås ophævet, således at afgiften til  

 ejerskiftedokumenter fremover afholdes af parterne.
§ 84. Bestemmelsen omfatter gaver til den danske  

 folkekirke og anerkendte trossamfund og institutioner med almennyttige  

 formål.
Bestemmelsen foreslås ophævet som led i den  

 overordnede forenklingsmodel.
§ 85. Bestemmelse omfatter mulighed for at  

 indsætte bestemmelse om stempelfrihed i overenskomster med fremmede  

 stater.
Bemyndigelsen ses hidtil ikke udnyttet.
Bestemmelsen foreslås  

 derfor ophævet.
§ 86. Bestemmelsen, der omfatter dokumenter om  

 sikkerhed for lån efter lov om individuel boligydelse og dokumenter om  

 statslån til egenbetalingsdelen for oprydning af forurenet grund,  

 foreslås ophævet.
Udvalget mener ikke, at sociale hensyn skal  

 varetages ved afgiftslovgivningen, men at eventuel støtte bør  

 ydes efter anden lovgivning.
§ 87. Bestemmelsen omfatter dokumenter i forbindelse  

 med overdragelse af eneretsbevillinger.
Afgiften til dokumenter om ejerskifte  

 eller dokumenter om pantsætning bør fremover afholdes af de  

 pågældende parter.
§ 87 A.
Bestemmelsen omfatter dokumenter om  

 overdragelse og om pantsætning af fast ejendom i erhvervszoner efter  

 lov om planlægning.
Bestemmelsen om stempelfritagelse i erhvervszoner  

 har kun virkning for dokumenter, hvis stempelpligt indtræder inden den  

 1. januar 2000.
§ 90, stk. 3, nr. 1. Stempelfritagelsen findes i  

 § 22 i lov nr. 116 af 7. april 1936 om Danmarks Nationalbank.
Reglen  

 gælder dokumenter i forbindelse med bankvirksomhed.
Efter lovforslaget  

 bliver obligationer og andre lånedokumenterne afgiftsfri.
 § 90, stk. 3, nr. 2. Stempelfritagelsen fandtes  

 i § 2 i lov om visse finansieringsinstitutter, og den er ophævet  

 ved lov nr. 178 af 14. maj 1980.
§ 90, stk. 3, nr. 3. Stempelfritagelsen findes i  

 § 2 i lov nr. 278 af 7. juli 1960 om et finansieringsinstitut for  

 landbrug.
Reglen gælder dokumenter i forbindelse med  

 finansieringsvirksomhed . Reglen er overflødiggjort efter loven om en  

 værdipapircentral, da obligationer ikke længere er fysiske  

 dokumenter.
 § 90, stk. 3, nr. 4. Stempelfritagelsen findes i  

 § 2 i lov nr. 143 af 17. maj 1961 om et skibsfinansieringsinstitut.  

 Reglen gælder dokumenter i forbindelse med financieringsvirksomhed.  

 Reglen er overflødiggjort efter loven om en  

 værdipapircentral.
§ 90, stk. 3, nr. 5. Stempelfritagelsen fandtes  

 i § 4, stk. 2, i lov om hypotekforeninger.
Reglen vedrører  

 kreditvirksomhed.
Den er erstattet af stempellovens § 56, stk. 5.  

 Reglen er nu overflødiggjort efter loven om en  

 værdipapircentral.
§ 90, stk. 3, nr. 6. Stempelfritagelsen findes i  

 § 3, stk. 3, i lovbek. nr. 107 af 15. april 1967 om et  

 kreditinstitut for fiskerivirksomhed.
Reglen gælder dokumenter i  

 forbindelse med kreditvirksomhed . Reglen er overflødiggjort efter  

 loven om en værdipapircentral.
§ 90, stk. 3, nr. 7. Stempelfritagelsen fandtes  

 i § 5, stk. 1, i lov om boligbyggeri.
Reglen er ophævet ved  

 lov nr. 274 af 9. juni 1970.
§ 90, stk. 3, nr. 8. Stempelfritagelsen findes i  

 § 9 i lov nr. 184 af 4. maj 1939 om forsikring af varer og fragt mod  

 krigsfare til søs.
Bestemmelsen er ophævet ved lov nr.  

 1087 af 21. december 1994.
§ 90, stk. 3, nr. 9. Stempelfritagelsen findes i  

 § 12 i lov nr. 141 af 29. april 1955 om danske skibes forsikring mod  

 krigsfare.
Bestemmelsen er ophævet ved lovbekendtgørelse nr. 586  

 af 1. september 1998.
§ 90, stk. 3, nr. 10. Stempelfritagelsen findes  

 i § 26 i lovbek. nr. 238 af 27. juni 1962 om arbejdsanvisning og  

 arbejdsløshedsforsikring.
Bestemmelsen er udgået i lovbek. nr.  

 450 af 25. juni 1987 i forbindelse med overflytning af de forsikringstekniske  

 funktioner fra Sikringsstyrelsen til Forsikringstilsynet.
§ 90, stk. 3, nr. 11. Stempelfritagelsen fandtes  

 i § 61, stk. 2, i lov om offentlig sygeforsikring.
Reglen er  

 ophævet er ophævet ved lov nr. 94 af 9. marts 1976.
§ 90, stk. 3, nr. 12. Stempelfritagelsen findes  

 i § 30 i lov nr. 186 af 4. juni 1964 om fremgangsmåden ved  

 ekspropriationer.
Bestemmelsen foreslås ophævet, således at  

 afgiften til ejerskiftedokumenter fremover afholdes af parterne.
§ 90, stk. 3, nr. 13. Stempelfritagelsen findes  

 i § 9 i lovbek. nr. 467 af 15. december 1967 om lån til betaling  

 af ejendomsskatter for visse parcel- og rækkehuse.
Bestemmelsen  

 foreslås ophævet.
Udvalget mener ikke, at sociale hensyn skal  

 varetages ved afgiftslovgivningen, men at eventuel støtte bør  

 ydes efter anden lovgivning.
§ 90, stk. 3, nr. 14. Bestemmelsen  

 vedrører overenskomster med fremmede stater.
Der henvises til det  

 under § 79, stk. 1, nr. 1, anførte.
 Endelig foreslås den gældende regel om, at  

 afgift afrundes nedad til nærmeste lavere beløb i hele kroner,  

 afløst af en regel, hvorefter afgiften afrundes opad til  

 nærmeste beløb, der er deleligt med 100 kr.
Administrative konsekvenser Ved lovforslaget er der taget konsekvensen af, at det er  

 mest naturligt at lade lovgivning og administration høre under samme  

 ministerområde, og derfor henlægges afgørelsen af  

 tvivlsspørgsmål allerede fra starten til Skatteministeriets  

 område, dvs. told- og skatteregionerne i første instans med  

 Landsskatteretten som klageinstans, jf. den nyligt gennemførte  

 ændrede klagestruktur for skatter og afgifter.
Det er en ændring  

 i forhold til stempeludvalgets anbefaling, hvorefter afgiftsmyndigheden i en  

 overgangsperiode skulle forblive den samme myndighed, som er stempelmyndighed  

 efter stempelafgiftsloven af hensyn til den administrative kontinuitet i  

 forbindelse med overgangen til den nye afgift.
Stempeludvalget fandt det dog  

 naturligt at lovgivning og administration skulle høre under samme  

 ministerområde på længere sigt.
Ved lovforslaget overføres kompetencen som  

 afgiftsmyndighed fra statsamterne til Told Skat.
Statsamterne  

 beskæftiger i øjeblikket ca. 10 årsværk ved  

 stempelopgaven, hvortil kommer visse mindre løbende  

 driftsomkostninger.
Ved forslag til finanslov for 2000 overføres  

 derfor 3,0 mill. kr. fra § 13.12.01. Statsamterne til § 09.21.01. Told  

 Skat.
 Derudover skønnes forslaget efter en  

 overgangsperiode samlet set ikke at have nævneværdige  

 løbende administrative konsekvenser for Told Skat.
 Forslaget medfører endvidere engangsudgifter for  

 Told Skat, der hovedsageligt skal afholdes 1999, på ca. 1,5 mill. kr.  

 til edb-tilretninger, information mv.
Landsskatteretten bliver klagemyndighed om sager om  

 afgiftsgrundlaget og afgiftsfritagelsen, hvor klagemyndigheden hidtil har  

 været Told- og Skattestyrelsen.
Denne ændring skønnes  

 samlet set ikke at medføre nævneværdige administrative  

 konsekvenser, idet merbelastningen af Landsskatteretten modsvares af en  

 mindrebelastning af Told- og Skattestyrelsen.
Ifølge forslaget skal Landsskatteretten endvidere  

 være klageinstans for afgørelser vedrørende den faste  

 tinglysningsafgift, der hidtil har været truffet af  

 tinglysningsmyndighederne, men som fremover skal træffes af Told Skat.  

 Disse klagesager har hidtil været afgjort af domstolene.
Det  

 skønnes med betydelig usikkerhed, at der alene vil blive tale om et  

 meget begrænset antal sager, der vil blive indbragt for  

 Landsskatteretten.
Denne del af forslaget skønnes derfor ikke at have  

 nævneværdige administrative konsekvenser.
For Justitsministeriet medfører forslaget  

 engangsudgifter på ca. 1 mill. kr. i 1999 til ændringer i det  

 nuværende tinglysningssystem.
Herudover skønnes forslaget samlet  

 set ikke at medføre nævneværdige administrative  

 konsekvenser for Justitsministeriet.
 På Indenrigsministeriets område skønnes  

 forslaget udover ovennævnte ikke at have nævneværdige  

 administrative konsekvenser.
Provenumæssige konsekvenser Gældende regler Provenuet af stempelafgiften, inkl. tinglysningsafgiften,  

 er steget betydeligt de sidste 3 år, jfr. tabel 1. Blandt de vigtigste  

 årsager hertil er forhøjelserne af tinglysningsafgiften fra 500  

 kr. til 700 kr. i 1996 og til 1.200 kr. i 1997, den midlertidige  

 forhøjelse af afgiften på tillægslån i ejerboliger  

 samt udviklingen på ejendomsmarkedet med stigende omsætning,  

 priser og låntagning.
Provenuet tilfalder alene staten.
 Tabel 1. Stempelafgiftsprovenuet 1990-1998.
Finansår Mill. kr.
Finansår Mill. kr.
1990 2.838 1995 3.112 1991 2.468 1996 3.631 1992 2.919 1997 4.453 1993 2.891 1998 6.0881) 1994 3.408 1999 5.2002) 1)	Foreløbigt regnskabstal.
 2)	Skøn på finansloven for 1999.
 Stigningen fra 1997 til 1998 skyldes  

 primært, at forhøjelsen af tinglysningsafgiften ikke har haft  

 virkning i hele 1997, men har haft fuld virkning i 1998.
Det er forbundet med overordentlig stor usikkerhed at  

 opgøre, hvor stort et provenu, der hidrører fra hver enkelt  

 stempelpligtig dokumenttype.
Det skyldes, at opkrævningen af  

 stempelafgiften sker gennem salg af stempelmærker, der kan anvendes  

 på alle afgiftspligtige dokumenter, således at det kun i meget  

 begrænset omfang er muligt at opgøre provenuet fra de enkelte  

 dokumenttyper ud fra de foreliggende regnskabsoplysninger.
 Et skøn for provenuets fordeling på de  

 enkelte stempelpligtige dokumenttyper m.v. må derfor baseres på  

 en række forskellige kilder og omfattende beregningsmæssige  

 forudsætninger, der i vidt omfang er af skønsmæssig  

 karakter.
 Beregningerne i lovforslaget er foretaget på  

 grundlag af provenuet i 1997, som er det seneste år, hvor der  

 foreligger endelige tal vedr. omsætning af fast ejendom m.v.
I tabel 2 er vist den skønnede fordeling af  

 stempelafgiftsprovenuet i 1997. Det faktiske provenu er opjusteret med 300  

 mill. kr. for at korrigere for, at tinglysningsafgiften blev forhøjet  

 medio året.
På den anden side er provenuet nedsat med 25 mill.  

 kr. for at eliminere virkningen af den midlertidige forhøjelse af  

 stempelsatsen vedr. tillægslån i ejerboliger i 1997.
Tabel 2. Skønsmæssig opdeling af  

 stempelafgiftsprovenuet på tinglysningsafgift og stempelpligtige  

 dokumenttyper. 1997-niveau.
Gældende regler.
 Dokumenttype m.v.
 Ca. mill. kr.
Tinglysningsafgift 1.800 Skødestempel, ejerboliger 415 Skødestempel, andre ejendomme 500 Pantebrevsstempel, realkredit 770 Pantebrevsstempel, ejerpantebreve 400 Pantebrevsstempel, andre pantebreve i fast  

 ejendom 140 Pantebrevsstempel, løsøre 200 Skibe og fly, registrering og  

 pantsætning 15 Forsikringer 210 Gældsbreve, herunder pengeinstitutter 75 Overdragelse af løsøre 50 Lejekontrakter 75 Entreprisekontrakter 50 Andet 25 I alt 4.725 1) 1) Inkl. opjustering af tinglysningsafgift m.v. og marginalt  

 justeret i forhold til betænkning 1364.
 Lovforslagene om registreringsafgift og  

 videreførsel af forsikringsafgift.
 Efter lovforslagene bortfalder provenuet fra afgiften af  

 veksler og gældsbreve, overdragelse af løsøre, leje- og  

 enterprisekontrakter m.v. på i alt skønsmæssigt ca 275  

 mill. kr., jf. de sidste fem punkter i tabel 2.
 På den anden side ophæves hidtidige  

 afgiftsfritagelser vedr. registreringsafgiften af ejer- og  

 panterettigheder:
 -	Afgiftsfriheden for pantebreve og skadesløsbreve med  

 kontrapant.
 -	Adgang til at foretage værdistempling, således at  

 afgiften fremover altid skal beregnes af panthæftelsens pålydende  

 værdi uanset pantets værdi.
 -	Muligheden for stempelfri vandrende pantebreve ophæves.
 -	Fuld registreringsafgift på tinglysning af ejendomsforbehold,  

 hvilket navnlig har betydning ved bilfinansiering.
Efter forslaget nedsættes afgiftssatsen for  

 registrering af skøder vedr. erhvervsejendomme og sommerhuse fra 1,2  

 pct. til 0,6 pct., svarende til satsen for helårsejerboliger, mens  

 satsen for pantebreve fastholdes uændret på 1,5 pct.
Den faste  

 afgift foreslås til 1.400 kr.
Den hidtidige tinglysningsafgift udgjorde  

 1.200 kr.
Endvidere skønnes ændringen af reglerne for  

 afgift af skibe og fly at medføre et merprovenu på ca. 15 mill.  

 kr.
Ophævelsen af reglerne om stempelfrihed ved kontrakaution og om  

 værdistempling indebærer et merprovenu.
Hertil kommer  

 forøgede registreringsafgifter i forbindelse med flyleasing ind og ud  

 af landet.
 Den foreslåede oprundingsregel for afgiften til  

 nærmeste hundrede kroner skønnes at medføre et merprovenu  

 af størrelsesordenen 50 mill. kr. årligt.
I det samtidigt fremsatte forslag for  

 forsikringsområdet foreslås en afskaffelse af afgiften på  

 livs- og kautionsforsikringer med et anslået provenutab på ca. 70  

 mill. kr.
Endvidere foreslås satsen for andre forsikringer  

 forhøjet med ca. 15 pct. svarende til 20 mill. kr., således at  

 det samlede stempelprovenu på forsikringsområdet skønnes  

 at falde fra ca. 210 mill. kr. årligt til ca. 160 mill. kr.
Det er forbundet med stor usikkerhed at anslå de  

 provenumæssige konsekvenser af lovkomplekset.
Det skyldes bl.a., at  

 specificerede oplysninger om de stempelpligtige dokumenttyper ikke foreligger  

 og at endelige tal for omsætning af fast ejendom er fra 1997.  

 Særlig usikkerhed knytter sig til virkningen af ophævelsen af  

 stempelfriheden for vandrende ejerpantebreve og for kontrakaution samt til  

 ophævelsen af værdistempling.
Hertil kommer, at de ændrede  

 regler formentlig først vil slå fuldt igennem i løbet af  

 et par år som følge af en vis »hamstring« f.eks. ved, at  

 optagelsen af stempelfrie lån fremskydes til 1999 m.v.
 Med disse usikkerheder anslås registreringsafgiften  

 m.v. i det store og hele at indbringe samme provenu i 2000 som  

 stempelafgiften i 1999. Heri indgår skønsmæssigt 300 mill.  

 kr. fra den midlertidige forhøjelse af stempelafgiften på  

 tillægslån i ejerboliger frem til 1. december 1999.
 Efter et par år, når de ændrede regler  

 er slået fuldt igennem, skønnes omlægningen at  

 medføre et registreret merprovenu på op mod 550 mill. kr.  

 årlig, hvoraf de ca. 325 mill. kr. erstatter bortfaldet af den  

 midlertidige stempelafgiftsforhøjelse på tillægslån  

 i ejerboliger, og de resterende ca. 225 mill. kr. er en forbedring af  

 statsfinanserne, jf. tabel 2 og 3.
 Den samlede provenuvirkning er anslået i tabel 3.  

 Den anslåede virkning af ophævelsen af stempelfriheden for  

 vandrende ejerpantebreve og for kontrakaution, samt af værdistempling  

 er meget usikre.
 Tabel 3. Provenuvirkning af lovforslag om  

 registreringsafgift og stempelafgift af forsikringer m.v. 1997-niveau.
 Dokumenttype m.v.
 Mill. kr.
Fast 1.400 kr. s afgift 2.250 Værdiafgift på 0,6 pct./ 1,5 pct.
- Ejendomsomsætning 660 - Pantebreve (realkredit, pengeinstitutter, ejerpantebreve,  

 løsøre m.v.) 1.665 - Afskaff. af stempelfrihed for vandr. ejerpantebreve og ved  

 kontrakaution og af værdistempling 465 - Indførelse af afgift på  

 ejendomsforbehold 75 - Bortfald af afgift ved overdragelse af pantebreve  

 m.v.
-30 Værdiafgift i alt 2.835 Registreringsafgift i alt 5.085 Afgift af forsikringer 160 Afgift af skibe og fly 30 Samlet provenu (staten) 5.275 I det omfang de enklere afgiftsregler  

 medfører, at flere finansielle institutioner overgår til  

 månedsvis afregning af afgiften, vil der kunne ske en begrænset  

 udskydelse af afgiftsbetalingen fra et finansår til det  

 efterfølgende.
Økonomiske og administrative konsekvenser for erhvervslivet Forslagenes virkning for erhvervslivet er ikke entydige.
Den foreslåede afskaffelse af stempelafgiften  

 på en lang række områder vil medføre såvel  

 administrative som økonomiske lettelser.
Her kan der peges på  

 stemplet på kontrakter om overdragelse af løsøre, leje-  

 og entreprisekontrakter, gældsbreve (herunder lån i  

 pengeinstitutter) og veksler.
Endvidere vil reduktionen af afgiften fra 1,2  

 pct. til 0,6 pct. for skøder vedrørende erhvervsejendomme  

 indebære en omkostningslettelse.
For danske pengeinstitutter vil ophævelsen af  

 afgiften på gældsbreve indebære en konkurrencemæssig  

 ligestilling med udenlandske långivere.
Det forventes, at en betydelig  

 del af den långivning, der hidtil er sket fra udenlandske filialer og  

 datterselskaber til danske kunder, fremover vil ske fra de danske dele af  

 pengeinstitutterne.
Med forslaget om afgiftsfrihed for kautionsforsikring m.v.  

 sker der en ligestilling med andre former for sikkerhedstillelse, der efter  

 lovforslaget afgiftsfritages.
Dette vil indebære en mindre lettelse for  

 erhvervslivet.
Omvendt vil forhøjelsen af afgiften på  

 skadesforsikring medføre en merbelastning på  

 skønsmæssigt 10 mill. kr. årligt.
For visse erhvervsgrene indebærer afskaffelsen af  

 særregler en omkostningsforøgelse.
Således vil  

 byggebranchen, herunder navnlig entreprenørerne, antagelig blive  

 berørt af stoppet for de afgiftsfri vandrende ejerpantbreve, ligesom  

 ophævelse af værdistempling vil indebære forøget  

 afgift ved belåningen af visse nybyggerier.
Det gælder også  

 nybygning af skibe.
Nedsættelse af afgiften på skøder i  

 erhvervsejendomme m.v. modvirker i et vist omfang  

 omkostningsforøgelsen.
For værfternes vedkommende  

 begrænses afgiftsstigningen ved den foreslåede halvering af  

 satsen for pantebreve i skibe.
Ophævelsen af reglerne om stempelfrihed ved  

 kontrakaution vil belaste de brancher, der har anvendt reglerne, hvilket  

 bl.a. gælder luftfartsselskaberne.
Luftfartsselskaberne vil desuden  

 blive berørt af ændrede regler vedr. registreringsafgiften.
Den  

 foreslåede afskaffelse af særreglerne om afgift af landbrugets  

 høstpantebreve vil fordyre landbrugets finansiering af  

 såsæd og gødning.
Endelig vil forslagets ophævelse af afgiften ved  

 omsætning af tinglyste pantebreve indebære lavere rente på  

 denne type fordringer.
Det skyldes, at bortfaldet af stempelafgiften ved  

 overdragelse gør dem mere likvide, hvilket vil tilsige, at merrenten  

 på private pantebreve i forhold til obligationsrenten vil falde.
For erhvervslivet under et skønnes lovforslagene  

 efter et par år at forøge den umiddelbare afgiftsbetaling med et  

 beløb i størrelsesordenen 400 mill. kr. årlig, inkl.  

 skadesforsikring.
Der er tale om et meget usikkert skøn.
Belastningen  

 af virksomhederne vil afhænge af, i hvilket omfang deres  

 konkurrencesituation muliggør overvæltning af  

 afgiftsændringerne i priserne.
Forholdet til miljøretten Forslaget indebærer ingen miljømæssige  

 konsekvenser.
Forholdet til EU-retten Forslaget antages ikke at være i strid med  

 EU-retten.
Forslagets § 5, stk. 2, der svarer til den nuværende regel i  

 stempellovens § 62, stk. 1, nr. 3, indebærer en formel forskel mellem  

 udenlandske realkreditudbydere og realkreditinstitutter, idet  

 løbetiden på mindst 10 år ikke gælder for  

 realkreditinstitutter.
Da realkreditinstitutter i praksis ikke yder lån  

 på under 10 års løbetid, vil der imidlertid i praksis ikke  

 være tale om nogen forskelsbehandling i forhold til udenlandske  

 långivere.
Der henvises herom nærmere til bemærkningerne  

 til § 5, stk. 2.
Sammenfatning af de økonomiske og administrative  

 virkninger Positive konsekvenser Negative konsekvenser Økonomiske konsekvenser for stat, amter og  

 kommuner I 2000 stort set samme provenu som i 1999 inkl. den  

 midlertidige forhøjelse op tillægslån i ejerboliger.
Fuldt  

 indfaset i 2002 et statsligt merprovenu af størrelsesordnen 550 mill.  

 kr. årligt hvoraf de 325 mill. kr. erstatter den midlertidige  

 forhøjelse på tillægslån i ejerboliger.
Administrative konsekvenser for stat, amter og  

 kommuner Der overføres ressourcer fra statsamterne til  

 skatteministeriet.
 Engangsudgifter til edb 2,5 mill. kr.
Økonomiske konsekvenser for erhvervslivet Danske pengeinstitutter vil konkurrencemæssigt blive  

 ligestillet med udenlandske långivere.
Afskaffelsen af stempelpligten for en række dokumenter  

 indebærer generelt lempelser for erhvervslivet.
Endvidere  

 indebærer nedsættelsen af skødestemplet på  

 erhvervsejendomme med 50 pct. en lempelse.
Brancher, der er omfattet af stempellovens  

 fritagelsesbestemmelser,m.v. vil få forøgede udgifter ved  

 låntagning med pant i fast ejendom eller i løsøre.
Det  

 gælder f.eks. luftfartsselskaber, skibsværfter,  

 entrepenørvirksomheder og landbruget.
 For erhvervslivet under et skønnes lovforslagene efter et par  

 år at forøge den umiddelbare afgiftsbetaling med et beløb  

 i størrelsesordenen 400 mill. kr. årlig inkl. skadesforsikring.  

 Belastningen af virksomhederne vil afhænge af, i hvilke omfang  

 konkurrencesituationen muliggør overvæltning i  

 priserne.
Administrative konsekvenser for erhvervslivet Forenklet regelsæt.
Ingen Miljømæssige konsekvenser Ingen Ingen Administrative konsekvenser for borgerne Forenklet regelsæt Ingen Forholdet til EU-retten Der henvises til de almindelige bemærkninger om  

 forholdet til EU-retten.
Bemærkninger til de enkelte  

 bestemmelser Til § 1 Reglen er en indledningsbestemmelse, der angiver lovens  

 anvendelsesområde og henviser til de relevante paragraffer i loven.  

 Efter loven skal der betales afgift for tinglysninger med visse undtagelser  

 og for visse registreringer.
Afgiftspligten ved tinglysning omfatter  

 tinglysning i tingbogen, personbogen eller bilbogen.
De afgiftspligtige  

 registreringer omfatter dels registrering af ejer af og pant i skib i  

 Skibsregistret, dels registrering af ejer af luftfartøj i  

 Nationalitetsregistret og af pant i luftfartøj i Rettighedsregistret  

 over luftfartøjer.
 For tinglysninger gælder, at der er regler for  

 tinglysning af ejerskifte af fast ejendom i §§ 4, 9 og 10, tinglysning  

 af pant i fast ejendom eller løsøre mv. i §§ 5, 9 og 10,  

 tinglysning af ejendomsforbehold i motorkøretøjer mv. i  

 § 6 og andre tinglysninger i §§ 7 og 9. Registreringer  

 vedrørende skibe er omfattet af lovens § 11 og § 12, og  

 registreringer vedrørende luftfartøjer er omfattet af lovens  

 § 13 og § 14.
Afgiftspligten for tinglysning og registrering af pant  

 omfatter tinglysning/registrering af viljes- og lovbestemt pant, herunder  

 ejerpantebreve og skadesløsbreve, dog ikke tinglysning/registrering af  

 retspant.
Retspant er pant, som ved retsdekret stiftes i en skyldners  

 ejendele til tvungen fyldestgørelse af dennes kreditorer, f.eks.  

 udlæg og arrest.
Tinglysning og registrering af retspant foreslås  

 undtaget fra afgiftspligten for ikke at belaste stiftelse af retspant med  

 yderligere omkostninger.
Denne undtagelse fra afgiftspligten indebærer  

 ikke afgrænsningsproblemer i forhold til det afgiftspligtige  

 område og vurderes ikke at ville give anledning til omgåelser af  

 afgiften.
Det er uden betydning for afgiftspligten, hvor og mellem  

 hvem en aftale om en rettighed er indgået, fx. om udlændinge har  

 indgået aftalen i udlandet.
Afgørende for afgiftspligten er, om  

 der ønskes tinglysning eller registrering af rettigheden i et dansk  

 register som nævnt ovenfor.
Til § 2 Bestemmelsen indeholder nærmere regler for afgiftens  

 beregning.
Det fastsættes i stk. 1, at den beregnede afgift skal  

 afrundes opad til nærmeste kronebeløb, der er deleligt med  

 100.
Hvis det beløb, der skal betales afgift af, er  

 angivet i fremmed valuta, herunder euro, skal der ved afgiftens beregning ske  

 en omregning til danske kroner efter stk. 2. Det kan f.eks være  

 tilfældet, hvis overdragelsessummen ved ejerskifte af fast ejendom er  

 fastsat i fremmed valuta.
Ved omregningen skal benyttes den af Nationalbanken  

 fastsatte officielle middelkurs.
Hvis der ikke er fastsat en officiel kurs,  

 skal der i stedet anvendes den af et pengeinstitut fastsatte  

 sælgerkurs.
Den kurs, der skal anvendes, er en kurs fastsat inden for  

 de seneste 14 dage forud for anmeldelsen til tinglysning eller registrering.  

 Det foreslås, at skatteministeren bemyndiges til at fastsætte  

 nærmere regler om hvilken kurs, der skal anvendes ved beregning af  

 afgiften, når beløbet er angivet i euro, herunder til at  

 fastsætte regler om, at der ved låneomlægninger, jf.  

 lovforslagets § 5, stk. 2, kan anvendes den kurs, der er  

 gældende på det tidspunkt, hvor et realkreditlån  

 udmåles, idet afgiften forventes at skulle beregnes og angives på  

 pantebrevet på dette tidspunkt, jf. bemærkningerne til § 5,  

 stk. 6. I disse tilfælde vil der kunne anvendes en eurokurs, der  

 ligger mere end 14 dage forud for anmeldelsen til tinglysning.
Efter  

 lovforslagets § 16, stk. 1, indtræder afgiftspligten ved  

 registreringsmyndighedens modtagelse af anmeldelse til tinglysning eller  

 registrering.
Efter stk. 3 skal afgiften beregnes af det  

 afgiftsgrundlag, der medfører den højeste afgift, hvis  

 afgiftsgrundlaget kan opgøres på mere end én måde.  

 Det kan forekomme, at den retshandel, der ligger til grund for tinglysningen  

 eller registreringen, giver flere muligheder for at beregne afgiften.
Hvis  

 der f.eks. er fastsat alternative vederlag, beregnes afgiften af det  

 højeste vederlag.
Bestemmelsen finder tilsvarende anvendelse,  

 når køberen af en fast ejendom kan vælge enten at udstede  

 sælgerpantebrev eller indfri til en bestemt kurs inden for en bestemt  

 frist.
Der findes en tilsvarende bestemmelse i den gældende  

 stempelafgiftslovs § 14. Bestemmelsen i stk. 3 knytter sig derimod  

 ikke til kursomregningsbestemmelsen i stk. 2.
Til § 3 Det fastsættes i bestemmelsens stk. 1, hvad der  

 skal medregnes til afgiftsgrundlaget ved tinglysning af ejerskifte af fast  

 ejendom efter § 4, registrering af ejer af skib efter § 11 og  

 registrering af ejer af luftfartøj efter § 13. Det bestemmes, at  

 der til ejerskiftesummen skal medregnes det samlede nominelle vederlag.
Ved  

 ejerskiftesummen forstås den modydelse, der skal præsteres ved  

 ejerskiftet.
Hvis ejerskiftesummen ikke fremgår ved anmeldelsen til  

 tinglysning, eller hvis der ikke foreligger en ejerskiftesum ved anmeldelse  

 til registrering, f.eks. fordi der ikke registreres et ejerskifte men kun  

 ejerskab til et skib eller et luftfartøj, fastsættes  

 beløbet efter reglerne i stk. 2 og 3, jf. nedenfor.
Til  

 vederlaget henregnes kontante beløb, der erlægges til den, der  

 afstår det ejerskiftede, eller til tredjemand, pantebreve, der udstedes  

 til den, der afstår det ejerskiftede, eller til tredjemand, og  

 panthæftelser, der overtages som led i ejerskifte.
Anlægsbidrag  

 til vej-, kloak-, gas-, vand-, elektricitets-, fjernvarme-, dige- og  

 pumpeanlæg og lignende henregnes dog kun til vederlaget, når  

 bidraget er forfaldent til betaling på tidspunktet for ejerskiftet.
Ved  

 tidspunktet for ejerskiftet forstås overtagelsestidspunktet.
Det er det  

 tidspunkt, registreringsmyndigheden har kendskab til, og det tidspunkt som  

 parterne har valgt som tidspunkt for ejerskabets overgang.
Efter den  

 gældende stempellov beregnes stempelafgiften på grundlag af  

 købesummen, som den foreligger opgjort på tidspunktet for  

 dokumentets oprettelse, og således at der til det stempelpligtige  

 vederlag medregnes ikke alene den aftalte købesum, men også hvad  

 erhververen skal betale udenfor købesummen.
Det er kun vederlaget for ejerskiftet, der skal medregnes  

 til ejerskiftesummen.
Dette indebærer bl.a., at de omkostninger ved  

 handlen, der ikke indgår i vederlaget, f.eks købers  

 handelsomkostninger, ikke skal medregnes.
Byrder på det ejerskiftede  

 skal som udgangspunkt heller ikke medregnes.
Byrder omfatter f. eks.  

 servitutter, brugsrettigheder og naturalydelser.
Hvis disse byrder imidlertid  

 af en af parterne kan forlanges afløst af en pengeydelse, skal  

 pengeydelsen medregnes til ejerskiftesummen.
Er der tale om et periodisk  

 vederlag, skal den samlede sum af disse vederlag for de første 10  

 år efter ejerskiftet medregnes.
Er det periodiske vederlag fastsat for  

 en kortere periode end 10 år, skal der kun medregnes summen af de  

 aftalte vederlag.
Er pengeydelsen aftalt for en længere periode end 10  

 år eller på ubestemt tid, medregnes kun summen af vederlagene for  

 de første 10 år. 10-års perioden løber fra  

 ejerskiftedatoen (overtagelsestidspunktet). Medlemsforpligtelser, som en  

 erhverver i forbindelse med ejerskiftet overtager overfor foreninger mv.,  

 anses ikke for at udgøre en del af vederlaget.
 Hvis erhververen ved ejerskiftet overtager restancer af  

 skatter og afgifter eller af andre ydelser, skal disse restancer medregnes  

 til ejerskiftesummen.
 Udgangspunktet for det foreslåede stk. 1 har  

 været stempelafgiftslovens regler om stempelafgiftens beregning.  

 Reglerne er blevet tilpasset den nye registreringsafgift og er i den  

 forbindelse blevet præciseret og forenklet.
Stk. 2 og 3 finder anvendelse, når der ikke  

 foreligger en ejerskiftesum ved anmeldelsen til tinglysning eller  

 registrering.
I disse tilfælde er det af hensyn til afgiftsbetalingen  

 efter loven nødvendigt at opgøre et afgiftsgrundlag.
Det  

 foreslås derfor, at parterne skal opgøre en ejerskiftesum mv.  

 til brug for beregningen af afgiften ved anmeldelsen til tinglysning eller  

 registrering.
Stk. 2 omhandler fast ejendom og stk. 3 skibe og  

 luftfartøjer.
Efter stk. 2 er afgiftsgrundlaget ved ejerskifte af  

 fast ejendom, når der ikke foreligger en ejerskiftesum, ejendommens  

 værdi efter bestemmelserne i § 4, stk. 2. Afgiftsgrundlaget  

 er således den seneste offentliggjorte ejendomsværdi eller en  

 senere meddelt ændring heri.
Hvis ejendommen ikke er selvstændigt  

 vurderet, eller der er sket væsentlige forandringer med hensyn til  

 ejendommen efter den seneste offentliggjorte vurdering, skal ejendommens  

 værdi angives efter bedste skøn.
Stk. 3 finder anvendelse på registrering af  

 ejer af skibe og luftfartøjer, når der ikke foreligger en  

 ejerskiftesum - enten fordi der ikke foreligger et ejerskifte, eller fordi  

 der ikke i forbindelse med handlen er aftalt en ejerskiftesum, hvoraf  

 afgiften kan beregnes.
Den afgiftspligtige skal i disse tilfælde i  

 forbindelse med anmeldelsen til registrering vedlægge en begrundet  

 angivelse af værdien af skibet eller luftfartøjet efter bedste  

 skøn.
Hvis angivelsen ikke vedlægges, eller hvis  

 registreringsmyndigheden finder, at der er tvivl om rigtigheden af  

 angivelsen, skal registreringsmyndigheden oversende spørgsmålet  

 om opgørelse af værdien til afgiftsmyndigheden til  

 afgørelse, når registreringsekspeditionen er afsluttet.  

 Anmelderen underrettes samtidig om oversendelsen.
Afgiftsmyndigheden  

 efterprøver herefter den afgiftspligtiges angivelse af værdien  

 og lader om fornødent værdien fastsætte ved vurdering.
Den  

 afgiftspligtige hæfter for omkostningerne ved en vurdering.
Hvis  

 vurderingen foretages, fordi den afgiftspligtiges angivelse af værdien  

 efter afgiftsmyndighedens skøn har været for lav, bæres  

 omkostningerne dog af statskassen, medmindre værdiansættelsen  

 ligger mere end 10 pct. over den afgiftspligtiges værdiangivelse.  

 Når vurderingen foreligger, beregnes afgiften af afgiftsmyndigheden.  

 Det foreslås, at skatteministeren kan fastsætte nærmere  

 regler om fremgangsmåden ved vurderingen af værdien.
Det er  

 hensigten at bestemme, at værdien om fornødent skal  

 fastsættes af vurderingsmænd udmeldt af retten.
Det bemærkes, at stk. 3 alene omhandler  

 opgørelse og fastsættelse af værdien, hvor der ikke  

 foreligger en ejerskiftesum, og hvor spørgsmålet om  

 opgørelse af værdien forelægges afgiftsmyndigheden til  

 afgørelse.
De tilfælde, hvor ejerskiftesummen foreligger oplyst,  

 og der ikke er tvivl om rigtigheden af denne, men hvor afgiften ikke betales  

 ved anmeldelsen, eller der i øvrigt er tvivl om afgiftens  

 størrelse, er omhandlet af bestemmelserne i § 19.
Til § 4 Bestemmelsen fastsætter afgiften for tinglysning af  

 ejerskifte af fast ejendom eller af en andel heraf.
Afgiften skal svares for  

 tinglysning af både betinget og endeligt ejerskifte af fast ejendom.  

 Det er således uden betydning, om ejerskiftet noteres i tingbogens  

 adkomst- eller byrderubrik.
Ved begæring om endelig indførelse i  

 tingbogen af et tidligere lyst foreløbigt eller betinget ejerskifte,  

 betales ikke yderligere afgift, jf. § 8, stk. 2, nr. 3. Skal  

 ejerskiftet lyses i flere retskredse, fordi der er sket et samlet ejerskifte  

 med samlet ejerskiftesum af flere faste ejendomme, der er beliggende i  

 forskellige retskredse, svares der kun afgift efter denne bestemmelse af den  

 første tinglysning.
Ved hver af de yderligere lysninger svares der  

 afgift efter § 7, dvs. en afgift på 1.400 kr., jf.  

 bemærkningerne til § 7. Skal ejerskiftet derimod lyses i flere  

 retskredse på grund af en enkelt ejendoms beliggenhed, skal der kun  

 betales afgift i den retskreds, hvor der først sker anmeldelse til  

 tinglysning, jf. bemærkningerne til § 9.
Fast ejendom er ikke nærmere defineret i lovteksten,  

 da tinglysningen er afgørende.
Tinglyses forholdet som et ejerskifte  

 af fast ejendom, dvs. i tingbogen, skal der svares afgift efter  

 bestemmelsen.
Afgiften er toleddet og består af en fast afgift  

 på 1.400 kr. og en procentafgift på 0,6 pct.
Procentafgiften  

 beregnes af afgiftsgrundlaget, der er nærmere fastlagt i § 3 og i  

 stk. 2.
Afgiftsgrundlaget efter stk. 2 er som udgangspunkt  

 ejerskiftesummen.
Hvis ejerskiftesummen er lavere end den seneste  

 offentliggjorte ejendomsværdi på tidspunktet for anmeldelse til  

 tinglysning, anvendes denne ejendomsværdi dog som afgiftsgrundlag.
Ved  

 tinglysning af ejerskifte af en ideel andel af en fast ejendom lægges  

 den forholdsmæssige andel af ejendomsværdien til grund.
Ejendomsværdien skal foreligge oplyst ved  

 anmeldelsen til tinglysning.
Hvis ejendommen ikke er selvstændigt  

 vurderet på tidspunktet for anmeldelsen, skal det oplyses ved  

 anmeldelsen.
Foreligger disse oplysninger ikke, afvises anmeldelsen fra  

 tinglysning efter tinglysningslovens § 15. Ejerskiftet kan altså  

 ikke blive tinglyst, før enten ejendomsværdien er oplyst, eller  

 der foreligger oplysning om, at vurdering ikke er foretaget.
Skatteministeren  

 bemyndiges til at fastsætte nærmere regler om dokumentation for  

 disse oplysninger om ejendomsværdien.
Det er hensigten at  

 fastsætte regler, hvorefter ejendomsværdien skal oplyses ved  

 påtegning, hvis tinglysningen er papirdokumentbaseret.
Det er endvidere  

 hensigten at bestemme, at oplysningspligten som hidtil efter de  

 gældende regler i stempelafgiftsloven påhviler anmelderen.  

 Anmelderen skal derfor som hidtil rette henvendelse til ejendomskontoret i  

 den pågældende kommune, som skal forsyne skødet med  

 påtegning om ejendomsværdien eller om, at ejendommen ikke er  

 selvstændigt vurderet.
Ejeren af ejendommen kan i stedet for den seneste  

 offentliggjorte ejendomsværdi vælge at anvende en senere  

 ændret (lavere) ejendomsværdi.
Denne mulighed foreligger,  

 når ejeren på tidspunktet for anmeldelsen af ejerskiftet har  

 modtaget meddelelse om ændring af den offentliggjorte  

 ejendomsværdi.
Vælger ejeren at lægge den ændrede  

 ejendomsværdi til grund, skal en kopi af vurderingsmyndighedens  

 ændringsmeddelelse følge anmeldelsen til tinglysning.
I visse tilfælde vil ejendommen ikke være  

 selvstændigt vurderet på tidspunktet for anmeldelsen.
I andre  

 tilfælde er der efter den seneste vurdering sket så store  

 forandringer af ejendommen, at den seneste offentliggjorte  

 ejendomsværdi ikke uden videre kan lægges til grund.
Det vil  

 f.eks. være tilfældet, hvis der efter den seneste vurdering er  

 sket nybygning eller en større tilbygning mv.
I begge tilfælde  

 skal ejendommens værdi angives efter bedste skøn ved  

 anmeldelsen, og afgiften skal i så fald beregnes af mindst den angivne  

 værdi.
Efter stk. 3 skal registreringsmyndigheden i visse  

 tilfælde oversende spørgsmålet om ejendommens værdi  

 til afgiftsmyndigheden til afgørelse, men i disse tilfælde sker  

 der ikke afvisning af anmeldelsen.
Det gælder i de tilfælde, hvor  

 der ikke foreligger en anvendelig ejendomsværdi, og hvor ejendommens  

 værdi derfor i stedet for skal angives efter bedste skøn, men  

 den skønnede værdi ikke angives.
Den manglende angivelse af  

 dette skøn medfører således ikke afvisning.
Det samme  

 gælder, når registreringsmyndigheden er i tvivl om rigtigheden af  

 den angivne værdi.
Registreringsmyndigheden oversender i disse  

 tilfælde værdispørgsmålet til afgiftsmyndigheden,  

 når tinglysningsekspeditionen er afsluttet.
Anmelderen underrettes om  

 oversendelsen.
Ejendommen vurderes herefter om fornødent på  

 afgiftsmyndighedens foranledning.
Vurderingen foretages efter  

 vurderingslovens § 4. Den afgiftspligtige hæfter for  

 omkostningerne ved vurderingen.
Skyldes vurderingen, at den afgiftspligtiges  

 angivelse af værdien efter afgiftsmyndighedens skøn har  

 været for lav, bæres omkostningerne dog af statskassen, medmindre  

 værdiansættelsen ligger mere end 10 pct. over den  

 afgiftspligtiges.
Det er ejendommens tilstand på tidspunktet for  

 anmeldelsen til tinglysning, der vil blive lagt til grund ved  

 ansættelsen.
Efter den gældende stempelafgiftslovs § 16,  

 stk. 2, fastsættes værdien i sådanne situationer af  

 vurderingsmænd udmeldt af retten.
Det må imidlertid anses for at  

 være mere hensigtsmæssigt at lade vurderingerne foregå  

 efter vurderingslovens regler gennem det almindelige vurderingssystem, da den  

 vurdering, der skal ske, ikke adskiller sig fra anden vurdering af fast  

 ejendom.
Når ejendommen er vurderet, beregner afgiftsmyndigheden  

 afgiften.
Til § 5 Bestemmelsen fastsætter afgiften for tinglysning af  

 pant.
Der skal alene betales afgift ved tinglysning af viljes- og lovbestemt  

 underpant.
Retspant, dvs. pant som ved retsdekret stiftes i en skyldners  

 ejendom til tvungen fyldestgørelse af dennes kreditorer, falder uden  

 for bestemmelsen.
Tinglysning af retspant er således helt undtaget fra  

 afgiftspligten, herunder undtaget fra den faste afgift på 1.400 kr.  

 efter § 7.
Afgiften udgøres af en fast afgift på 1.400  

 kr. og en procentafgift på 1,5 pct. af det pantsikrede beløb.  

 Det pantsikrede beløb er det beløb, for hvilket der ydes eller  

 vil blive ydet pant.
Afgiften skal altså som udgangspunkt betales af  

 den fikserede pantegæld, dvs. pantebrevets nominelle hovedstol.
Hvis  

 pantegælden efter pantebrevet kan opskrives, f.eks. fordi  

 pantegælden efter pantebrevet løbende opskrives med et  

 årligt procenttillæg, skal der betales afgift af det  

 højeste beløb, hovedstolen kan opskrives til.
Dette vil  

 først og fremmest omfatte ejerpantebreve med  

 renteopskrivningsklausuler.
I dette tilfælde og i andre tilfælde,  

 hvor det højeste beløb, der ydes pant for, ikke fremgår  

 direkte af pantebrevet, skal den afgiftspligtige i pantebrevet efter bedste  

 skøn angive det højeste beløb, hovedstolen kan opskrives  

 til inden for en 10-års periode fra anmeldelsen til tinglysning.  

 Afgiften beregnes herefter af dette beløb.
Den opskrivning af den  

 pantsikrede gæld, som efterfølgende finder sted med skyldige  

 ikke betalte renter, er således ikke omfattet af de særlige  

 regler om skønsmæssig angivelse, uanset om renteopskrivningen af  

 den pantsikrede gæld har samme eller efterstillet prioritet.
Det skøn, den afgiftspligtige i disse  

 tilfælde skal foretage, kan efterprøves af afgiftsmyndigheden.  

 Hvis den afgiftspligtige ikke afgiver det omhandlede skøn, eller hvis  

 registreringsmyndigheden er i tvivl om rigtigheden af det skønnede  

 beløb, oversender registreringsmyndigheden spørgsmålet om  

 fastsættelse af værdien til afgiftsmyndigheden til  

 afgørelse, når tinglysningsekspeditionen er afsluttet.  

 Registreringsmyndigheden underretter samtidig anmelderen om oversendelsen til  

 afgiftsmyndigheden.
Afgiftsmyndigheden fastsætter herefter  

 afgiften.
Den foreslåede særlige værnsregel i  

 tilfælde af opskrivning af pantebrevets hovedstol finder ikke  

 anvendelse på tinglysning af pant for indekslån, der ydes efter  

 retningslinierne i realkreditloven.
Det gælder både for  

 indekslån ydet af realkreditinstitutter og for private indekslån,  

 der ydes på samme vilkår som fastsat for realkreditinstitutters  

 indekslån i realkreditloven.
Af sådanne indekslån beregnes  

 afgiften af det ved anmeldelsen pantsikrede beløb, dvs. den fastsatte  

 hovedstol.
Hvis pantsætningen skal tinglyses i flere  

 retskredse, fordi der gives pant i flere faste ejendomme, der er beliggende i  

 forskellige retskredse, betales der kun afgift efter stk. 1 ved den  

 første tinglysning.
For hver af de øvrige tinglysninger skal  

 der betales afgift efter § 7, dvs. en afgift på 1.400 kr.
Skal  

 pantsætningen derimod lyses i flere retskredse på grund af en  

 enkelt ejendoms beliggenhed, skal der kun betales afgift i den retskreds,  

 hvor der først sker anmeldelse til tinglysning, jf.  

 bemærkningerne til § 9.
Den gældende stempellovs § 62, stk. 1, nr. 3, giver  

 ret til afgiftsfrit at ombytte realkreditlån og realkreditlignende  

 lån i pengeinstitutter med tilsvarende lån.
Med  

 realkreditlån sigtes til lån i danske realkreditinstitutter under  

 tilsyn.
Realkreditlignende lån i pengeinstitutter er lån med en  

 løbetid på 10-30 år og med sikkerhed inden for 80 pct. af  

 den seneste ejendomsvurdering.
Udenlandske realkreditudbydere, der ikke har  

 etableret datterselskab her i landet, har tidligere protesteret mod, at de  

 på 2 punkter diskrimineres, fordi de ikke anses for  

 realkreditinstitutter, men er henvist til at benytte reglerne for  

 realkreditlignende lån.
 1. Lånegrænsen på 80 pct. af den seneste  

 ejendomsværdi gælder ikke for realkreditinstitutter, som selv kan  

 anslå markedsværdien.
 2. Løbetiden på mindst 10 år  

 gælder ikke for realkreditinstitutter, der ikke har en nedre  

 grænse.
Punkt 2 er næppe reelt et problem, idet danske  

 realkreditinstitutter i praksis ikke yder lån på under 10  

 års løbetid.
Punkt 1 kan måske   navnlig på et  

 stigende marked   betyde en reel forskelsbehandling.
Det forlyder fra den  

 danske repræsentation i Bruxelles, at kommissionen vil interessere sig  

 for spørgsmålet.
I den foreslåede bestemmelse i § 5, stk.  

 2, er lånegrænsen på 80 pct. af ejendomsværdien helt  

 udgået, og der er således ikke noget problem vedrørende  

 punkt 1. Punkt 2 er som nævnt næppe et reelt problem, hvorfor det  

 må antages, at lovforslagets regler ikke diskriminerer udenlandske  

 långivere i forhold til danske.
I stk. 2 bestemmes det, at der ved visse pantsikrede  

 låneomlægninger (konverteringer) i fast ejendom (dog ikke ved  

 ejerpantebrev eller skadesløsbrev) alene skal betales afgift i det  

 omfang, det nye lån overstiger det gamle.
Den del af lånet, der  

 optages til afløsning af det gamle lån, skal der således  

 ikke betales afgift af.
De låneomlægninger, der kan ske  

 afgiftsfrit efter § 5, stk. 2, er ombytning af realkreditlån  

 mv.
Pantet skal være ydet til sikkerhed for lån i  

 realkreditinstituttter, Dansk Landbrugs Realkreditfond eller for lån i  

 pengeinstitutter, herunder lån i udenlandske pengeinstitutter.
For  

 lån i pengeinstitutter gælder, at lånet skal have en  

 løbetid på mindst 10 år og højst 30 år.
Ved  

 omlægningen kan der f.eks. ske en ombytning af kontantlån med  

 obligationslån.
Der kan også ske ombytning af realkreditlån  

 med pengeinstitutlån eller omvendt.
Udover ved  

 låneomlægninger finder bestemmelsen også anvendelse f.eks.  

 i forbindelse med ejerskifte og tillægsbelåning, hvor der i  

 forbindelse med ejerskiftet/tillægsbelåningen indfries lån  

 til realkreditinstitutter mv.
Afgiftsfriheden efter § 5, stk. 2, gælder  

 kun i det omfang, lånet optages til afløsning af et lån  

 med tilsvarende pant i samme ejendom.
Det er nu muligt at anse lånet  

 for optaget til afløsning af et tilsvarende lån, selvom  

 lånet i henhold til det pantebrev, der skal afløses, ikke er  

 blevet effektueret.
Er det nye lån større, skal der betales  

 afgift efter stk. 1 af forskellen mellem den gamle hæftelse og den  

 nye panthæftelse.
For låneomlægninger, der ikke opfylder  

 betingelserne efter stk. 2, skal der svares afgift af hele den nye  

 panthæftelse efter stk. 1. Anmeldelsen til tinglysning af det nye  

 pant skal ske senest samtidig med aflysningen af det tidligere pant.
Det  

 tidligere pant må således ikke aflyses, inden det nye pant  

 anmeldes til tinglysning.
Sker aflysningen inden den nye lysning, skal der  

 for den nye lysning betales afgift efter stk. 1 af hele det pantsikrede  

 beløb.
Det er en yderligere betingelse for at anvende bestemmelsen, at  

 det tidligere pant skal være aflyst senest 1 år efter anmeldelsen  

 til tinglysning af det nye pant.
Det foreslås, at skatteministeren med  

 hjemmel i § 5, stk. 6, fastsætter nærmere regler om  

 dokumentation for, at betingelserne efter § 5, stk. 2, er opfyldt,  

 herunder størrelsen af den nedbragte pantehæftelse  

 (resthæftelsen) og i hvilket omfang omkostninger kan indregnes  

 afgiftsfrit.
Stk. 3 omhandler afgiftsbetalingen ved tinglysning af  

 ændringer i pantet.
I bestemmelsen foreslås det, at inddragelse  

 af nyt pant, herunder ved ombytning, udløser afgift efter stk. 1,  

 herunder også den faste afgift på 1.400 kr.
Matrikulære  

 ændringer, dvs. ændringer som følge af  

 sammenlægning, arealoverførsel og jordfordeling, udløser  

 dog ikke afgift efter bestemmelsen, men alene afgift efter § 7, dvs. en  

 afgift på 1.400 kr.
Bestemmelsen indebærer, at der som  

 udgangspunkt ikke som efter de gældende regler i stempelafgiftsloven  

 vil være afgiftsfrihed for de såkaldte vandrende pantebreve, hvor  

 pantebrevet dækker over et skiftende pant, jf. dog bemærkningerne  

 til stk. 4 nedenfor.
 Inddrages der anden eller yderligere fast ejendom eller  

 løsøre, herunder rettigheder, under pantet, skal der svares  

 afgift af hele det pantsikrede beløb efter stk. 1. Der skal  

 således også svares fuld afgift, hvis pantet flyttes fra en fast  

 ejendom til en anden eller fra en løsøregenstand til en  

 anden.
Som en undtagelse til bestemmelserne i stk. 3  

 foreslås det imidlertid i stk. 4, at der ved tinglysning af  

 ændringer i pant i erhvervsaktiver bortset fra fast ejendom alene skal  

 svares dobbelt afgift efter § 7. Der skal således betales 2.800  

 kr. ved tinglysning af ændringer, hvorved pantet ombyttes, eller der  

 inddrages andet eller yderligere løsøre under pantet.  

 Bestemmelsen omfatter derimod ikke relaksation, dvs. delvis aflysning af  

 pantet.
Relaksation er generelt omfattet af afgiftspligten efter § 7,  

 hvor afgiften er 1.400 kr.
Anvendelsen af stk. 4 forudsætter, at  

 pantsætteren ved den nye tinglysning er den samme som efter den  

 tidligere.
Er pantsætteren en anden, skal der svares afgift efter  

 § 5, stk. 1. Med den foreslåede undtagelse er der taget  

 hensyn til den gældende praksis inden for dele af erhvervslivet,  

 herunder store dele af brugtvognshandelen, hvorefter virksomheden finansieres  

 ved pant i anlægs- og omsætningsaktiver.
Det er f.eks en udbredt  

 praksis, at der gives pant i lagerbeholdningen af brugte biler.
Det  

 foregår ved, at en bilforhandler ved et løsørepantebrev  

 pantsætter lageret af brugte biler til et finansieringsinstitut.  

 Løsørepantebrevet ajourføres med jævne mellemrum,  

 således at de solgte biler udgår af pantet, samtidig med at der  

 lyses pant i de indkomne brugte biler siden seneste tinglyste ændring  

 af pantebrevet.
Efter de gældende regler i stempelafgiftsloven kan en  

 sådan ændring ske stempelfrit, og der skal kun betales  

 tinglysningsafgift, hver gang der foretages en ajourføring af  

 løsørepantebrevet.
Ved anmeldelse til tinglysning af  

 ændringer i pantet efter denne undtagelsesregel skal der  

 vedlægges en erklæring om, at ændringen opfylder  

 betingelserne for afgiftsberigtigelse efter § 7. De nærmere krav  

 til denne erklæring fastlægges ved bekendtgørelse efter  

 bemyndigelsesbestemmelsen i stk. 6.
Bestemmelsen i stk. 5 omhandler tinglysning af  

 ændringer vedrørende panthæftelsen.
Det foreslås, at  

 der ved tinglysning af andre ændringer i et pantebrev kun skal svares  

 den faste afgift på 1.400 kr. efter § 7. Dette gælder dog  

 ikke ved tinglysning af en forhøjelse af pantegælden.
I dette  

 tilfælde skal der betales afgift efter stk.1 af forskellen mellem  

 resthæftelsen og den nye panthæftelse.
Ved tinglysning af panthaver- og pantsætterskifte  

 skal der som for andre ændringer i pantebrevet kun betales afgift efter  

 § 7. Dette indebærer en lempelse i forhold til de gældende  

 regler i stempelafgiftsloven.
Efter disse regler betales der stempelafgift  

 ved panthaverskifte, medmindre der er tale om overdragelse mellem  

 realkreditinstitutter mv., overdragelse til debitor i forbindelse med  

 indfrielse af gælden, overdragelse af ejerpantebrev til ny ejer eller  

 overdragelse til kautionist, som har indfriet gælden efter pantebrevet.  

 Der er ligeledes efter de gældende regler stempelpligt ved  

 pantsætterskifte, dog er der stempelfrihed for gældsovertagelser,  

 når pantebrevet kun giver sikkerhed i fast ejendom med  

 tilbehør.
Stk. 6 indeholder bemyndigelser til skatteministeren.  

 Det foreslås, at skatteministeren kan fastsætte nærmere  

 regler om betingelserne for at henføre låneomlægninger mv.  

 under bestemmelsen i stk. 2. Det er hensigten at fastsætte krav  

 om, at den særlige afgiftsberegning skal foretages af långiver  

 eller ifølge fuldmagt fra denne og angives på pantebrevet.
Det  

 er endvidere hensigten at bestemme, at der i samme omfang som efter de  

 hidtidige regler åbnes mulighed for at indregne omkostninger og anvende  

 såvel nominelle værdier som kursværdier ved  

 opgørelse af afgiftsfritagelsen.
Skatteministeren kan ligeledes  

 fastsætte de nærmere regler om indholdet af den erklæring,  

 der skal afgives efter stk. 4, når der ønskes lyst  

 ændringer i et pantebrev, der giver pant i en erhvervsdrivendes  

 omsætningsaktiver.
Det er hensigten at betinge den dobbelte  

 afgiftsbetaling efter § 7 af, at ændring af pantet forsynes med en  

 af panthaver og pantsætter underskrevet erklæring om, at pantet  

 alene omfatter erhvervsaktiver bortset fra fast ejendom.
Endelig bemyndiges  

 ministeren til at fastsætte regler for dokumentation af  

 størrelsen af den nedbragte resthæftelse efter stk. 5, 1  

 pkt., når der skal betales afgift af forskellen mellem denne  

 resthæftelse og den nye panthæftelse.
Det er hensigten at  

 bestemme, at der i forbindelse med anmeldelsen til tinglysning kan  

 afkræves en erklæring underskrevet af pantsætter og  

 panthaver om resthæftelsens størrelse.
Til § 6 Efter bestemmelsen fastsættes samme afgift for  

 tinglysning af ejendomsforbehold i motorkøretøjer mv. som for  

 tinglysning af pant efter § 5, stk. 1. Efter tinglysningslovens  

 § 42 d skal ejendomsforbehold i motorkøretøjer,  

 påhængs- og sættevogne til biler samt campingvogne  

 tinglyses for at opnå beskyttelse mod aftaler, der i god tro  

 indgås om køretøjet, og mod retsforfølgning.
Det  

 foreslås, at der for disse tinglysninger svares en fast afgift på  

 1.400 kr. og en procentafgift på 1,5 pct. af værdien af det  

 beløb, ejendomsforbeholdet skal sikre på tidspunktet for  

 anmeldelsen.
Skatteministeren kan fastsætte nærmere regler om  

 dokumentation for dette beløb.
Baggrunden for forslaget om  

 særskilt at afgiftsbelægge tinglysning af disse meddelelser er,  

 at tinglysning af ejendomsforbehold i praksis i vidt omfang erstatter  

 sædvanligt underpant.
Det foreslås derfor, at den  

 afgiftsmæssige behandling af de to sikringsakter er den samme.  

 Tinglysning af en transport af ejendomsforbehold i  

 motorkøretøjer mv. er omfattet af § 7, hvor afgiften er  

 1.400 kr.
Det gælder såvel kreditorskifte som debitorskifte.
Til § 7 Bestemmelsen omhandler betaling af afgift for andre  

 tinglysninger end omfattet af §§ 4-6, dvs. andre tinglysninger end  

 tinglysning af ejerskifte af fast ejendom, tinglysning af pant i fast  

 ejendom, løsøre eller rettigheder og tinglysning af  

 ejendomsforbehold i visse køretøjer.
Efter bestemmelsen  

 udgør afgiften 1.400 kr.
Visse tinglysninger er imidlertid helt  

 fritaget for afgift, jf. nedenfor under bemærkningerne til § 8.  

 Som eksempel på tinglysninger, der afgiftsbelægges efter  

 § 7, kan nævnes tinglysning af ændringer vedrørende  

 panthæftelsen, f.eks. panthaver- eller pantsætterskifte, jf.  

 § 5, stk. 5.
Tinglysning af navne- og adresseændringer  

 afgiftsbelægges også efter denne bestemmelse.
Baggrunden herfor  

 er den, at disse lysninger som udgangspunkt sker i forbindelse med transport  

 af pantebrev.
Dette er en ændring i forhold til den gældende  

 retstilstand, hvorefter tinglysning af adresseændringer er fritaget for  

 tinglysningsafgift efter retsafgiftslovens § 41 d, jf.  

 bemærkningerne til § 8 nedenfor.
Som andre eksempler kan nævnes, at tinglysning af  

 salgsfuldmagter og servitutter er omfattet af afgiftspligten efter denne  

 bestemmelse.
Bestemmelsen omfatter også relaksationer.
Ved relaksation  

 forstås, at en eller flere rettigheder efter et pantebrev eller en  

 servitut ophæves, men at pantebrevet eller servitutten i øvrigt  

 fortsat har virkning efter det tilbageværende indhold.
Det bestemmes udtrykkeligt i stk. 1, at afgiften  

 udgør 1.400 kr. for tinglysning af en adkomstændring som  

 følge af selskabers mv. fusion, fission, omdannelse eller  

 tilførsel af aktiver.
Disse transaktioner anses således ikke i  

 henseende til loven som ejerskifte.
Fusion, der f.eks. indebærer  

 sammensmeltning af aktieselskaber, og visse omdannelser er fritaget efter de  

 gældende regler i stempelafgiftslovens § 53, stk. 5.  

 Virksomhedsomdannelse, dvs. omdannelse af et personligt firma til  

 aktieselskab/anpartsselskab, hvorved en bestående virksomhed overdrages  

 til et selskab, og den hidtidige indehaver får vederlag for  

 overdragelsen i form af aktier/anparter i selskabet og tillige eventuelt  

 pante- og gældsbreve, er omfattet af reglerne i lov om skattefri  

 virksomhedsomdannelse.
Fission eller spaltning er ligesom tilførsel af  

 aktiver nærmere defineret i aktieafgiftslovens § 4. Disse  

 definitioner lægges tilsvarende til grund i nærværende lov.  

 Fission er således den transaktion, hvorved et selskab mv.  

 overfører en del af eller samtlige sine aktiver og passiver til et  

 eller flere eksisterende eller nye selskaber mv. ved i henhold til en pro  

 rata-regel at tildele sine deltagere aktier mv. i de modtagende selskaber mv.  

 og eventuelt en kontant udligningssum på højst 10 pct. af disse  

 værdipapirers pålydende værdi eller, når der ikke  

 eksisterer en pålydende værdi, deres bogførte værdi.  

 Ved tilførsel af aktiver forstås den transaktion, hvorved et  

 selskab mv. uden at være opløst tilfører den samlede  

 eller en eller flere grene af sin virksomhed til et andet selskab mv. mod at  

 få tildelt aktier mv. i det modtagende selskabs kapital.
Ved en gren af  

 en virksomhed forstås alle aktiver og passiver i en afdeling af et  

 selskab mv., som ud fra et organisationsmæssigt synspunkt udgør  

 en selvstændig bedrift, dvs. en samlet enhed, der kan fungere ved  

 hjælp af egne midler.
I stk. 2 foreslås det, at afgiften udgør  

 1.400 kr. for hver rettighedstype, som anmeldelsen til tinglysning  

 vedrører.
Der er 3 rettighedstyper, adkomster, byrder og  

 pantehæftelser.
Bestemmelsen omhandler den enkelte anmeldelse til  

 tinglysning og ikke tilfælde, hvor der sker flere anmeldelser, f.eks.  

 fordi anmeldelserne vedrører flere faste ejendomme beliggende i flere  

 retskredse.
Indebærer anmeldelsen, at samme dokument (samme  

 elektroniske transaktion) udløser tinglysning af flere forskellige  

 rettigheder, skal der således betales afgift for indføring i  

 hver af rettighedstyperne adkomster, byrder eller panthæftelser, som  

 den pågældende anmeldelse indebærer.
Indføring i  

 flere rubrikker vedrørende flere retsforhold i samme dokument  

 udløser flere afgifter.
F.eks. vil anmeldelsen af en servitut, som  

 samtidig lyses som byrde og som pantstiftende rettighed, udløse 2  

 afgifter.
Flere indføringer i samme rubriktype vil kun udløse  

 én afgift, selvom indføringerne vedrører flere  

 forskellige retsforhold, såfremt de forskellige retsforhold er mellem  

 samme parter.
Der vil således fortsat være mulighed for alene mod  

 betaling af én afgift, at et realkreditinstitut kan udfærdige en  

 relaksationserklæring vedrørende flere pantebreve, blot  

 panthæftelserne er mellem de samme parter.
Stiftelse af pant eller  

 ændringer i et pant i erhvervsaktiver, vil kun udløse én  

 afgift, når det er det samme panthæftelsesforhold, f.eks. ved  

 sikring af pant for det samme beløb i 1500  

 motorkøretøjer.
Er der tale om flere indføringer i samme  

 rubriktype vedrørende flere forskellige retsforhold mellem forskellige  

 parter, vil der blive udløst en afgift for hver enkelt  

 indføring i den pågældende rubriktype.
 Det bemærkes, at flytning af servitutter vil  

 være afgiftsfri som led i en jordfordeling, når de følger  

 det stykke jord de vedrører, idet der er betalt afgift efter § 4  

 i forbindelse med tinglysning af kendelse efter jordfordelingsloven.
Til § 8 Fritagelsesbestemmelsen knytter sig til § 7, der  

 fastsætter afgiftspligt for andre tinglysninger end omfattet af  

 §§ 4-6. Bestemmelsen er således en undtagelsesbestemmelse til  

 afgiftspligten efter § 7. Bestemmelsen omhandler derfor alene afgiftsfri  

 tinglysninger og ikke registreringer.
I stk. 1 bestemmes det, at en række  

 tinglysninger er afgiftsfri.
Udgangspunktet for denne bestemmelse er  

 retsafgiftslovens § 41 d, stk. 1. Bestemmelsens nr. 1-2 og 4-6  

 svarer således til retsafgiftslovens § 41 d, stk. 1, nr. 2-  

 6. Der sker ikke for disse fritagelser ændringer i forhold til den  

 hidtidige retstilstand for så vidt angår tinglysningsafgiften.  

 Det drejer sig om tinglysning af afgørelser om værgemål  

 med fratagelse af den retlige handleevne efter værgemålslovens  

 § 6, meddelelser efter tinglysningslovens § 13, begæring om  

 bosondring, rådighedsfratagelse efter § 66 i lov om skifte af  

 fællesbo mv. og rådighedsfratagelse efter konkurslovens  

 § 26. I bestemmelsens nr. 3 foreslås der en tilsvarende fritagelse  

 for tinglysning af skifteretsattest, når dette finder sted som led i en  

 arvings overdragelse til en ikke-arving.
Baggrunden for bestemmelsen er, at  

 dødsboer i denne situation skal tinglyses som adkomsthaver for at  

 opnå en ubrudt adkomstrække.
Efter stk. 2 er der afgiftsfrihed for  

 begæringer om aflysning, ophævelse af retsanmærkning,  

 fristforlængelse eller endelig indførelse i tingbogen, når  

 der er tinglyst betinget eller med frist, samt for begæring om  

 udslettelse af rettigheder, som ikke har opnået dækning ved  

 tvangsauktion.
Denne bestemmelse svarer til retsafgiftslovens § 41 d,  

 stk. 2. Det bemærkes dog, at det i stk. 2, nr. 3, i forhold  

 til de gældende bestemmelser i retsafgiftsloven fastslås, at  

 fritagelsen også omfatter endelig indførelse i tingbogen af  

 anmeldelser, som er tinglyst betinget.
Denne præcisering af fritagelsen  

 hænger sammen med, at der ved lysning af et betinget ejerskifte af fast  

 ejendom skal betales afgift efter § 4. Tinglysning af endelig kendelse  

 på den enkelte lodsejers ejendom i henhold til jordfordelingsloven sker  

 derfor afgiftsfrit, når der er lyst foreløbig kendelse.
Til § 9 Hvis en fast ejendom er beliggende i flere retskredse, og  

 en tinglysning vedrørende den faste ejendom derfor skal foretages i  

 flere end én retskreds, skal der kun svares afgift én gang.  

 Afgiften skal betales i den retskreds, hvor der først sker anmeldelse  

 til tinglysning.
Bestemmelsen omhandler tinglysning af ejerskifte, pant i  

 fast ejendom eller anden tinglysning efter § 7. Bestemmelsen finder ikke  

 anvendelse, når der sker ejerskifte, gives pant eller sker anden  

 tinglysning efter § 7 i flere faste ejendomme, der er beliggende i flere  

 end én retskreds.
Disse tilfælde er reguleret i § 4,  

 stk. 1, 3. pkt., og § 5, stk. 1, sidste pkt.
Bestemmelsen  

 svarer i øvrigt til retsafgiftslovens § 41 b, stk. 2.
Til § 10 Bestemmelsen indeholder en række undtagelser fra  

 afgiftspligten efter §§ 4 og 5. Selv om de pågældende  

 tinglysninger er omfattet af disse bestemmelser, skal der alene svares afgift  

 efter § 7, dvs. den faste afgift på 1.400 kr.
De undtagelser, der omfattes af bestemmelsen, er i nr. 1  

 ejerskifte eller pantsætning af fast ejendom mellem  

 ægtefæller, der finder sted som følge af opløsning  

 af formuefællesskab.
Udtrykket ægtefæller omfatter  

 også registreret partnerskab, der efter lov om registreret partnerskab  

 har samme retsvirkninger som indgåelse af ægteskab, f.eks. finder  

 ægteskabets formueordning anvendelse.
Efter nr. 2 er der gjort  

 undtagelse for efterlevendes ægtefælles indtræden i den  

 afdøde ægtefælles rettigheder og forpligtelser, når  

 boet er udleveret den efterlevende ægtefælle til hensidden i  

 uskiftet bo, eller når ægtefællerne ikke efterlader sig  

 livsarvinger.
Nr. 3 omfatter optagelse af realkreditlån eller  

 fiskeribanklån til afløsning af lån omfattet af § 1 i  

 lov om imødegåelse af indlåsningseffekter på  

 inkonverterbare realkreditlån.
Med hensyn til den foreslåede  

 fritagelse under nr. 3 bemærkes, at der er tale om en midlertidig  

 ordning.
Til § 11 og § 12 § 11 omhandler afgift af registrering i  

 Skibsregistret af ejer af skibe og pant i skibe.
Bestemmelsen omhandler  

 således ikke alene registrering af ejerskifte af skib, men også  

 registrering af ejerskab.
Det sidste vil f.eks. forekomme, når et skib  

 overføres fra udenlandsk registrering til registrering i  

 Skibsregistret, uden at skibet i den forbindelse skifter ejer.
Skibsregistret består af 3 registre,  

 Fartøjsfortegnelsen, det almindelige Skibsregister og Dansk  

 Internationalt Skibsregister.
I Fartøjsfortegnelsen registreres skibe,  

 hvis brt. er mindre end 20, forudsat at de ikke er optaget i det almindelige  

 Skibsregister.
I Fartøjsfortegnelsen registreres alene matrikel og  

 ejerforhold.
Registrering af ejerforhold i fartøjsfortegnelsen  

 udløser afgift efter bestemmelsens stk. 1.
I det almindelige Skibsregister registreres skibe på  

 20 brt. og derover.
Disse skibe er registreringspligtige.
Skibe med en brt.  

 mellem 5 og 20 kan frivilligt registreres i Skibsregistret.
Det gælder  

 også fritidsfartøjer.
Skibe på under 5 brt. kan ikke  

 registreres i dette register.
Registrering i det almindelige Skibsregister  

 omfatter udover matrikel og ejerforhold registrering af panthæftelser  

 og andre byrder.
Registrering i dette register af ejerforhold udløser  

 afgift efter stk. 1. Ved registrering af pant udløses afgift  

 efter stk. 2.
I Dansk Internationalt Skibsregister registreres passager-  

 og lastskibe med en brt. på 20 og derover.
Der er tale om en  

 fuldstændig registrering ligesom i det almindelige Skibsregister.  

 Registrering af ejerskab og pant i dette register udløser afgift  

 på samme måde som registrering i det almindelige  

 Skibsregister.
Efter stk. 1, 1. pkt., udgør afgiften for  

 registrering af ejer af handelsskib eller en andel heraf 1 promille af  

 ejerskiftesummen eller, når registreringen ikke sker i forbindelse med  

 et ejerskifte, værdien af handelsskibet på  

 registreringstidspunktet.
Dette gælder også, hvis registreringen  

 er betinget, jf. bestemmelsens 2. pkt.
Ved begæring om endelig  

 registrering af et tidligere betinget registreret ejerskab, betales efter  

 bestemmelsens 3. pkt. ikke yderligere afgift.
Handelsskib er defineret i lov  

 om skibes besætning som ethvert skib med undtagelse af fiskeskibe og  

 fritidsfartøjer.
For registrering af ejer af andre skibe eller andele  

 heraf er afgiftssatsen efter stk. 2 fastsat til 4 promille af  

 ejerskiftesummen.
Disse afgiftssatser svarer til den gældende  

 stempelafgift.
Det bemærkes, at der ikke for registreringer skal svares  

 den faste afgift på 1.400 kr. som for tinglysninger.
Det skyldes, at  

 den faste afgift afløser tinglysningsafgiften, der alene  

 påhviler tinglysninger og ikke registreringer.
Afgiften for registrering af ejer af skib gælder  

 ikke ved førstegangsregistrering af nybygget skib på grundlag af  

 bilbrev (skibsbygningsattest) eller lignende dokumenter.
Dette  

 præciseres i bestemmelsens stk. 3.
For registrering af pant, bortset fra retspant, i skibe  

 betales efter § 12, stk. 1, 1 promille af det pantsikrede beløb.
Denne  

 bestemmelse gælder ikke for pant i skibe, der registreres som  

 fritidsfartøjer.
Fritidsfartøjer er i lov om skibes  

 besætning defineret som skibe, der ikke anvendes erhvervsmæssigt.  

 For registrering af pant, bortset fra retspant, i fritidsfartøjer  

 udgør afgiften 1,5 pct. af det pantsikrede beløb.
Reglerne i  

 § 5, stk. 1, om fastlæggelsen af det pantsikrede  

 beløb, i § 5, stk. 3, om inddragelse af andet eller  

 yderligere løsøre under pantet og i § 5, stk. 5, om  

 forhøjelse af det pantsikrede beløb finder tilsvarende  

 anvendelse.
Der er tillige indsat en bestemmelse svarende til § 5,  

 stk. 4, om ændringer i pant i erhvervsaktiver.
Hvis der  

 således er givet pant i skibe, skal der ikke betales afgift ved  

 registrering af ændringer, hvorved der inddrages andre eller yderligere  

 skibe under pantet.
Der skal ligesom efter § 5, stk. 4, afgives  

 erklæring om ændringer efter denne særregel, ligesom  

 anvendelsen af særreglen forudsætter, at pantsætter ved  

 registreringen er den samme som pantsætter efter den tidligere  

 registrerede pantsætning.
Der skal ikke svares den faste afgift  

 på 1.400 kr. for registreringer som for tinglysninger.
Registrering af pant i skibe under 5 brt. kan ikke ske i  

 Skibsregistret.
Denne registrering sker som tinglysning efter samme regler  

 som for pant i andet løsøre.
Afgift heraf betales efter  

 § 5.
Til § 13 og § 14 Denne bestemmelse omhandler afgift af registrering af ejer  

 af luftfartøjer og pant i luftfartøjer.
Bestemmelsen omhandler  

 ikke kun registrering af ejerskifte, men også registrering af ejerskab,  

 f.eks. ved overflytning fra udenlandsk til dansk registrering, eksempelvis i  

 forbindelse med flyleasing, uden at der i den forbindelse foreligger et  

 ejerskifte.
Registrering sker i to registre.
I Nationalitetsregistret  

 foretages den første registrering af ejerrettigheder.
Denne  

 registrering overføres til Rettighedsregistret over  

 Luftfartøjer, hvis der senere skal ske registrering af pant i  

 luftfartøjet.
Den rene overføring af ejerrettigheder fra  

 Nationalitetsregistret til Rettighedsregistret udløser ingen  

 afgift.
Efter § 13 udgør afgiften for registrering af ejer  

 af luftfartøj eller andel heraf i Nationalitetsregistret 1 promille af  

 ejerskiftesummen eller, når registreringen ikke sker i forbindelse med  

 et ejerskifte, værdien af luftfartøjet på  

 registreringstidspunktet.
Dette gælder også, hvis registreringen  

 er midlertidig.
Ved begæring om endelig registrering af et tidligere  

 midlertidigt registreret ejerskab betales ikke yderligere afgift.
Efter § 14 udgør afgiften for registrering af pant,  

 bortset fra retspant, i luftfartøjer i Rettighedsregistret over  

 Luftfartøjer 1 prm. af det pantsikrede beløb.
Reglerne i  

 § 5, stk. 1, om fastlæggelsen af det pantsikrede  

 beløb, i § 5, stk. 3, om inddragelse af andet eller  

 yderligere løsøre under pantet og i § 5, stk. 5, om  

 forhøjelse af pantegælden finder tilsvarende anvendelse.
Satsen er efter forslaget uændret 1,5 pct. af det  

 pantsikrede beløb, når der sker registrering af pant i  

 luftfartøj, der vejer under 5.700 kg. eller er registreret til  

 højst 10 passagerer.
Afgrænsningen svarer herefter til  

 afgrænsningen mellem charterfly og taxafly, hvorefter taxafly er fly,  

 der vejer under 5.700 kg. eller er registreret til højst 10  

 passagerer.
Efter stempelafgiftsloven er tinglysning af pant i fly hidtil  

 blevet behandlet som pant i løsøre men behandles efter  

 forslaget som pant i skibe.
Differentieringen i de foreslåede satser  

 svarer til, at registrering af pant i skibe under 5 BT. kun kan ske efter  

 samme regler som for pant i andet løsøre.
Efter § 14, stk. 2, er der tillige indsat en bestemmelse  

 svarende til § 5, stk. 4, om ændringer i pant i  

 erhvervsaktiver.
Hvis der således er givet pant i fly, skal der ikke  

 betales afgift ved registrering af ændringer, hvorved der inddrages  

 andre eller yderligere fly under pantet.
Der skal ligesom efter § 5,  

 stk. 4, afgives erklæring om ændringer efter denne  

 særregel, ligesom anvendelsen af særreglen forudsætter, at  

 pantsætter ved registreringen er den samme som pantsætter efter  

 den tidligere registrerede pantsætning.
Det bemærkes, at der ikke for registreringer skal  

 svares den faste afgift på 1.400 kr. som for tinglysninger.
Det  

 skyldes, at den faste afgift afløser tinglysningsafgiften, der alene  

 påhviler tinglysninger og ikke registreringer.
Til § 15 Bestemmelsen er en særregel for skibe  

 hjemmehørende i Grønland eller luftfartøjer  

 hjemmehørende på Færøerne eller i Grønland.  

 Indførsel af sådanne skibe og luftfartøjer i  

 Skibsregistret, Rettighedsregistret over Luftfartøjer eller  

 Nationalitetsregistret anses efter bestemmelsen ikke som registrering her i  

 landet.
Sådanne indførsler kan derfor ske uden afgift.
Et luftfartøj er hjemmehørende på  

 Færøerne eller i Grønland, hvis luftfartøjets ejer  

 eller bruger er hjemmehørende dér, og det ikke har nogen  

 tilknytning til det øvrige Danmark for så vidt angår ejer-  

 og brugerforhold.
De luftfartøjer, der er omfattet af bestemmelsen, er  

 således:
 Luftfartøjer, hvor både ejer og bruger er  

 hjemmehørende henholdsvis har bopæl på  

 Færøerne eller i Grønland.
 Luftfartøjer, hvor ejer er udenlandsk, og bruger er  

 hjemmehørende henholdsvis har bopæl på  

 Færøerne eller i Grønland.
 Luftfartøjer, hvor bruger er udenlandsk, og ejer er  

 hjemmehørende henholdsvis har bopæl på  

 Færøerne eller i Grønland.
Et skib hjemmehørende i Grønland er et skib  

 med registreret hjemsted i Grønland.
Registreret ejers bopæl  

 eller hjemsted er uden betydning.
Til § 16 Efter bestemmelsen indtræder afgiftspligten ved  

 registreringsmyndighedens modtagelse af anmeldelse til tinglysning eller  

 registrering.
Det er således anmeldelsen til tinglysning eller  

 registrering, der udløser afgiften.
Efter stempelafgiftsloven svares  

 afgiften af dokumentet, og stempelpligten indtræder som udgangspunkt  

 ved dokumentets oprettelse, jf. stempelafgiftslovens § 2. Afgiften efter  

 lovforslaget er imidlertid ikke knyttet til oprettelsen af et dokument, men  

 til tinglysningen eller registreringen af en adkomst- eller panteret mv.
Den  

 afgiftsudløsende begivenhed er altså anmeldelsen til  

 tinglysning/registrering.
Afgiften forfalder til betaling ved anmeldelsen og skal  

 indbetales til registreringsmyndigheden samtidig hermed, jf. dog § 17.  

 Betaling af afgiften er imidlertid ikke gyldighedsbetingelse.
Tinglysningen  

 eller registreringen foregår derfor uafhængigt af  

 afgiftsbetalingen, men sker der ikke betaling, eller er betalingen efter  

 registreringsmyndighedens skøn ikke korrekt, oversendes  

 spørgsmålet om afgiftens beregning og betaling til  

 afgiftsmyndigheden, når tinglysning/registrering er sket.  

 Registreringsmyndigheden udsteder en kvittering for det indbetalte  

 beløb.
Kvittering påføres dokumentet.
Kvittering kan -  

 også af hensyn til tinglysning/registrering af ikke papirbaserede  

 dokumenter - være indeholdt i  

 tinglysnings-/registreringspåtegningen.
Det er hensigten, at  

 registreringsmyndigheden fortsat skal kunne kvittere for afgiftens betaling  

 ved anvendelse af stempelmærker.
Til § 17 Efter bestemmelsen bemyndiges skatteministeren til at give  

 virksomheder tilladelse til at berigtige afgiften på anden måde  

 end efter reglerne i stk. 1. Det foreslås således, at  

 skatteministeren kan give f.eks. realkreditinstitutter, Dansk Landbrugs  

 Realkreditfond og pengeinstitutter og andre storkunder tilladelse til at  

 berigtige afgiften periodevis i stedet for ved hver anmeldelse til  

 tinglysning.
Der kan efter bestemmelsen gives tilladelse til at berigtige  

 afgiften samlet for anmeldelser til tinglysninger i en kalendermåned.  

 Baggrunden for bestemmelsen er, at en sådan periodevis afregning af  

 afgift vil være en administrativ fordel for såvel  

 registreringsmyndigheden som for de pågældende  

 långivere.
De institutter mv., som får tilladelse til at  

 afregne afgiften månedsvis, skal registreres hos afgiftsmyndigheden.  

 Skatteministeren kan fastsætte nærmere regler om anmeldelse,  

 sikkerhedsstillelse, regnskabsføring og afregning af afgiften.
Der  

 tænkes ikke ved bemyndigelsen at give adgang til på  

 kontrolbesøg i de pågældende virksomheders  

 forretningslokaler.
Kontrol sker efter § 28 og § 29, hvorefter  

 afgiftsmyndigheden kan stille krav om, at virksomhederne udleverer  

 oplysninger og materiale vedrørende en konkret ejendomshandel eller  

 pantebrevssag.
Til § 18 Efter stk. 1 påhviler afgiftens beregning og  

 indbetaling den afgiftspligtige.
Den afgiftspligtige skal altså som  

 udgangspunkt selv beregne afgiften.
Er den afgiftspligtige i tvivl om  

 afgiftens beregning, kan der fås hjælp og vejledning ved  

 henvendelse til afgiftsmyndigheden.
Den afgiftspligtige er den, der er part i et ejerskifte  

 eller en pantsætning, der tinglyses eller registreres.
Ved et  

 ejerskifte er således både den hidtidige og nye ejer og ved en  

 pantsætning både pantsætter og panthaver afgiftspligtige  

 efter denne bestemmelse.
Ved registrering af ejer, der ikke skyldes  

 ejerskifte, er den afgiftspligtige den, der registreres som ejer.
Hvis det ikke er et ejerskifte eller en pantsætning,  

 der tinglyses, er den afgiftspligtige anmelderen, dvs. den der foretager  

 anmeldelsen til tinglysning.
Anmelderen vil således være den, der  

 fremgår af anmelderrubrikken.
Ved anmeldelse til tinglysning af  

 ejendomsforbehold i motorkøretøjer mv. efter § 6 er den  

 afgiftspligtige den, der har ejendomsforbehold i det pågældende  

 køretøj mv.
Hvis den afgiftspligtige efter afgiftens betaling  

 ønsker afgiftsbeløbets størrelse efterprøvet, kan  

 den pågældende rette henvendelse til afgiftsmyndigheden herom.  

 Tilbagesøgning af eventuelt for meget betalt afgift må dog som  

 udgangspunkt ske inden 5 år fra afgiftens indbetaling efter  

 forældelsesfristen i lov om forældelse af visse fordringer.
Er  

 afgiften betalt efter påkrav, dvs. efter afgørelse fra  

 afgiftsmyndigheden, vil der også kunne ske tilbagebetaling, hvis denne  

 afgørelse genoptages eller ændres ved påklage til  

 rekursinstansen.
I disse tilfælde og i andre tilfælde af  

 fejlagtig indbetaling af afgift, herunder ved ekspeditionsfejl, sker  

 tilbagebetalingen gennem afgiftsmyndigheden.
Der kan i et vist omfang ske  

 forrentning af tilbagebetalinger.
Forrentning af tilbagebetaling af afgift  

 sker efter reglerne i Skatteministeriets cirkulære nr. 157 af 14.  

 oktober 1987 om forrentning af visse tilbagebetalingsbeløb.
Til § 19 Bestemmelsen omhandler de tilfælde, hvor den  

 afgiftspligtige ikke ved anmeldelse indbetaler den skyldige afgift, eller  

 hvor afgiftsbeløbet efter registreringsmyndighedens skøn ikke  

 er beregnet korrekt.
I disse tilfælde oversender  

 registreringsmyndigheden spørgsmålet om afgiftens beregning og  

 betaling til afgiftsmyndigheden til afgørelse.
Oversendelsen sker  

 først, når tinglysnings- eller registreringsekspeditionen er  

 afsluttet.
Registreringsmyndigheden underretter samtidig den afgiftspligtige  

 om oversendelsen.
Efter oversendelsen træffer afgiftsmyndigheden  

 afgørelse om afgiftens størrelse og opkræver det skyldige  

 afgiftsbeløb til betaling senest 14 dage efter påkrav.
Hvis der  

 er betalt for meget i afgift ved anmeldelsen, tilbagebetales det overskydende  

 afgiftsbeløb.
 Skatteministeren bemyndiges til at fastsætte  

 nærmere regler for opkrævning af afgiften mv..
Til § 20 I stk. 1 bestemmes det, at der, når afgiften  

 eller en del heraf ikke betales ved anmeldelsen, dels skal betales en  

 forhøjet afgift, dels betales renter.
Efter 1. pkt. forhøjes  

 afgiften ved hel eller delvis manglende betaling med 5 pct.  

 Forhøjelsen skal dog udgøre mindst 200 kr.  

 Afgiftsforhøjelsen indgår i det skyldige beløb.
Hvis det  

 skyldige afgiftbeløb ikke er betalt inden udløbet af  

 betalingsfristen på 14 dage i § 19, stk. 2, skal der tillige  

 betales renter heraf.
Renten, som udgør 0,6 pct. om måneden,  

 beregnes for hver påbegyndt måned fra den 1. i den måned, i  

 hvilken det afkrævede beløb skal betales efter § 19,  

 stk. 2. Der opkræves dog mindst 50 kr. i rente.  

 Afgiftsforhøjelsen og renten beregnes kun af det skyldige  

 afgiftsbeløb.
Er der ved anmeldelsen sket delvis betaling, beregnes  

 afgiftsforhøjelsen og renter således kun af forskellen mellem  

 det indbetalte beløb og det korrekte afgiftsbeløb.
Det bemærkes, at tilbagebetalinger i visse  

 tilfælde forrentes.
Forrentning af tilbagebetaling af afgift sker efter  

 reglerne i Skatteministeriets cirkulære nr. 157 af 14. oktober 1987 om  

 forrentning af visse tilbagebetalingsbeløb.
Til § 21 Efter bestemmelsen kan skyldige afgifter og andre  

 beløb, der påhviler den afgiftspligtige som følge af  

 manglende betaling af afgiften, inddrives ved indeholdelse i løn mv.  

 efter de samme regler, som gælder for indrivelse af andre skatter og  

 afgifter.
Administrative bøder kan inddrives ved udpantning.
 Efter stk. 2 betales et gebyr på 65 kr. for  

 hver erindringsskrivelse vedrørende manglende betaling.
Til § 22 Bestemmelserne i §§ 22-24 omhandler  

 afgiftsgodtgørelse og -nedsættelse.
Efter § 22  

 godtgøres indbetalt afgift, hvis en anmeldelse til tinglysning eller  

 registrering trækkes tilbage igen eller afvises fra tinglysning,  

 herunder fra dagbogen, eller registrering.
Godtgørelsen  

 forudsætter, at anmeldelsen trækkes tilbage, inden tinglysning  

 eller registrering har fundet sted.
Er der først sket tinglysning  

 eller registrering, kan en eventuel godtgørelse kun ske efter reglerne  

 i § 23. Godtgørelsen udbetales af afgiftsmyndigheden efter  

 anmodning.
Det beløb, der godtgøres, er det indbetalte  

 beløb, dog med fradrag af 1.400 kr. ved tilbagetrækning eller  

 afvisning fra tinglysning.
Udbetalingen af godtgørelsen sker senest 14  

 dage efter afgiftsmyndighedens modtagelse af anmodningen.
Anmodning om  

 godtgørelse skal indsendes gennem registreringsmyndigheden, der ved  

 påtegning anfører størrelsen af det indbetalte  

 beløb og afgiver erklæring om, at anmeldelsen er trukket  

 tilbage, eller at tinglysning/registrering er blevet afvist.
Det faste afgiftsbeløb på 1.400 kr., der ved  

 tilbagetrækning eller afvisning fra tinglysning ikke godtgøres,  

 kan genanvendes, hvis der sker fornyet anmeldelse til tinglysning af samme  

 rettighed inden 6 måneder efter den første indgivelse af  

 anmeldelsen.
Ved den fornyede anmeldelse skal der derfor ikke betales det  

 faste afgiftselement.
Hvis der ikke er anmodet om godtgørelse,  

 nedsættes afgiften med det oprindeligt indbetalte beløb ved  

 fornyet anmeldelse til tinglysning/registrering.
Det oprindeligt indbetalte  

 beløb reduceres dog med 1.400 kr., hvis en fornyet anmeldelse til  

 tinglysning først indgives senere end 6 måneder efter den  

 første indgivelse af anmeldelsen.
Til § 23 Efter bestemmelsen kan tidligere indbetalt afgift i visse  

 tilfælde godtgøres.
De foreslåede bestemmelser tager  

 udgangspunkt i de hidtidige godtgørelsesregler i stempelafgiftsloven  

 og den gældende godtgørelsespraksis, men der er sket en  

 forenkling og objektivisering af regelsættet.
Afgiften godtgøres  

 efter anmodning til afgiftsmyndigheden, dog med fradrag af 1.400 kr.,  

 når der anmodes om godtgørelse af den ved tinglysning indbetalte  

 afgift.
Efter stk. 1, nr. 1 ydes der godtgørelse for  

 afgift betalt ved tinglysning/registrering af ejerskifte, når det  

 dokumenteres, at det tinglyste/registrerede ejerskifte er blevet aflyst eller  

 udslettet senest 9 måneder efter overtagelsen af det ejerskiftede.
I  

 nr. 2 bestemmes det, at 9 måneders fristen ikke gælder, hvis  

 aflysning eller udsletning er sket, fordi ejerskiftet har været  

 betinget af en offentlig myndigheds godkendelse, som ikke er  

 opnået.
Efter nr. 3 ydes der godtgørelse for afgift,  

 når det dokumenteres, at et tinglyst eller registreret pant er aflyst  

 eller udslettet.
Adgangen til godtgørelse omfatter ikke tinglyste  

 ejerpantebreve.
Det er en betingelse, at pantebrevet ikke har været  

 overgivet til kreditor eller kreditors repræsentant, og at der ikke er  

 betalt ydelser i henhold til pantebrevet.
Der kan f.eks. ikke ydes  

 godtgørelse, hvis der allerede har fundet terminsbetalinger sted.
For  

 pantebreve, der er udstedt til sikkerhed for lån i  

 realkreditinstitutter, Dansk Landbrugs Realkreditfond eller pengeinstituttter  

 kan godtgørelse dog ske, selv om pantebrevet har været i  

 kreditors besiddelse, når blot lånet ikke er hjemtaget.
Endelig ydes der efter nr. 4 godtgørelse for  

 afgift, når det dokumenteres, at et tinglyst eller registreret pant  

 eller et tinglyst ejendomsforbehold er aflyst eller udslettet, når der  

 ved tinglysningen eller registreringen er sket en åbenbar fejlagtig  

 identifikation af det pantsatte eller ejendomsforbeholdsbehæftede, og  

 denne fejl efterfølgende berigtiges ved fornyet tinglysning eller  

 registrering.
Som eksempel på en sådan fejl kan nævnes  

 forkert angivelse af et motorkøretøjs stelnummer.
Anmodning om  

 godtgørelse skal indgives senest 1 måned efter, at den  

 fejlagtige identifikation er berigtiget ved fornyet tinglysning eller  

 registrering af det pågældende pant eller  

 motorkøretøj mv. med ejendomsforbehold.
 Det bestemmes i stk. 2, at anmodning om  

 godtgørelse skal indsendes gennem registreringsmyndigheden, der ved  

 påtegning på anmodningen anfører størrelsen af det  

 ved anmeldelsen indbetalte beløb og attesterer, at ejerskiftet eller  

 pantsætningen er aflyst eller udslettet.
Hvis der er ydet godtgørelse efter stk. 1,  

 ydes der efter bestemmelsens stk. 3 også en tilsvarende  

 godtgørelse af den afgift, der er betalt i forbindelse med en  

 tilbageføring af ejerskiftet til den tidligere ejer.
Afgiften  

 godtgøres i samme omfang, hvilket betyder, at der også ved  

 tilbageføring til den tidligere ejer fradrages de 1.400 kr., når  

 det drejer sig om tilbageføring af et tinglyst ejerskifte.
Efter stk. 4 skal afgiftsmyndigheden træffe  

 afgørelse om godtgørelse senest 14 dage efter modtagelsen af  

 anmodningen herom.
Denne afgørelsesfrist afbrydes dog, når  

 afgiftsmyndigheden ikke umiddelbart kan træffe afgørelse  

 på grundlag af den foreliggende dokumentation og derfor må anmode  

 den pågældende om at fremkomme med yderligere dokumentation.  

 Når den ønskede dokumentation er modtaget, skal  

 afgiftsmyndigheden træffe afgørelse senest 14 dage derefter.
Til § 24 Efter bestemmelsen ydes der godtgørelse af afgift  

 til fremmede staters herværende ambassader mv., internationale  

 organisationer samt tilknyttet personale.
Skatteministeren bestemmer efter  

 indstilling fra udenrigsministeren, hvilke organisationer der er berettiget  

 til at få godtgjort afgiften.
Til § 25 Det foreslås, at afgiftsmyndigheden er de statslige  

 told- og skattemyndigheder fra den dag, hvor loven får virkning.
Der er mulighed for at udpege et mindre antal told- og  

 skatteregioner til at afgøre sager vedrørende afgiftspligten,  

 afgiftsgrundlaget og afgiftsfritagelser, medens alle told- og skatteregioner  

 antages at skulle varetage opkrævnings- og inddrivelsesopgaver.
Opgaven  

 som afgiftsmyndighed for virksomheder i henhold til lovens § 25, stk. 2,  

 varetages indtil videre af told- og skatteregion Høje-Taastrup.
Forslaget begrundes med fordelene ved, at lovgivning og  

 administration allerede fra lovens ikrafttræden hører under  

 samme ministerområde.
Det har været med i overvejelserne, at det  

 kan give anledning til problemer, når både det materielle og det  

 administrative system ændres samtidigt, men det er hensynet til en  

 enkel og gennemskuelig administration af afgiftsloven i skatteministeriet,  

 der vejer mere end hensynet til udnyttelsen den kompetence, der i dag ligger  

 i statsamterne.
Det skønnes herved, at der vil gå faglighed og  

 motivation tabt hos såvel Told- Skat som hos statsamterne, hvis opgaven  

 først overføres om nogle år, henholdsvis kun bevares i  

 nogle år.
Til § 26 Bestemmelsen bemyndiger skatteministeren til at  

 fastsætte nærmere regler om klageadgangen, herunder til at  

 bestemme, at afgørelser ikke kan indbringes for højere  

 administrativ myndighed.
Efter bestemmelsen kan ministeren således  

 uddelegere sin afgørelseskompetence.
Bemyndigelsen svarer til lignende  

 bemyndigelsesbestemmelser i andre skatte- og afgiftslove.
Skatteministeren  

 har udnyttet disse bemyndigelser i  

 sagsudlægningsbekendtgørelsen.
Det er hensigten at bestemme, at  

 de afgørelser, der ikke efter den foreslåede § 27 kan  

 påklages til Landsskatteretten, i overensstemmelse med de  

 gældende regler i sagsudlægningsbekendtgørelsen skal kunne  

 påklages til Told- og Skattestyrelsen, der i disse sager så  

 træffer den endelige administrative afgørelse.
De  

 spørgsmål, der vil kunne påklages til Told- og  

 Skattestyrelsen efter denne bestemmelse og altså ikke til  

 Landsskatteretten, er spørgsmål, der ikke vedrører selve  

 afgiftspligten og fastsættelsen af afgiften.
Det er f.eks.  

 spørgsmål om afgiftspligtens indtræden efter § 16,  

 den afgiftspligtige person og hæftelse efter § 18 og  

 afgiftsforhøjelser og renter efter § 20.
Til § 27 Det foreslås, at Landsskatteretten får  

 kompetence til at træffe afgørelse i klagesager, der  

 vedrører spørgsmål om afgiftspligt, afgiftsgrundlaget og  

 afgiftsfritagelser samt spørgsmål om godtgørelse af  

 afgift.
Landsskatteretten påkender klager over afgørelser i 1.  

 instans.
Landskatteretten træffer den endelige administrative  

 afgørelse.
Det svarer til Landsskatterettens kompetence på andre  

 afgiftsområder.
Ved klage til Landsskatteretten finder  

 skattestyrelseslovens kapitler 3 og 3 A anvendelse.
Skattestyrelseslovens  

 kapitel 3 indeholder bl.a. regler om klagefrister, indholdsmæssige krav  

 til klagen, betaling af klageafgift, klagebehandlingen, genoptagelse, syn og  

 skøn og domstolsprøvelse.
Det fremgår bl.a. heraf, at  

 klagen skal være modtaget i Landsskatteretten senest 3 måneder  

 efter klagerens modtagelse af den afgørelse, der klages over.  

 Skattestyrelseslovens kapitel 3 A indeholder regler om  

 omkostningsdækning.
Til § 28 Bestemmelsen sikrer afgiftsmyndigheden adgang til  

 registreringsmyndighedens registreringer med henblik på kontrol med  

 afgiftsbetalingen.
Registreringsmyndigheden skal således på  

 begæring give afgiftsmyndigheden de oplysninger om registreringer, som  

 registreringsmyndigheden er i besiddelse af, og som er nødvendige for  

 at kontrollere afgiftens rigtige betaling.
Registreringsmyndigheden skal  

 derudover give afgiftsmyndigheden oplysninger om forhold af betydning for  

 afgiftskontrollen.
Denne kontrolbestemmelse er nødvendiggjort af, at  

 det alene er registreringsmyndigheden, der ligger inde med de oplysninger,  

 der er nødvendige for, at afgiftsmyndigheden kan kontrollere afgiftens  

 rigtige betaling.
Registreringsmyndighedens primære opgave i  

 forbindelse med afgiften er at modtage afgiftsbetalingen.  

 Registreringsmyndigheden sender således en sag til afgiftsmyndigheden,  

 hvis den i forbindelse med en anmeldelse skønner, at afgiftsbetalingen  

 er forkert.
Oversendelsen sker imidlertid først, når  

 tinglysnings/registreringsekspeditionen er afsluttet.  

 Registreringsmyndigheden træffer således ikke afgørelser  

 om afgiften.
Det er herefter afgiftsmyndigheden, der afgør  

 afgiftsspørgsmålet.
Det er hensigten, at kontrolmuligheden skal  

 udnyttes gennem stikprøvekontrol, f.eks. ved at afgiftsmyndigheden  

 gennemser registreringer ved et tinglysningskontor for en bestemt dag.
Til § 29 Afgiftsmyndigheden kan indkalde oplysninger fra de i § 18  

 nævnte afgiftspligtige og de i § 17, stk. 1, nævnte virksomheder  

 til kontrol af, om afgiften er rigtigt beregnet af de anmeldte dokumenter.  

 Bestemmelsen er et supplement til § 28.
Til § 30 Efter straffebestemmelsen i stk. 1 straffes med  

 bøde den, der forsætligt eller groft uagtsomt opgør  

 afgiftsgrundlaget eller beregner afgiften forkert eller afgiver forkerte  

 eller vildledende oplysninger eller fortier oplysninger til brug for  

 afgiftsmyndighedens beregning af afgiften.
Afgivelse af forkerte oplysninger  

 mv. til brug for afgiftsmyndighedens afgørelse om godtgørelse  

 af afgift straffes tilsvarende med bøde.
Begåes en af overtrædelserne i stk. 1 med  

 forsæt til at unddrage statskassen afgift eller opnå en  

 uberettiget godtgørelse, straffes med bøde, hæfte eller  

 fængsel i indtil 2 år, jf. stk. 2. I stk. 3 bestemmes  

 det, at der kan fastsættes straffebestemmelser i forskrifter, der  

 udstedes i medfør af loven, og i stk. 4 at der kan  

 pålægges juridiske personer strafansvar.
Disse bestemmelser  

 findes tilsvarende i andre skatte- og afgiftslove.
Til § 31 Bestemmelsen omhandler fastsættelsen af  

 administrative bøder.
Der findes en tilsvarende bestemmelse i andre  

 skatte- og afgiftslove.
Til § 32 I stk. 1 fastsættes lovens  

 ikrafttrædelsesdato til den 1. januar 2000.
Efter stk. 2 finder loven anvendelse på de  

 anmeldelser til tinglysning eller registrering, som foretages fra og med  

 ikrafttrædelsesdatoen.
Det er registreringsmyndighedens modtagelse af  

 anmeldelsen, der er afgørende.
Der skal dog ikke betales afgift efter  

 loven i det omfang, det dokument, der anmeldes til tinglysning eller  

 registrering, allerede er afgiftsberigtiget efter og i overensstemmelse med  

 stempelafgiftsloven.
Der skal således kun ved anmeldelse til  

 tinglysning betales den faste afgift på 1.400 kr. efter denne lov, hvis  

 der tidligere retmæssigt er betalt stempelafgift af dokumentet.
Det er  

 uden betydning, om den betalte stempelafgift er større eller mindre  

 end den registreringsafgift, der skal betales efter loven.
Der skal  

 således ikke betales en forskelsafgift eller ske refusion, i det omfang  

 stempelafgiften afviger fra registreringsafgiften.
Den faste afgift på  

 1.400 kr. skal betales, fordi dette afgiftselement ikke afløser  

 stempelafgiften, men tinglysningsafgiften, der først skal betales ved  

 dokumentets anmeldelse til tinglysning.
Den faste afgift på 1.400 kr.  

 skal dog heller ikke betales, hvis der allerede er betalt tinglysningsafgift  

 af det dokument, der anmeldes til tinglysning efter lovens  

 ikrafttræden.
Det vil være tilfældet, hvis dokumentet inden  

 ikrafttrædelsesdatoen har været anmeldt til tinglysning, men er  

 blevet trukket tilbage eller afvist herfra, og påny anmeldes til  

 tinglysning inden 3 måneder efter § 41 c i lov om  

 retsafgifter.
Bestemmelsen i stk. 3 harmonerer med princippet i  

 stempellovens § 91, stk. 5, således at  

 anvendelsesområdet for nærværende lov er begrænset  

 til dokumenter, hvis afgiftspligt indtræder den 1. januar 2000 eller  

 senere.
Efter stk. 3 anses pantebreve, der tidligere er  

 afgiftsberigtiget efter den hidtidige stempelafgiftslov, som  

 afgiftsberigtiget efter nærværende lov, når ændringer  

 i pantebrevet anmeldes til tinglysning eller registrering.
Det betyder  

 f.eks., at der ved tinglysning af en forhøjelse af det pantsikrede  

 beløb efter et pantebrev kun skal betales afgift af forskellen mellem  

 resthæftelsen og den nye panthæftelse.
Er pantebrevet et  

 ejerpantebrev skal der betales afgift af forskellen mellem hovedstolen, og  

 den nye panthæftelse.
Det gælder, uanset om det pågældende  

 dokument er ustemplet i henhold til fritagelsesbestemmelserne i stempelloven  

 eller ikke er stemplet efter sit pålydende i henhold til en  

 værdierklæring efter stempellovens § 57, stk. 4, 2.  

 pkt.
Ved tinglysning eller registrering af andre påtegninger på  

 pantebreve, herunder vedrørende rykninger eller relaksationer, samt  

 ændring i rente-, afdrags- eller opsigelsesvilkår, betales der  

 alene afgift efter § 7.
 Der er ikke i lovforslaget en bestemmelse om rene  

 afløsningsdokumenter svarende til § 10, stk. 2 i  

 stempelloven.
Til § 33 Loven finder ikke anvendelse på  

 Færøerne og i Grønland.
Bilag 1 Oversigt over høringssvar  

 til betænkning nr. 1364 om stempelafgift.
Hvem Bemærkninger Kommentar By- og Boligministeriet Ophæves afgifsfritagelsen efter stempellovens § 86 for  

 pantebreve til sikkerhed for boligydelseslån i ejerboliger som  

 foreslået, sker der en likviditetsnedgang for pensionister, hvis lave  

 indtægt berettiger til lån til sikring af fortsat forbliven i  

 ejerboligen.
 Bo- og boligministeriet støtter ikke denne del af forslaget, der er  

 socialt uheldig.
 Forslaget lægger op til, at alle skal betale afgiften.
 Der bør ikke varetages sociale hensyn ved afgiftslovgivning, og det  

 berørte ministerium må eventuelt søge bevillingerne  

 reguleret i overensstemmelse hermed.
SU-Styrelsen Ingen.
Forskningsministeriet Ingen.
Forsvarsministeriet Ingen.
Indenrigsministeriet Ingen Fødevareministeriet Fødevareministeriet vil drøfte rammeforhøjelse med  

 Finansministeriet.
Forslaget vil afskaffe den nugældende afgiftsfrihed  

 for dokumenter vedrørende jordfordeling, jordkøbslov og  

 vandmiljøplan II.
 Merudgifterne vil udgøre ca. 4,4 mill kr. forudsat at tinglysning  

 af såvel foreløbig som endelig kendelse om jordfordeling kun  

 udløser èn fast afgift.
 Det bliver præciseret i bemærkningerne til § 8,  

 stk. 2, nr. 3, at tinglysning af foreløbig og endelig kendelse om  

 jordfordeling kun udløser èn fast afgift.
Det Danske Klasselotteri Det er af stor betydning, at tidspunktet for ikrafttræden af  

 forslaget er kendt i god tid, og inden starten på et nyt lotteri.
 Forslaget forventes fremsat og vedtaget i indeværende samling, og  

 træde i kraft den 1. januar 2000.
Søfartsstyrelsen Det ønskes præciseret i bemærkninger til § 11,  

 stk. 4, som det er sket til § 11, stk. 1, at 1200 kr.s  

 afgiften ikke gælder ved registrering af pant i et skib.
 Det bliver tillige præciseret i bemærkningerne til § 11,  

 stk. 4, at 1200 kr.s afgiften ikke gælder ved registrering af pant  

 i et skib.
Statens Lufthavnsvæsen Ingen.
Dommerforeningen Forslaget vil betyde en væsentlig og ønskværdig  

 for-enkling af de gældende regler.
Anmodning efter forslagets § 14 og § 15, stk. 2, bør  

 dog indsendes direkte til afgiftsmyndigheden.
Det er uhensigtmæssigt at  

 inddrage registreringsmyndigheden.
Forslagets § 4, stk. 2, om væsentlige forandringer af  

 ejendommen og § 5, stk. 2, om aflysning af det tidligere pant inden 1 år, kan ikke kontrolleres af registreringsmyndigheden, Bemærkningene til § 5, stk. 1, 4. pkt., om opskrivning af  

 pantebrevets hovedstol bør forholde sig til de normalt anvendte  

 klausuler i nyere ejerpantebreve.
Det er mest hensigtsmæssigt at fastholde opgavefordelingerne mellem registereringsmyndigheden og  

 afgiftsmyndigheden.
 Det har endog i relation til § 14 været overvejet i udvalget at  

 lade registereringsmyndigheden automatisk udbetale afgiften ved  

 tilbagetrækning eller afvisning sammenholdt med oplysningen om at ca.  

 90 pct. af afviste anmeldelser genanmeldes inden for en uge.
 Det er ligeledes registreringsmyndigheden, der efter § 15 skal  

 attestere, at ejerskiftet eller pantsætningen er kvitteret til  

 aflysning.
De øvrige punkter uddybes i bekendtgørelse og cirkulære til loven.
Statsamtsjuristforeningen Ingen.
Amtsrådsforeningen Ingen.
Foreningen af Registrerede Revisorer Tilslutter sig udvalgets anbefalinger.
Finansrådet Tilslutter sig udvalgets anbefalinger.
Realkreditrådet Det er en forudsætning for forslaget, at der skal gælde ens  

 stempelsatser for skøder og pantebreve.
 Stempellovens § 81, nr. 1, ønskes videreført.
 Der ønskes konkurrencemæssig ligestilling med Kommunekredit,  

 der ikke er forpligtet til at pantsikre lån.
 Der ønskes herudover afgiftsfri pantsætning af  

 løsøre, der tilhører en anden end ejendommens ejer, men  

 som indgår i låneudmålingsgrundlaget med sikkerhed efter TL  

 § 47 og § 47 b, stk. 2.
 Satsernes størrelse er en politisk afgørelse.
 Forslaget bygger på, at der ikke skal være undtagelser eller  

 lempelser for at sikre lave satser for alle.
Der bør ikke indføres særregler for  

 driftsfællesskaber.
Der er taget hensyn til erhvervsforhold i  

 lovskitsen § 5, stk. 4 om flydende pant i erhversaktiver bortset  

 fra fast ejendom.
Denne regel omfatter såvel pant i skiftende  

 besætninger som i løsøre.
Rådet for Dansk Forsikring og Pension Der henvises til særudtalelse, hvorefter stempellovens § 62, stk. 1, nr. 12, afgiftsfrihed for ejerpantebreve  

 bør bevares.
 Beløbsgrænsen i § 69, stk. 1, nr. 5 på 10.000  

 kr. foreslås hævet væsentligt.
 Gruppeulykkesforsikringer foreslås sidesstilles med (afgiftsfri)  

 gruppelivsforsikringer.
Godtgørelse bør også ske hvor 1. præmie ikke betales Forslaget er en helhed, hvorefter al pantsætning skal udløse  

 afgiften, uanset det kan virke belastende for en branche.
 Beløbsgrænsen foreslås justeret til 12.000 kr.
 Der er gjort op med omfanget af de afgiftsfri forsikringer.
 Godtgørelse ved fortrydelse bør ikke udstrækkes udover  

 reglerne for forbrugerkøb.
Arbejderbevægelsens Erhvervsråd Der bør anvendes forskellige satser for skøder og pantebreve  

 for at mindske belåning af fast ejendom.
Et system med to forskellige  

 satser, vil ikke være væsentligt mere kompliceret end et system  

 med en enhedssats.
 Satsernes størrelse er en politisk afgørelse.
Byggeriets Arbejdsgivere Tilslutter sig udvalgets forslag.
 Lovforslaget bør fremsættes snarest muligt.
 Ser dog helst at muligheden for de såkaldte vandrende pantebreve  

 bibeholdes.
Forslaget lægger op til, at al pantsætning skal udløse den fulde afgift.
Det gælder  

 også for pantebreve, der vandrer fra pant til pant, uanset det kan  

 virke belastende for branchen.
Danske Entreprenører Tilslutter sig udvalgets anbefalinger.
Erhvervenes Skattesekretariat Dansk Industri Danske Entreprenører Rederiforeningen Forslaget om en forenkling af stempelloven hilses velkomment.
 Skibsfarten og luftfarten bør dog fritages for afgifter af  

 konkurrencemæssige grunde.
Adgangen til at berigtige afgiften af værdierklærede  

 pantebreve bør bevares, ligesom adgangen til at opnå afgiftsfrihed ved kontrakaution.
 Flypantebreve bør have samme lempelser som skibe efter § 11,  

 stk.4.
Der er i forslaget lagt afgørende vægt på at afskaffe  

 adgangen til at stemple et pantebrev efter pantets værdi, selvom  

 pantesummen er større.
Det gælder også adgangen til  

 stempelfrit at udstedes pantebreve til sikkerhed for kontrakaution.
 Ved lovforslaget ligestilles fly med skibe ved at indarbejdes en  

 bestemmelse i § 12, der svarer til § 11, stk. 4, jfr.  

 § 5, stk. 4, om ændringer i pant i erhvervsaktiver bortset  

 fra fast ejendom.
Landbrugsrådet De Danske Landboforeninger Dansk Familielandbrug Dansk Erhvervsgartnerforening Forslaget er som udgangspunkt positivt, men det har en række  

 uheldige virkninger for landbruget.
 Høstpantebreve fordyres og de bør fortsat være  

 afgiftsfri, når de anvendes til yderligere sikkerhed for finansiering  

 af driftsfællesskaber.
 Der bør afgiftsfrit kunne inddrages yderligere pant ved  

 sambelåning af landbrugsejendomme.
 Der er taget hensyn til erhvervsforhold i § 5, stk. 4, der  

 eksempelvis omfatter minkavlere, der stiller pant i den skiftende  

 besætning af mink.
 Inddragelse af yderligere pant i fast ejendom udløser afgift efter  

 § 5, stk. 1, og § 7.
 Der kan ikke tages hensyn til særlige brancher, herunder ved  

 høstpantebreve og skadesløsbreve, hvis der skal sikres ens og  

 lave satser for alle.
Skibsværftsforeningen Skibsværftsforeningen henviser tillige til svaret fra Erhvervenes  

 Skattesekretariat Forslaget som skitseret indebærer væsentlige  

 omkostningsforhøjelser for skibsværfterne, dersom afgiften af  

 pantebreve skal beregnes af pålydende i stedet for af pantets  

 værdi, og adgangen til at lade pantebreve vandre afgiftsfrit  

 ophæves.
Adgangen til at berigtige afgiften af  

 værdierklærede pantebreve bør bevares for skibe.
Forslaget må ses i sin helhed, hvor erhvervslivet tilgodeses ved  

 afskaffelsen af en række stempelafgifter i forbindelse med lån,  

 der ikke er pantsikrede, garantistillelse mv.
Til gengæld må en  

 række stempelbegunstigelser ophæves for at opnå  

 provenuneutralitet.
Forslaget viderefører reglerne for flådepant, det vil sige at  

 et rederi afgiftsfrit kan inddrage ny tonnage under et registreret pantebrev,  

 der har pant í en række skibe for samme beløb.
Det  

 fremgår af § 11, stk. 4, og bemærkningerne hertil, at  

 der er indsat en bestemmelse svarende til § 5, stk. 4, om pant i  

 erhvervsaktiver bortset fra fast ejendom Vækstfonden Adgangen til at berigtige afgiften af værdierklærede  

 pantebreve bør bevares for pantebreve, der stilles til sikkerhed  

 overfor Vækstfonden.
 Forslaget må ses i sin helhed, hvor erhvervslivet tilgodeses ved  

 afskaffelsen af en række stempelafgifter i forbindelse med lån,  

 der ikke er pantsikrede, garantistillelse mv.
 mv.
 Forslaget lægger særlig vægt på at afskaffe  

 adgangen til at stemple efter pantets værdi, selvom pantesummen er  

 større.
 Fortegelse over hørte ministerier, styrelser og  

 organisationer:
Arbejdsministeriet Holmens Kanal 20 1060 København K Bolig- og Byministeriet Slotsholmsgade 1 1216 København K Erhvervsministeriet Slotsholmsgade 12 1216 København K Finansministeriet Christiansborgs Slotsplads 1 1218 København K Forskningsministeriet Bredgade 43 1260 København K Forsvarsministeriet Holmens Kanal 42 1060 København K Indenrigsministeriet Christiansborgs Slotsplads 1 1218 København K Justitsministeriet Domstolsafdelingen Slotsholmsgade 10 1216 København K Kirkeministeriet Frederiksholms Kanal 21 1220 København K Kulturministeriet Nybrogade 2 1203 København K Miljø-og Energiministeriet Højbro Plads 4 1200 København K Ministeriet for Fødevarer, Landbrug og Fiskeri Holbergsgade 2 1057 København K Socialministeriet Holmens Kanal 22 1060 København K Sundhedsministeriet Holbergsgade 6 1057 København K Trafikministeriet Frederiksholms Kanal 27 1220 København K Udenrigsministeriet Asiatisk Plads 2 1448 København K Undervisningsministeriet Frederiksholms Kanal 21-25 1220 København K Økonomiministeriet Ved Stranden 8 1061 København K Danmark Nationalbank Havnegade 5 1058 København K Told- og Skattestyrelsen Tietgens Have Østbanegade 123 2100 København Ø Landsskatteretten Vester Farimagsgade 7 1606 København V Det Danske Klasselotteri A/S Rådhuspladsen 2 1550 København K Søfartsstyrelsen Skibsregistret Vermundsgade 38 C 2100 København Ø Statens Luftfartsvæsen Rettighedsregistret over Luftfartøjer Ellebjergvej 50, Luftfartshuset Box 744 2450 København SV Dommerforeningen Bredgade 59 1260 København K Amtmandsforeningen Store Sct.
Hansgade 2 - 4 8800 Viborg Foreningen af Statsamtsjurister Fyns Statsamt, Slottet Indgang A, 1. sal 5000 Odense C Foreningen af Forhandlerne af stempelmærker Att.
Arnold Busck Købmagergade 49 1150 København K Amtsrådsforeningen Dampfærgevej 22 2100 København Ø Kommunernes Landsforening Gyldenløvesgade 11 1600 København V Frederiksberg kommune Skattedirektoratet Rådhuset 2000 Frederiksberg Københavns kommune Skattedirektoratet Gyldenløvesgade 15 1630 København V Advokatsamfundet Advokaternes Hus Kronprinsessegade 28 1306 København K Foreningen af Statsautoriserede Revisorer Revisorernes Hus Kronprinsessegade 8 1306 København K Foreningen af Registrerede Revisorer Åmarksvej 1 2650 Hvidovre Dansk Ejendomsmæglerforening Ejendomsmæglernes hus Postbox 2074, Stormgade 16 1013 København K Finansrådet Finansrådets Hus Amaliegade 7 1256 København K Realkreditrådet Zieglers Gaard Nybrogade 12 1203 København K Rådet for Dansk Forsikring og Pension Forsikringens Hus Amaliegade 10 1256 København K Arbejdsbevægelsens Erhvervsråd Rewentlowsgade 14 1570 København V D.A.F Danmarks Automobilhandler Forening Alhambravej 5 1826 Frederiksberg Byggeriets Arbejdsgivere Att.
Niels Sørensen Kejsergade 2 1155 København K Danske Entreprenører Nørre Voldgade 106 Box 2125 1015 København K Erhvervenes Skattesekretariat H.C.
Andersens Boulevard 37 1787 København V Dansk Handel & Service Vester Farimagsgade 19 1606 København V Håndværksrådet Amaliegade 31 1256 København K Landbrugsrådet Axeltorv 3 1609 København V Grundejernes Landsorganisation Vester Voldgade 15 1790 København V Parcelhusejernes Landsforening Hersegade 3 B 3000 Roskilde Dansk Skovforening Amalievej 20 1875 Frederiksberg C Efterudsendt:
