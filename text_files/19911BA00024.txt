Nr BSF 24 Forslag til folketingsbeslutning om oprettelse af erhvervszoner Fremsat af Kim Behnke (FP) Ole Donner (FP) Kirsten Jacobsen (FP) Annette  

 Just (FP) Poul Nødgaard (FP) den 19. november 1991 Folketinget pålægger regeringen i indeværende folketingsår at fremsætte de lovforslag, der er nødvendige til indførelse af erhvervszoner.
Forslagene udarbejdes ud fra følgende retningslinier:
1) Erhvervszoner etableres i første omgang som et forsøg i fem  

 amtskommuner.
De fem amtskommuner udvælges som de amtskommuner, hvor  

 ledigheden er størst.
Lovforslaget skal indeholde mulighed for at udvide  

 ordningen til at omfatte mere end fem amtskommuner.
 2) Erhvervszoner etableres som et geografisk afgrænset område inden for en  

 enkelt amtskommune, men gerne således, at arealet overskrider flere  

 kommunegrænser.
 3) Erhvervszoner tildeles forlods samtlige de myndighedsgodkendelser, der  

 er behov for med henblik på hurtig og fri etableringsret for virksomheder  

 inden for erhvervszonen.
 4) Erhvervszoner tildeles særstatus derved, at kommunalt, amtskommunalt  

 og/eller statsligt pålagte afgifter, skatter og/eller gebyrer for  

 erhvervsvirksomheder kan nedsættes eller helt bortfalde for virksomheder, der  

 etableres inden for erhvervszonerne.
 5) Erhvervszoner tildeles særstatus derved, at afskrivningsreglerne for  

 erhvervsvirksomheder etableret i erhvervszonerne forbedres.
6) Erhvervszoner tildeles særstatus derved, at virksomheder etableret i  

 disse zoner opnår mulighed for at søge dispensation fra lovgivning vedrørende  

 ferieforhold, arbejdstid, fastsættelse af erhvervsleje og lukkelov.
De nævnte  

 forhold skal i stedet aftales lokalt mellem arbejdsgiver og -tager eller  

 disses repræsentanter.
Bemærkninger til forslaget Almindelige bemærkninger Der er behov for nytænkning i dansk politik.
Med den indledning går  

 mangen en politiker fra Folketingets partier (med undtagelse af  

 Fremskridtspartiet) på talerstolen og beretter om det dybt ulykkelige i vores  

 store arbejdsløshed - og behovet for nytænkning.
For Fremskridtspartiet er  

 der ikke behov for nytænkning - den har vi for længst præsteret.
Vi ved både,  

 hvad der ikke skal gøres, og hvad der skal gøres for at få arbejdsløsheden  

 ned.
Fremskridtspartiet har gennem et meget omfattende program af forslag siden  

 1973 givet forslag til samlede løsninger såvel som delløsninger på  

 arbejdsløshedsproblemet.
Det er ikke nogen let opgave, der ligger foran os.  

 Først og fremmest skal et flertal af politikere se sig selv i spejlet og  

 erkende, at den politik, der er blevet ført de seneste 30 år, har været  

 forkert.
Den enorme gæld og den tårnhøje arbejdsløshed er bl.a. en del af  

 dokumentationen for påstanden.
De skal med andre ord erkende, at den såkaldte  

 velfærdsstat, som de så ihærdigt og med så megen smerte for befolkningen har  

 opbygget, har fejlet og ikke været i stand til at indfri de mange løfter om  

 velfærd og »gyldne tider for alle«.
De meget betydelige omvæltninger i Østeuropa og Sovjet har blandt mange  

 andre resultater også fået flere og flere danskere til at stille spørgsmål  

 ved det legitime i, at politikerne altid vælger løsninger, hvorved det  

 offentlige (stat, amter og kommuner) tildeles mere magt.
Det svarer til, at  

 en patient, der er ved at dø af penicillinforgiftning, ordineres mere  

 penicillin! I politiske kredse er det langt sværere at få pustet fra Øst til at slå  

 igennem.
Dels skal man opgive årtiers dogmer, dels skal man frasige sig den  

 magt, der følger i kølvandet på de tusinder af politiske indgreb og  

 statskontrol.
Det vil derfor sikkert komme til at tage mange år endnu, før  

 revolutionen kommer til Danmark.
Efteråret 1991 er ikke nogen undtagelse, hvad bebudet nytænkning angår.  

 Ser man på de forslag, som Det Konservative Folkeparti, Venstre,  

 Socialdemokratiet eller SF er fremkommet med, er der nok en gang en  

 fællesnævner.
Forslagene tager deres udgangspunkt i den fejlagtige  

 opfattelse, at staten skal løse arbejdsløsheden.
Folketinget har skabt arbejdsløsheden gennem overdreven lovgivning,  

 brandskatning og detailregulering.
Arbejdsløsheden fjernes derfor ikke ved at  

 fortsætte ad den vej.
Staten skal »rulles tilbage« derved, at  

 Folketinget ophæver de mange love og reguleringer, der er årsag til  

 problemerne.
 Dette beslutningsforslag er udtryk for to vigtige synspunkter:
1) Forslaget repræsenterer Fremskridtspartiets bud på, hvorledes det er  

 muligt at skabe flere arbejdspladser ved nytænkning, vel at mærke nytænkning  

 i forhold til den førte politik.
Forslaget er delvis en sammenkædning af  

 kendte Fremskridtssynspunkter fra en række delområder.
 2) Forslaget er en samlet afvisning af de fremsatte ønsker om udvidet  

 adgang til, at kommuner kan indgå i erhvervsrettede samarbejder og  

 initiativer, og en afvisning af regeringens ønske om at fremme beskæftigelsen  

 ved øgede offentlige investeringer.
Bemærkningerne til forslaget er således opbygget, - at der først vil blive præsenteret en række problemområder og  

 synspunkter, der er tæt relateret til beskæftigelsen og virksomhedernes  

 overlevelses- og/eller udvidelsesmuligheder, - at der dernæst vil ske en beskrivelse af selve erhvervszonebegrebet, - at der sluttelig sker en kommentering af de enkelte punkter i forslaget.
Politisk-økonomiske problemstillinger Hvem bager samfundskagen? De egentlige produktionserhverv, landbrug, fiskeri og industri, har en  

 stor opgave at løfte de kommende år.
Det er produktionserhvervene, som bager  

 den samfundskage, vi alle skærer af hver dag, den samfundskage, der også må  

 afse ressourcer til betaling af den store gæld med renter og renters renter.  

 Desværre er beskæftigelsen i produktionserhvervene faldende.
Resultatet er,  

 at der er ansat 151 i den offentlige sektor for hver 100 ansat i de egentlige  

 fremstillingsvirksomheder (Industrirådet 1988). Kombineret med den  

 kendsgerning, at de områder i den private sektor, hvor der er opnået  

 merbeskæftigelse, er servicefagene, så tegner der sig et billede af en  

 nation, hvor bare 533.150 beskæftigede i den egentlige produktion (Danmarks  

 Statistik 1991) danner fundamentet for velfærd til resten af nationens 4,6  

 mio. individer.
Beskæftigelsen har de seneste mange år ændret karakter.
I 1948 var der  

 over 400.000 beskæftiget ved landbruget.
Det var dengang ca. 10 pct. af  

 befolkningen. 275.000 var ansat i industrien og langt færre i det offentlige.  

 I dag (1991) er der under 100.000 heltidsbeskæftigede i landbruget svarende  

 til under 2 pct. af befolkningen.
Lidt over 500.000 er beskæftiget i  

 fremstillingsvirksomhed, og 957.000 er offentligt ansat (jf. svar fra  

 finansministeren til Finansudvalget 23. oktober 1990). Offentlig virksomhed  

 er i denne forbindelse alle aktiviteter helt eller overvejende ledet eller  

 ejet af det offentlige (stat, amter, kommuner, offentlige fonde m.v.).
Ændringerne er ikke stoppet endnu.
Dagbladet Børsen kunne den 9. april  

 1991 oplyse, at alene i 1991 vil 19.000 personer forsvinde fra den private  

 sektor.
I den offentlige sektor går det den modsatte vej.
I 1991 vil  

 yderligere 2.000 personer blive ansat i nye stillinger (naturlig afgang er  

 ikke iberegnet).
Bladet Dansk Industri fra 22. april 1991 skrev: »I perioden 1980 til  

 1990 steg den offentlige beskæftigelse med over 12 pct. . . . Det er også  

 lykkedes at styre udviklingen i statens beskæftigelse ganske stramt.
Derimod  

 er kommunernes og amternes beskæftigelse vokset.
En del af forklaringen her  

 er, at staten har lagt flere opgaver ud til de kommunale myndigheder.« For at få et samlet billede af, hvilken forsørgerbyrde  

 fremstillingsvirksomhederne slæber rundt med, skal der også medtages de  

 mange, der modtager overførselsindkomster. 822.500 pensionister, 93.500  

 efterlønsmodtagere, 300.000 arbejdsløse, 1 mio. uddannelsessøgende og børn,  

 ca. 150.000 bistandsmodtagere samt de hjemmegående skal alle have mad,  

 husly osv. hver dag - men bidrager ikke til samfundsøkonomien.
Stigende arbejdsløshed Arbejdsløsheden er stigende.
Uanset hvilken opgørelsesmetode der  

 anvendes, og uanset hvilken statistik der bruges, er arbejdsløsheden  

 stigende.
Arbejdsløsheden nåede i august 1991 op på 306.000 - målt som  

 årsniveau (Danmarks Statistik august 1991). Arbejdsløsheden har siden 1980  

 udviklet sig som følger:
Kilde: Danmarks Statistik Som det fremgår, var der et godt dyk i arbejdsløsheden i de glade  

 1986-87-dage.
Det var på den tid, statsministeren udtalte, at opsvinget havde  

 bidt sig fast, og at det gik ufattelig godt.
En væsentlig del af den  

 merbeskæftigelse, som blev opnået i de hektiske år, skete i private  

 servicefag.
Privat service er godt, men det skal være i balance med privat  

 produktion.
Ledigheden på ca. 220.000 i disse år er siden blevet brugt af  

 mange som udtryk for, hvor langt det er muligt at få ledigheden ned - intet  

 er mere forkert.
Ledigheden i Danmark vil gå op eller ned alene afhængig af,  

 hvor dyr arbejdskraften er.
Netop derfor er der så tydelig sammenhæng i  

 personskatteniveauet og ledighedens størrelse.
For virksomheden virker  

 personskatterne som en del af lønnen, hvorfor arbejdskraften er for dyr.
 Opgøres ledigheden ikke absolut som i kurven herover - men derimod i  

 procent af arbejdsstyrken, får vi nedenstående kurve:
Kilde: Danmarks Statistik Når der er forskel imellem de to kurver, selv om tendensen er den samme,  

 skyldes det en stigning i arbejdsstyrken.
Arbejdsstyrken var i 1980 på 2,7  

 mio. personer.
I årene frem til 1989 steg arbejdsstyrken jævnt og  

 kontinuerligt til 2,9 mio. personer.
En del af arbejdsløsheden skyldes med andre ord, at antallet af personer,  

 som efterspørger arbejde, er steget.
Ledigheden kommer aldrig ned på nul.
Der  

 vil altid være personer, der flytter, skifter arbejde osv.
I de glade 60'ere  

 med fuld beskæftigelse var der aldrig mindre end 29.000 ledige.
Men det er  

 også kun 10 pct. af de 220.000, man i 1991 oftere og oftere - men fejlagtigt  

 - hører omtalt som den naturlige ledighed.
Arbejdsløsheden kan komme meget  

 længere ned, men det kræver anvendelse af den frie markedsøkonomi og stop for  

 politisk indblanding.
Uddannelse og jobskabelse Der gøres meget for at reducere arbejdsløsheden i form af ekstra  

 uddannelse, jobtilbud og andre initiativer.
Desværre mener alle Folketingets  

 partier minus Fremskridtspartiet, at det er gennem jobtilbud og  

 ekstrauddannelse, man skal løse ledighedsproblemet, desværre, fordi  

 ledighedsproblemet vokser og vokser samtidig med, at folketingsflertallet  

 bevæger sig ud ad den forkerte vej.
Når Fremskridtspartiet så kraftigt vender sig imod brugen af statslig  

 styring, kontrol og indblanding,så skyldes det det faktum, at ingen problemer  

 - og slet ikke ledighedsproblemet - løses gennem yderligere offentlig  

 styring.
Dertil kommer, at mange af de tømme vandpytter-projekter, politikere  

 og bureaukrater har udtænkt gennem årene, i bedste fald har været spild af  

 penge og menneskelige ressourcer - i værste fald også en forværring af  

 situationen for samfundsøkonomien, den enkelte arbejdsløse og skatteyderen.
Finansministeriet oplyser i et svar til Finansudvalget den 19. september  

 1991 (bilag 7.96), at de samlede offentlige udgifter til beskæftigelses- og  

 uddannelsesforanstaltninger i perioden 1980 til 1990 udgør 67,7 mia. kr.  

 Spørgsmålet melder sig: Hvor mange job vil erhvervslivet selv have skabt med  

 skattelettelser for 67,7 mia. kr.? I Jyllands-Posten den 12. april 1991 udtaler formanden for  

 Amtsrådsforeningen, Per Kaalund (S): »De 7 mia. kr., som samfundet hvert  

 år bruger på at sætte ledige i gang, er mere eller mindre spildt, fordi  

 pengene ikke skaber varige arbejdspladser.« Politiken skriver den 17. oktober 1991: »Kurserne (AMU), der årligt  

 koster staten 2,3 mia. kr., hjælper folk, der har arbejde, til højere løn og  

 mere sikker beskæftigelse.
Men de arbejdsløse rammes hårdere af ledigheden,  

 end hvis de var blevet væk fra AMU-kurserne.
Det fastslår en opsigtsvækkende  

 undersøgelse, der har fulgt ikke mindre end 40.000 personer i 11 år.« Spørgsmålet er også, hvad disse AMU-centre og det offentlige egentlig  

 formår.
Børsen skriver den 19. marts 1991 om problemer i Rougsø Kommune.  

 Fiskevirksomheden Thorfisk A/S ønskede at åbne en ny filetfabrik i Rougsø  

 Kommune, der har den største arbejdsløshed i Århus Amtskommune.
Virksomheden  

 skulle bruge 50-70 nye medarbejdere.
Virksomheden satte annoncer i aviserne,  

 kontaktede det lokale AMU-center, orienterede SiD's afdeling - der havde 277  

 ledige - og det lokale erhvervsråd.
Resultatet var imidlertid, at kun 10-15  

 personer henvendte sig som interesserede i job! Virksomheden måtte opgive og  

 placerede i stedet filetfabrikken i Grenå.
Rougsøsagen er et tydeligt  

 eksempel på, at alle dagpenge-, efteruddannelses-, anvisnings- og  

 fagforeningssystemerne er totalt ude af trit med den virkelighed, de befinder  

 sig i.
Regningen for det fallerede system betaler skatteyderne bl.a. i form  

 af årlige ca. 28 mia. kr. i dagpenge samt de mange milliarder til jobskabelse  

 og såkaldt efteruddannelse.
Det går galt allerede i uddannelsessystemet.
Det fejlagtige syn, at det  

 gælder om at få flest mulige personer proppet ind i uddannelsessystemet -  

 uanset om der senere er beskæftigelse for dem - har medført, at  

 erhvervsskolerne har flere personer under uddannelse, end erhvervslivet kan  

 aftage.
Det går allerede galt, når der skal søges praktikpladser.
Erhvervslivet kan ikke opsuge de mange tusinder unge hvert år.
Derfor  

 vedtog et folketingsflertal, at eleverne som erstatning skal have  

 erhvervspraktik på skolerne.
I stedet for at lade eleverne »lege«  

 med pappenge og tomme dåser har man så i en række kommuner (bl.a. Århus,  

 Hillerød, Vejle og Åbenrå) ladet de tekniske skoler åbne butikker.
 Ud over det meget betænkelige i den form for urimelig konkurrence over for  

 andre erhvervsdrivende så er det også at holde de unge for nar.
En del af forklaringen på, hvorfor det ikke er muligt at finde nok  

 praktikpladser, er, at virksomhederne ikke kan opnå godkendelse til at have  

 praktikanter.
Af groteske eksempler kan nævnes, at DSB's færgerestauranter  

 ikke kan godkendes! Eleverne proppes så ind i disse statsbutikker, hvor  

 forholdene langtfra lever op til de strenge krav, der netop er årsagen til,  

 at rigtige virksomheder ikke kan modtage de mange unge! Endnu et eksempel på, hvorfor politikere og embedsmænd ikke formår noget  

 seriøst gennem planer og love.
Antal virksomheder Det går ikke godt for dansk erhvervsliv.
Jyllands-Posten beskriver  

 situationen den 19. oktober 1991 under følgende overskrift: »Hvert  

 tredje firma er i fare«. 40 pct. af alle danske selskaber har underskud.  

 Hvert tredje firma er i dag så sårbart, at en forøgelse af gælden kan føre  

 til lukning.
Undersøgelsen bygger på 61.226 regnskaber, hvilket svarer til 98  

 pct. af alle danske aktieselskaber og anpartsselskaber.
Den væsentligste  

 årsag er fem års stagneret privatforbrug og lavvækst.
De seneste års  

 erhvervsskattereduktion fra 50 pct. til 38 pct. gavner kun de virksomheder,  

 der har overskud! Der er derfor også behov for at få selve den økonomiske  

 vækst i fremgang - øget salg og omsætning er det bedste middel mod underskud  

 og konkurs.
Antallet af danske virksomheder er, målt som antal momsregistrerede  

 virksomheder, steget fra 391.522 i 1979 til 430.004 i 1989. Det væsentligste  

 område, der har medvirket til stigningen, er »tjenesteydelser  

 m.m.«, hvor der næsten er sket en fordobling fra 60.000 til 110.000 over  

 tiåret.
For de fleste andre erhverv er der tale om nedgang i antallet af  

 momsregistrerede.
Antallet af selvstændige er faldet.
I tiåret 1980-90 er der blevet 65.000  

 færre selvstændige.
Til gengæld er antallet af selskaber steget.
Landbruget  

 er det område, hvor der er sket størst fald.
I 1980 var 40 pct. af de  

 selvstændige beskæftiget i landbruget.
Nu udgør de kun 35 pct.
I antal svarer  

 det til et fald på næsten 45.000 personer.
Også bygge- og anlægsvirksomheder har oplevet et fald.
Fra 1980 til 1990  

 er der blevet 10.000 færre selvstændige i denne branche.  

 Fremstillingsvirksomheder har også færre selvstændige, faldet er på 20 pct.  

 over samme tiår.
Til gengæld er der kommet langt flere advokater, revisorer, rådgivende  

 ingeniører, edb-firmaer, leasing- og finansielle virksomheder.
Antallet af  

 selvstændige er her øget med 33 pct.
Det er selvfølgelig ikke noget sundhedstegn for et samfund, at  

 virksomheder og almindelige mennesker er nødt til at købe eksperthjælp fra  

 advokater og revisorer for at tilfredsstille det offentliges nysgerrighed og  

 for at kunne komme helskindet gennem lovjunglen.
Derfor er stigningen i  

 antallet af den type servicevirksomheder ikke udtryk for en naturlig  

 udvikling, men mere udtryk for simpel nød.
Balancen mellem produktions- og servicevirksomheder vil i et frit marked  

 finde et gunstigt leje.
I øjeblikket er der et meget stort behov for flere  

 produktionsvirksomheder.
 Kilder: Danmarks Statistik og Økonomisk oversigt, oktober 1991.
Offentlige tilskudsordninger De andre politiske partier er forfaldne til selektiv erhvervspolitik,  

 dvs. at de udvælger sig yndlingsbrancher - ofte ud fra personlige og/eller  

 partiegoistiske hensyn - som de særligt begunstiger, og andre, som de  

 forfølger.
En sådan embedsmandsreguleret styring og målsætning er funderet på, at det  

 offentlige skulle være god til at forudse, hvad der er marked for i  

 fremtiden.
Men intet offentligt kontor ville for 40 år siden have fået den  

 ide, at det ville være god dansk økonomi at sælge småkager til Japan,  

 Mallorcarejser til svenskerne eller fetaost til araberne og insulin til  

 Centraleuropa.
Alle erhvervsstøtteordninger skal derfor fjernes.
Erhvervstilskud betyder,  

 at staten opgiver sin neutralitet på erhvervsområdet.
Nogle favoriseres, mens  

 skatteyderne og andre erhvervsområder diskrimineres.
Erhvervsstøtte betyder,  

 at andre virksomheder skal betale mere i skat.
Alle tilskud indebærer  

 markedsforvridninger, som formindsker borgernes velstand.
Derudover virker  

 tilskud som narkotika.
Der skal hele tiden mere til, og resultatet bliver  

 større og større svækkelse af økonomiens sundhed.
 Når tilskuddene forsvinder og hverdagen med den hårde konkurrence kommer,  

 vil disse dopede virksomheder dø, og så er pengene og de gode kræfter spildt.
 Økonomen Frank Dalgaard skriver i bladet Direct Office nr. 3 for 1991  

 følgende om erhvervstilskud:
»Industriens og landbrugets talsmænd er også grebet af den danske  

 tilskudsnarkomani; gennem Erhvervsudviklingsrådet beder man  

 industriministeren om at forhøje den samlede erhvervsstøtte fra 1,5 til 2,3  

 milliarder kr.
Og fastslår, at de senere års nedskæringer af erhvervsstøtten  

 er en misforståelse.
Vist er det ej.
Alle ved, at staten skal spare, navnlig  

 på de konkrete pengeoverførsler.
Og til dem hører tilskuddene til  

 erhvervslivet.
Erhvervslivets ledere og deres organisationer er de første til at kræve  

 offentlige besparelser.
Så må de anstændigvis også være parate til at bære en  

 del af nedskæringerne på deres område. - Det kunne da lige mangle, at der  

 spares på bistandshjælpen og dagpengene til de arbejdsløse, men ikke på  

 tilskuddene til erhvervslivet.« Det offentlige skal også bruge megen administration på pengeekspeditionen,  

 og administration koster penge.
Hver gang der således skal udbetales 1.000  

 kr. i tilskud, skal der først opkræves 1.300 kr. ekstra i skat.
De mange  

 offentligt ansatte i tilskudsadministrationen skal have løn, lokaler,  

 skrivebord, materialer osv., alt sammen noget, der koster store penge.
Denne  

 store og fornuftsstridige frem- og tilbageadministration stiller det samlede  

 samfund ringere, mens de få, som har kunnet arbejde sig igennem  

 formulardyngerne, bliver bedre stillet.
 Afviklingen af erhvervsstøtteordninger på alle niveauer bør derfor have  

 meget høj prioritet.
 I 1988 eksisterede der bl.a. følgende 52 erhvervsstøtteordninger:
 Anlægsfinansiering:
- Egnsudviklingsstøtte - HMI-lån - Det Europæiske Kul- og Stålfællesskabs omstillingslån - Den Nordiske Investeringsbank - Tilskud til forbedring af vilkår for forarbejdning og afsætning af  

 landbrugsvarer.
 Eksport:
- Lån til eksportorienterede formål.
EM-lån - Eksportfremmemidlerne - Markedsudviklingsordningen - Tilskud til projekteksport - Eksportkredit - Eksportfinansiering - Garanti- og kautionsordning - Industrialiseringsfonden for Udviklingslandene - Nordisk Projekteksportfond - Nordiske projektinvesteringslån og -garantier - Tilskud til udvikling af samarbejde mellem virksomheder i EF og  

 AVS-landene.
 Teknologisk udvikling og produktudvikling:
- Det Teknologiske Udviklingsprogram - Teknologisk service - Udviklingsfondet.
Fondet til fremme af teknisk og industriel udvikling - Tilskud til produktudvikling - Teknologirådets etableringsordning - Konsulentbistand i.f.m. produktudviklingsansøgninger - Formidling.
Danske leverancer til den offentlige sektor - Byerhvervenes konsulenter - Teknologikonsulenter - Produktivitetsfremmende foranstaltninger - Stipendier for iværksættere - EF's forsknings- og udviklingsprogram inden for  

 informationsteknologiområdet - EF's plan til stimulering af det europæiske videnskabelige og tekniske  

 samarbejde - EF's forsknings- og udviklingsprogram for nye materialer og  

 produktionsteknologier (Brite) - EF's handlingsprogram for forskning vedrørende bioteknologi - EF's forsknings- og udviklingsprogram inden for  

 telekommunikationsteknologi (Race) - Samarbejde inden for højteknologi mellem virksomheder og  

 forskningsinstitutioner i 19 europæiske lande (Eureka) - EF's program for forskning i materialer - Nordisk Industrifond - Industrielle samarbejdsprojekter - Produktudvikling, jordbrugsprodukter.
 Energi:
- Lån til energibesparende formål.
EM-lån - Energiministerens forsknings- og udviklingsprogram - Udnyttelse af vedvarende energikilder - Energiøkonomiske enkeltprojekter - Udnyttelse af nye energiteknologier - Demonstrationsprojekter på energiområdet - Udviklingsprojekter inden for kulbrintesektoren - FoU-programmet for ikkenuklear energi.
 Uddannelse:
- Projektgruppeordningen for færdiguddannede - Efteruddannelse - EF's handlingsprogram for uddannelse i teknologi (Comett) - Teknologistipendieordningen.
 Miljø:
- Tilskud til genanvendelse og mindre forurenende teknologi - Lån til miljøformål.
EF-lån.
Særlig med finanslovsforliget for 1990, hvori Fremskridtspartiet deltog,  

 blev der foretaget en række reduktioner i erhvervsstøtten, men langtfra  

 tilstrækkeligt.
I forslaget til finanslov for 1992 kan man på side 342 læse  

 om udviklingen i erhvervsstøtten - vel at mærke den direkte statsfinansierede  

 og uden EF-ordningerne.
Der er ikke medregnet de indirekte tilskud, som  

 erhvervslivet opnår gennem forskellige tilskudsordninger inden for  

 jobskabelse, iværksætterydelse, gældssanering m.v.
Og der er ikke medregnet  

 tilskud, som ifølge Finansministeriet ikke belaster statens udgiftsbudget.  

 Det gælder f.eks. skibskreditordningen med 1 mia. kr., landbrugets  

 produktionsafgiftsfonde og dele af refinansieringsordningen med ca. 380 mio.  

 kr., vedvarende energi med 1,04 mia. kr., og dagblade med 650 mio. kr.
Med  

 alle disse forbehold blev der i 1989 i alt udbetalt 5,131 mia. kr. i  

 erhvervsstøtte.
I 1992 forventes der udbetalt 4,782 mia. kr.
Reduktionen er  

 beskeden og alt for lille.
 I tillæg til de mange finanslovspenge kommer mange ekstra EF  

 tilskudsordninger, som bl.a. florerer inden for landbrugs- og  

 fiskeripolitikken: Tilskud til nedslagtning af forskellige dyr, braklægning  

 af produktionsjord, tilskud til ophugning af fiskerkuttere osv.
 EF's landbrugsordninger betyder tilskud fra EF til danske landmænd på 10,4  

 mia. kr. i 1992. En afvikling heraf skal selvsagt ske som led i den  

 internationale udvikling, hvor forslagsstillerne meget håber, at  

 GATT-forhandlingerne kan føre til en international aftale om stop for  

 landbrugstilskud.
 I Politiken den 22. februar 1989 sammentælles de mange  

 erhvervsstøtteordninger, der er udbetalt siden 1970, til i alt at være på 70  

 mia. kr.
Største post er 38 mia. kr. til støtte for skibskreditformål. 18 mia. er  

 udbetalt til eksportfremme, 11 mia. kr. til investeringsfremme.
Spørgsmålet  

 er, hvorledes dansk erhvervsliv ville have klaret sig, hvis der ikke skulle  

 have været indbetalt de 70 mia. kr. plus administrationsomkostninger til det  

 offentlige.
Under overskriften »Erhvervsfremme ligner en skandale« skriver  

 T.
Dalsgaard Jensen i Jyllands-Posten den 27. juni 1990: »Hvem er  

 fædrene eller godfatheren i dette system, som på den ene side gang på gang  

 næsten upåtalt kan slippe af sted med over for Folketinget at præsentere  

 programmer, der lover bedring i beskæftigelsen og betalingsbalancen samt guld  

 og grønne skove for hele landet, men som gang på gang ender med at resultere  

 i det stik modsatte?» Oven i de mange ordninger og beløb, som her er nævnt, skal lægges alle de  

 kommunale og amtskommunale ordninger, der på forskellig vis betyder  

 erhvervsstøtte, men her ligger et bolværk i den såkaldte kommunalfuldmagt,  

 der i et vist omfang forbyder kommunerne dels at indlade sig på direkte eller  

 indirekte at drive erhvervsvirksomhed, dels at bruge skatteydermidler til at  

 genere nogle af de lokale næringsdrivende ved at begunstige andre.
Mange vil  

 slække på denne del af kommunalfuldmagten.
Fremskridtspartiet arbejder i modsat retning.
Så sent som den 10. oktober  

 1991 skriver Erhvervs-Bladet: »Kun Fremskridtspartiet stemte imod en  

 bevilling på 110 mio. kr. i perioden 1991-94. Her af skal de 30 mio. kr.  

 bruges i 1991 til finansiering af industriministerens udviklingsprogram  

 Eksportnetværk.
 Samfundsøkonomisk er den største omkostning ved alle disse  

 støtteordninger, at de undergraver den dynamik, som ellers ville hærde og  

 modne erhvervsdrivende til hele tiden at være helt oppe på mærkerne for  

 kraftigt og bedst at imødekomme fremtidens forbrugerønsker - helst før de  

 endnu er kommet til forbrugernes egen bevidsthed.
Herved vil der selvsagt opstå mange svipsere, men de går ned med flaget,  

 når der arbejdes uden sikkerhedsnet, mens de under et statsstøttesystem får  

 lov til at gro sig fast ved, at der ødsles flere og flere midler ud på  

 dødssejlere.
Jo flere kræfter de pågældende erhvervsfolk sætter ind på at  

 pleje deres gode forbindelser til politikere og bureaukrater i magtfulde  

 positioner, jo værre.
Hvis erhvervsfolk for en tid kan slumre under  

 subsidiedynen, vågner de op til en barsk verden, som de ikke mere kan klare.  

 Og søvnperioden bliver dramatisk forkortet, når vi midt i 1990'erne bevæger  

 os ind i det indre marked og andre uundgåelige internationaliseringer.  

 Produktion, som ikke kan sælges til rentable priser uden offentlige tilskud,  

 er uønsket produktion, der ikke skal fremavles eller holdes kunstigt i live  

 med erhvervstilskud.
Afbureaukratiseret lovgivning Bagere, boghandlere, læger, skotøjsfabrikanter, redere osv. skal først og  

 fremmest producere brød, sælge bøger, helbrede mennesker, lave sko og sejle,  

 og deres tid skal ikke stjæles til at slås med embedsmænd om udfyldelsen af  

 omfattende, svært forståelige regnskabspapirer, blanketter og  

 indberetningsskemaer - vederlagsfrit.
Folketinget gør dem til hjælpeembedsmænd med den forskel, at de dels skal  

 arbejde gratis, dels gøre det under strengt personligt strafansvar.
Når  

 erhvervslivet opdager en chance, skal den ofte bruges her og nu og ikke  

 efter, at man har måttet gennemføre et forhindringsløb over statslige  

 spærrebomme med henvendelser til 8-10-12 myndigheder.
Folketinget skal derfor gøre det til en meget vigtig opgave at afskaffe  

 unødvendige love og regler.
Den konstante strøm af cirkulærer,  

 bekendtgørelser og lovændringer skal afløses af bureaukratifred, fred for  

 virksomhederne til at bruge kræfterne på gavnlig produktion.
 Selv om de offentlige reguleringer er velmente, viser det sig ved næsten  

 hver eneste lov, bekendtgørelse og cirkulære, at når de mødes med den  

 pulserende og hastigt skiftende virkelighed, skaber ordningen uforudsete  

 større problemer, end den løser.
 Nedenstående er et udpluk af de tusinder af regelforenklinger, der er dele  

 af Fremskridtskampen mod den dirigistiske erhvervspolitik, som i ulykkelig  

 høj grad plejer at præge de andre partiers afstemningsmønster i Folketinget.  

 Andre eksempler på FP-modstanden mod statsstyring af danske virksomheder  

 findes i Fremskridtspartiets mange andre forslag, ændringsforslag til  

 finanslovene osv., alt sammen fremsat og dokumenteret i Folketinget.
1) Afskrivningsloven skal give langt større frihed for den enkelte  

 skatteyder til selv at fordele det samlede afskrivningsbeløb ud over  

 indkomstårene.
Fremskridtspartiet er tilhænger af, at der på mange flere  

 områder indføres mulighed for 125 pct.s afskrivning af investeringer på lige  

 fod med nuværende regler om investeringer i internationale  

 forskningsprojekter.
2) Anparts- og aktieselskabsloven begrænses til kun at omfatte strengt  

 nødvendige regler ifølge allerede udstedte EF-regler.
Danmark modsætter sig,  

 at EF pålægger de erhvervsdrivende flere pligter på dette område.
3) Kommanditselskaber.
Reglerne om kommanditisters skattemæssige stilling  

 rationaliseres.
 4) Begrænsninger i anpartsfinansiering af erhvervsinvesteringer fjernes.  

 Fremskridtspartiet ønsker mindst samme regler som før lovindgrebet mod  

 anpartsfinansieringen i folketingsåret 1988-89 (L 174 og L 245, begge forslag  

 til lov om ændring af forskellige skattelove - anparter).
5) By- og landzoneloven samt lovene om lands-, region- og  

 kommuneplanlægning kvæler folks eksistensmuligheder.
Lovene skal derfor  

 ophæves, så udvikling igen kan finde sted - også i landområderne.
 6) Råstoflovgivningens mange restriktioner reduceres yderligere.
 7) Udstykning sker ved, at ejendommens ejer giver meddelelse herom til  

 tinglysningskontoret og betaler et gebyr for hver ejendom.  

 Matrikelmyndighederne kan herefter nedlægges.
8) Indberetningspligten over for offentlige myndigheder reduceres til et  

 absolut minimum.
Virksomhederne skal udøve deres fag og ikke arbejde gratis  

 for nysgerrige offentlige skrankepaver.
9) De mange lovbestemte forhindringer for start af virksomheder erstattes  

 af en etableringsret.
Køber man et stykke jord eller en ejendom, skal man  

 frit kunne udøve sit erhverv, så længe det ikke er til væsentlig gene for  

 naboerne eller miljøet.
 10) Tvistigheder mellem to eller flere parter afgøres i reglen langt bedre  

 af domstolene, herunder voldgiftsinstitutionen, end af det offentlige  

 bureaukrati og politisk bestemt indblanding med detaljerede lovparagraffer.
 11) Nedrivning af bygninger eller dele deraf skal kunne ske  

 bureaukratifrit.
 12) Tilbygninger og udvidelser skal frit kunne foretages, så længe det  

 ikke er til væsentlig gene for naboerne.
 13) Alt for stor en del af en virksomheds anlægsbudget går til uendelige  

 tovtrækkerier med offentlige myndigheder.
 14) Opsætning af lysreklamer, skilte, flag og andet reklame- og  

 navnemateriale på en virksomheds grund skal være tilladt, så længe det ikke  

 er til væsentlig gene for naboerne eller for trafikken.
15) Enhver repræsentationsudgift er at regne som en driftsudgift.
Den  

 stigende handel med fjerntliggende markeder gør, at danske myndigheder må  

 liberalisere deres syn på behovet for bestikkelse og returkommissioner ved  

 handel.
Repræsentationsfradraget genindføres fuldt ud.
 16) Indkomstunderskud skal kunne tilbageføres og modregnes i den  

 skattepligtige indkomst for et eller flere af de fem år, som ligger forud for  

 underskudsåret.
 17) Der indføres negativ indkomstskat, således at skatteborgeren kan vælge  

 at få et beløb svarende til 53 pct. af indkomstunderskuddet udbetalt fremfor  

 at få det modregnet i fremtidigt års skattepligtige indkomst.
 18) Statsligt kontrolservicearbejde:
Det offentlige udøver en række kontrolforanstaltninger for at efterprøve,  

 om virksomhederne lever op til kvalitets- og hygiejnekravene.
Disse  

 offentlige tilsyn nedlægges og videreføres i privatiseret form.
Det overlades  

 i langt højere grad til brancheorganisationer osv. at indføre prædikater og  

 kvalitetskontrol.
Således kan kunderne få vished om f.eks. kødets kvalitet  

 hos slagteren ved at se, at han er medlem/godkendt af f.eks.
Dansk  

 Kødkvalitets Forbund, eller hvad det måtte benævnes.
At det offentlige udøver  

 kontrollen, er ikke nogen selvstændig garanti for kvalitet og/eller hygiejne.  

 Allerede i dag bruger producenter at påtrykke en tekst som f.eks. »Under  

 stadig kontrol af Steins Laboratorier« og lignende.
Vil man absolut have statscertifikat, må man betale den fulde pris for  

 det, også i de tilfælde, hvor obligatorisk statslig varekontrol skal  

 fortsætte af hensyn til folkesundheden eller af hensyn til sikring af vigtige  

 eksportmarkeder.
Det drejer sig særlig om ernæring, giftstoffer og visse  

 andre kemikalier.
 19) Arbejdsmiljøbestemmelserne forenkles og begrænses til nogle få enkle  

 lovbestemmelser, der dækker de virkelig væsentlige risici i det praktiske  

 livs virkelighed.
20) Miljøhysteriet stoppes.
Folketingets hovsalovgivning afløses af få og  

 fornuftsbetonede miljørammer.
Flertalspolitikerne skal stoppe deres higen  

 efter at give Danmark førerpositionen som »verdens mest miljøbevidste  

 nation«.
Mange af miljøtiltagene er spekulationsfostre fra  

 erhvervsfjendske miljøteoretikere, hvis egentlige formål er at styrke  

 sagsbehandlersamfundet.
 Det er f.eks. miljøhysteri, når amtskommunerne laver lange lister og  

 rapporter over, hvilke grunde de har under mistanke for at være forurenede.  

 Alene i Århus Amt har amtsrådet sat 820 grunde på en liste over mistænkte.  

 Randers Amtsavis skriver den 20. og 21. december 1990 om, hvorledes en  

 fabrikant er blevet offer for miljøhysteriet.
Fabrikanten vil udvide produktionen.
Det kræver en ny fabrik uden for  

 byen.
Imidlertid er fabrikantens nuværende virksomhed beliggende på en grund,  

 hvor amtet har påhæftet »mistænkt for forurening« - ikke fra den  

 nuværende ejer, men fra en tankstation, som engang lå på grunden.
Fabrikanten  

 kan ikke sælge grunden med det prædikat og vil derfor have undersøgt, om der  

 er forurening eller ej.
Det har amtet ikke ressourcer til, og en undersøgelse  

 gennemført af f.eks. et privat firma til 60.000 kr. vil amtet ikke godkende  

 som grundlag for en endelig afgørelse! Manden er skakmat af det offentlige og  

 kan ikke udvide sin produktion og dermed skabe mange nye arbejdspladser.
Miljøhysteri er også den sag, Europa Posten den 11. april 1991 skriver om:  

 Fire nordiske stålværker havde overvejet at lægge en ny trådfabrik med 200  

 arbejdspladser i Frederiksværk.
Efter en hetzkampagne fra pressionsgrupper og  

 miljøfanatikere besluttede man sig imidlertid for i stedet at lægge fabrikken  

 og de 200 arbejdspladser i Norge! 21) Danmark skal bruge de fleste miljøkræfter på at opnå internationale  

 aftaler.
Uden disse er danske initiativer af ringe betydning og i værste fald  

 med til at øge forureningen.
22) Miljøpolitik angår ikke blot problemer med udledning og opbevaring af  

 giftige stoffer, men også spørgsmålet om, hvor meget det f.eks. forurener at  

 fremstille de komponenter, man anvender til at bekæmpe forurening med, og  

 hvilke opgaver der forsømmes, når så mange ressourcer sættes ind på enøjede  

 miljøtiltag! 23) Skattenedsættelser reducerer prisen på Danmarks hovedvelstandsråstof,  

 arbejdskraften, tilstrækkeligt til at skabe nyttigt arbejde til de mellem en  

 halv og en hel million, der nu er ubeskæftigede og fejlbeskæftigede.
Sættes  

 lønomkostningerne tilstrækkeligt ned pr. produceret enhed, opstår nemlig  

 overbeskæftigelse.
Skattenedsættelsen (finansieret ved offentlige  

 besparelser) skal være så stor, at den også giver plads til stigende realløn.
24) Arbejdstiden skal gøres fri.
Det skal være op til den enkelte at  

 afgøre, om han vil arbejde i f.eks. 20, 40 eller 60 timer om ugen.
Der  

 udbetales kun løn for den tid, man udfører arbejde.
Et samfund i gæld har  

 ikke plads til den luksus, at arbejdstiden fortsat tvinges ned.
25) Arbejdsformidling gøres til et helt frit privat erhverv.
De offentligt  

 finansierede AF-kontorer og alt deres bureaukrati nedlægges altså.
Allerede i  

 dag er det således, at når en virksomhed har brug for folk, henvender de sig  

 oftere til annonceløsning, fagforeninger, vikarbureauer og lignende for at få  

 kvalificerede medarbejdere.
Fremtiden vil være præget af et hav af nye og  

 meget forskelligartede job og af stedse mere varierede  

 arbejdsanvisningsmetoder (edb, psykologer, headhuntere m.m.), her kommer de  

 gammeldags stive arbejdsanvisningssystemer uhjælpeligt til kort.
Der er  

 allerede gennemført en liberalisering af arbejdsformidlingsområdet, hvorved  

 private kan etablere arbejdsformidling.
De nuværende statslige AF-kontorer  

 privatiseres, og der opretholdes alene eet kontor til varetagelse af  

 internationale forpligtelser.
 26) Lovgivningen om vikarbureauer liberaliseres totalt, så vikarformidling  

 kan finde sted inden for alle fag og uden offentlig indblanding.
27) Arbejdsløshedskassesystemet og dermed arbejdsløshedsunderstøttelsen  

 privatiseres.
Derved opnås gunstig konkurrence og kraftigt reducerede  

 offentlige udgifter.
De opnåede besparelser anvendes til  

 personskattelettelser.
Så længe det er staten, der betaler, skal  

 arbejdsløshedsunderstøttelsen nedsættes således, at det igen kan betale sig  

 at tage et arbejde.
Derudover nedsættes bruttobeløbet forholdsmæssigt ved  

 forhøjelsen af den skattefrie bundgrænse.
Offentlig  

 arbejdsløshedsunderstøttelse udbetales kun til den, der daglig stiller sin  

 arbejdskraft til rådighed.
28) Ingen kan tvinges til at indmelde sig i en fag- eller  

 arbejdsgiverforening.
Grundlovens ord om foreningsfrihed skal respekteres.  

 Strejker, lockouter, blokader og andre såkaldte arbejdskampmidler hører ikke  

 til i et så udspecialiseret samfund som det nuværende.
29) Lovgivningen sletter reglerne om offentlig betaling for arbejdsret,  

 forligsinstitutionen og øvrige arbejdsmarkedsinstitutioner.
Arbejdsmarkedets  

 parter må overtage drift og finansiering af institutionerne - hvis de ønskes  

 videreført.
30) Enhver offentligt pålagt pligt til at aftage en bestemt energiform  

 ophæves.
Det betyder, at fjernvarme ikke længere kan påtvinges købere af nye  

 byggegrunde eller allerede eksisterende byggerier.
Det betyder, at  

 naturgassen ikke kan påtvinges nogen, hverken private boliger,  

 erhvervsvirksomhederne eller elværkerne.
Alle energiforsyninger skal vurderes  

 på deres reelle pris og kvalitet.
Hvor langt man er nået i den planøkonomiske jagt på virksomhederne, viser  

 en beskrivelse i Århus Stiftstidende den 21. december 1990. 91 virksomheder i  

 Århus har fået besked på at tilslutte sig fjernvarme eller naturgas.
Hvis en  

 virksomhed har forhold, der umuliggør brugen af energiformerne, kan den søge  

 dispensation.
Hvis virksomheden ikke får dispensation, skal den inden juni  

 1991 lave en skitse for overgangen til kollektiv forsyning. »Jeg ved  

 ikke, hvor dyrt det bliver for de enkelte virksomheder, siger Arne Holm  

 Pedersen fra Århus Kommunale Værker.« 31) Det skal være tilladt at anvende el til ethvert formål i frie mængder  

 og uden opvarmnings- eller andre begrænsninger.
Den frie anvendelse af  

 elektricitet medvirker til at udbygge og vedligeholde vort elnet.
Dette er  

 vigtigt, bl.a. fordi fremtidens energiformer som fusionskraft, rumbaserede  

 solfangere, superledere osv. alle bygger på fremstilling og brug af  

 elektricitet.
 32) Danmark skal ikke med eller uden de øvrige EF-lande indføre en ny  

 erhvervsskadelig CO2-afgift.
33) Godkendelsesprocedurer og andet bureaukrati nedtrappes, så det bliver  

 lettere at genanvende overskudsvarme.
Hvis f.eks. en bygherre af et  

 indkøbscenter ønsker at opvarme centret via overskudsvarme fra kølemontrer i  

 supermarkeder, skal dette kunne gøres uden bureaukratiomsvøb eller modkrav  

 fra fjernvarmeværker eller naturgasselskaberne.
34) Fremstilling af vedvarende energianlæg, vindmøller, halmfyr,  

 flisbrændere, biogasanlæg, solfangere osv. skal være fri næring uden  

 offentlige hindringer.
Det offentlige skal ikke gennem lovhysteri og  

 cirkulærebegrænsninger stoppe disse gode tiltag.
Også anvendelse af vedvarende energikilder gøres fri.
Hvis det ikke er til  

 væsentlig gene for naboer, at vedvarende energianlæg etableres og anvendes,  

 skal det offentlige ikke lægge bureaukratiske skrivebordshindringer i vejen.
35) De danske elværker gives langt større frihedsgrad til  

 fornuftsplanlægning af, hvilke råstoffer de vil anvende, hvor de vil købe  

 dem, og hvad overskudsvarmen skal anvendes til.
Sydafrikaboykot, kul- og  

 naturgaspligt, tvungne vindmølleforsøg samt andre folketingsindblandinger er  

 med til at fordyre og besværliggøre elproduktionen i Danmark.
 36) Danmark skal ikke gå enegang i miljøkravene til elværkerne, men følge  

 EF-normerne.
 37) Arbejdsmarkedets Feriefond og lovgivningen om ferieforhold afskaffes.  

 Det er ikke en offentlig opgave at tvangsopspare borgernes penge til  

 ferieformål, ligesom det må stå enhver frit for at aftale med sin  

 arbejdsgiver, hvornår ferie ønskes afholdt.
 Ovenstående punkter er blot et udpluk af de utallige  

 afbureaukratiseringer, som det danske samfund har behov for, hvis vi igen  

 skal have gang i hjulene.
Offentlig planlægning En meget væsentlig kilde til de meget besværlige forhold, som  

 virksomhederne oplever, når de ønsker at starte en ny produktion, er det  

 omsiggribende planlægningsvanvid.
Alt skal planlægges, stat, amtskommuner og  

 kommuner har hver sine planlæggere, der med emsige regler og indgreb gør  

 livet surt for de driftige erhvervsfolk.
En af de mest interessante kritikere  

 af de statslige planlægningsmyndigheder (Planstyrelsen) er amtsborgmester Ib  

 Frederiksen (S) fra Århus Amtskommune.
En grundig kritik af statslige  

 styrelser f.eks. i Jyllands-Posten den 6. januar 1991 blev fulgt op af  

 følgende rigtige udsagn fra amtsborgmesteren: »Nu har Danmarks geografi  

 været uændret siden sidste istid, hvordan kan Planstyrelsen blive med at lave  

 alle disse planer?» I det praktiske liv koster planlægningshysteriet tusinder af  

 arbejdspladser, fordi erhvervsfolk giver op over for bureaukraterne.
Her er  

 en række eksempler fra planlægningens overdrev:
 1) Århus Byråd brugte fire år på at få vedtaget en lokalplan for en  

 campingplads ved Ajstrup. Århus Stiftstidende 17. december 1990.
2) Århus Byråd har besluttet, at der efter deres vurdering er nok  

 restauranter i Århus midtby.
Resultatet er, at man ikke tillader, at nye  

 åbnes.
Byrådet har vurderet, at konkurrencen bliver for hård, hvis der kommer  

 flere restauranter. Århus Stiftstidende 19. december 1990.
3) Fire planlagte ekspresbusruter i Jylland fik nej fra Persontrafikrådet.  

 Begrundelsen var, at det vil gå ud over de eksisterende rutebilruter.
I  

 Persontrafikrådet sidder amterne, som også står for rutebildriften.
DSB var  

 overrasket, eftersom ekspresbusserne skulle være et kundevenligt supplement  

 til IC-3-tognettet.
Politiken 3. april 1991.
4) Ribe Amtsråd vil ikke give tilladelse til en privat busrute mellem  

 Odense og Billund.
Børsen 9. april 1991.
5) Århus Amtsråd vil ikke give tilladelse ttil en busrute mellem Århus og  

 Billund.
Amtet udtaler: »Folks rejsebehov kan dækkes af de eksisterende  

 forbindelser«.
Jyllands-Posten 25. april 1991.
6) Et firma søger om tilladelse til at oprette en virksomhed i Rønde  

 Kommune på en nedlagt landbrugsejendom.
Det tog 5 måneder, inden sagen  

 overhovedet kom op i Århus Amt.
Sagen kom frem fordi Fremskridtspartiets  

 amtsrådsmedlem Rasmus S.
Nielsen rejste den.
Begrundelsen er, at en ny  

 sagsbehandler er blevet ansat.
Firmaets ejer kan ikke vente og opgiver  

 projektet. Århus Stiftstidende 25. april 1991.
7) En landmand i Yderup får eksproprieret et stykke jord til brug for en  

 ny motorvej.
Som følge af det og af landbrugsloven skal der i tilgift også  

 eksproprieres til en ny privat fællesvej.
Imidlertid ændres landbrugsloven,  

 så der ikke længere er krav om fællesvejen.
Manden vil derfor have  

 ekspropriationen til fællesvejen ændret.
Det kan han ikke få.
Myndighederne  

 henholder sig til, at de har overholdt nøje fastlagte regler.
At loven  

 derefter er ændret, er ikke deres problem.
Myndighederne fastholder, at  

 fællesvejen skal anlægges - også selv om Århus Kommune har planer om at lave  

 en flyveplads for svævefly på arealet, så fællesvejen efter anlæggelse blot  

 skal pløjes op igen.
Jyllands-Posten 8. september 1991.
8) Langs Grenåvej i Århus skal eksproprieres som følge af vejudvidelse.
En  

 anlægsgartner har nogle lagerbygninger for sine maskiner og redskaber.
De  

 skal rives ned.
Der blev eksproprieret i efteråret 1990. Anlægsgartneren  

 skulle være ude af sine bygninger april 1991. Men på det tidspunkt havde han  

 endnu ikke fået en godkendelse til at opføre sine nye bygninger længere  

 tilbage på samme grund. Århus Kommunes embedsmænd trak sagen i langdrag,  

 fordi de fandt det landskabeligt uheldigt (klos op ad en firesporet  

 hovedvej!!) at genopbygge på det pågældende sted. Århus Amtskommunes  

 bureaukrater var heller ikke hurtige.
Mange måneder efter, at manden skulle  

 have været ude af bygningerne, kom endelig tilladelsen til at genopbygge.
Og  

 så kunne han endelig bygge.
Det offentlige bureaukrati forsinkede en sag, som  

 var skabt af samme offentlige bureaukrati.
Anlægsgartneren var ved at miste  

 sin virksomhed og 23 arbejdspladser! Århus Stiftstidende 1. maj 1991.
9) En fabrikant har i 3 år kæmpet med Vejle Amtskommune på grund af by- og  

 landzonelovgivningen.
Han må ikke udvide en 800 kvm bygning med 75 kvm  

 tilbygning.
Det betyder, at produktionen ikke kan komme i gang. 150 kunder  

 venter på leverance for 20 mio. kr., og mindst 10 medarbejdere kan ikke  

 ansættes.
Mange års tovtrækkeri og enorme udgifter og tab gør, at fabrikanten  

 overvejer at flytte til Slesvig i Tyskland.
Jyllands-Posten 1991.
10) Salling A/S ønskede at lave et Domo-varehus i Viby om til et  

 lavprisvarehus. Århus Byråd sagde nej.
Efter dets vurdering kan Århus ikke  

 bære flere lavprisvarehuse.
FDB ønskede at bygge et OBS-lavprisvarehus på en  

 del af FDB-fabrikkernes grund i Viby.
Lige pludselig ville  

 varehusmodstanderne (bl.a.
Socialdemokratiet og SF) gerne give tilladelse.  

 Det er et eksempel på utilstedelig politisering og misbrug af byråds  

 plankompetence. Århus Stiftstidende 20. december 1990.
 11) Venstres Århus-formand udtaler: ». . . venstrefløjen benytter  

 enhver lejlighed til at forsinke sagsbehandlingen, når erhvervslivet tager  

 nye initiativer . . . Århus Byråd har vedtaget at skaffe 20.000 nye  

 arbejdspladser inden år 2000 . . . Det har ikke skortet på initiativer fra  

 erhvervslivet, men mange bliver bremset eller forsinket på grund af  

 langsommelig politisk sagsbehandling . . .«.
12) Esbjerg Kommune inddrog for 15 år siden en landmands jord til byzone.  

 Kommunen havde »planlagt«, at der skulle ske en voldsom udvikling i  

 området.
Udviklingen udeblev, og kommunen har derfor ikke købt jord af  

 landmanden til den højere byzonepris.
Men landmanden har i alle årene skullet  

 betale højere skat af jorden, »som jo er blevet mere værd?! . . .«.  

 Resultatet er, at landmanden over årene har betalt i alt 5 mio. kr. i ekstra  

 skat.
Nu kan han ikke længere tjene de mange penge til skattebetaling og må  

 opgive.
Jyllands-Posten den 12. juni 1991.
13) En støbeasfaltsvirksomhed ville flytte sit utidssvarende  

 produktionsanlæg ud fra Åbyhøj til et nyudlagt erhvervsområde i Hørning.
Selv  

 om virksomheden umiddelbart opfyldte alle de krav, der kunne stilles i  

 erhvervsområdet, skulle virksomheden alligevel søge om kap. 5-godkendelse i  

 amtet.
Her var miljøembedsmænd og et stort politisk flertal indstillet på en  

 hurtig og positiv behandling.
Men den kendsgerning, at der skulle søges om  

 godkendelse inden udflytningen, gjorde automatisk sagen til en brik i et  

 politisk spil.
SF stemte nemlig, som eneste parti, imod godkendelsen.
SF  

 indbragte sagen for amtsrådet.
SF ville slå politisk mønt af sagen, og dermed  

 blev den også trukket i langdrag.
Ingen virksomhed er formentlig interesseret  

 i politisk blæst og mistænkeliggørelse.
Virksomheden meddelte derfor blot de  

 offentlige myndigheder, at ansøgningen var trukket tilbage.
Man havde  

 samtidig købt en grund i et andet amt, hvor myndighederne var mere  

 velvillige.
Jnr. 8-76-1-715-5-89, Århus Amtsråd.
14) En landskabsarkitekt ønskede at indrette en tegnestue i et nedlagt  

 landbrug ved Blegind.
Der ville blive op til 10 ansatte.
Amtet afslog med den  

 begrundelse, at istandsættelsen vil være bekostelig og ændre  

 landbrugsbygningernes karakter.
Jnr. 8-70-21-3-715-4-89, Århus Amtsråd.
15) En borger ved Bøstrup søger om at indrette en mindre fliseproduktion i  

 en 84 kvm. stor garage, som er opført i 1983. Amtet ville ikke anerkende  

 bygningen som en »overflødiggjort landbrugsbygning« og afslog  

 ansøgningen.
I øvrigt også ud fra en vurdering af »de noget uordnede  

 forhold på ejendommen«.
Jnr. 8-70-21-3-717-1-90, Århus Amtsråd.
16) En garage i Malling var i 1987 godkendt opført på tinglyst vilkår -  

 vilkår om, at bygningen ikke måtte anvendes erhvervsmæssigt.
Derfor sagde  

 Århus Amt nej til, at ejeren måtte indrette garagen til et mindre  

 reparationsværksted.
Jnr. 8-70-21-2-751-87, Århus Amtsråd.
17) Et eksisterende stuehus på et nedlagt landbrug i Vrads ønskedes  

 indrettet til en mindre konsulentvirksomhed for økologisk landbrug, med lidt  

 kursusfaciliteter og overnatningsmulighed for 10 personer i værelser med  

 tekøkken.
Det ansøgte blev afslået, idet amtet anså de eksisterende bygninger  

 for passende under hensyn til areal og jordkvalitet, samt at det vil være  

 uheldigt af byudviklingsmæssige årsager.
Jnr. 8-70-21-2-749-1-90, Århus  

 Amtsråd.
18) Rønde Kommune ønskede at udlægge et areal i kommuneplanen til  

 kursuscenter.
Man havde et velegnet areal og jævnlige forespørgsler til dette  

 areal.
Men ingen ønskede at binde an med et omfattende projekt, når der ikke  

 var helt klare rammer for, hvad man må og ikke må på arealet. Århus Amtsråd  

 ville ikke give en rammetilladelse, som kommunen ønskede, men ønskede at  

 vurdere et konkret projekt.
Altså skakmat.
Efter længere bureaukratisk  

 tovtrækkeri bøjede Århus Amtskommune sig for kommunens pres og gav en  

 rammetilladelse, dog med en række tekniske krav som f.eks., at byggeprocenten  

 skulle være under 10, at der højst måtte bygges i to etager, at taget skulle  

 være tegltag, osv.
Jnr. 8-70-11-739-1-89, Århus Amtsråd.
Kommunalfuldmagt og -produktion Netop i efteråret 1991 arbejdes der fra flere sider på at få den såkaldte  

 kommunalfuldmagt opblødt, hvorved kommunerne får adgang til i større omfang  

 end i dag at indgå i halv- og heloffentlig produktions- og servicevirksomhed.
Der kan ikke advares nok imod en udvidelse af kommuners deltagelse i  

 privat virksomhed.
Allerede under de nugældende regler har kommuner i en lang  

 række tilfælde bevist, at de ikke magter at drive privat virksomhed.  

 Spørgsmålet er jo også: Hvad gør et »tilfældigt« sammensat byråd  

 til bedre erhvervsledere end bestyrelsen i et privat firma? Hidtil har spørgsmålet om, hvilke projekter kommuner kan deltage i uden at  

 overtræde kommunalfuldmagten, været forelagt til afgørelse i  

 Indenrigsministeriet.
Den nuværende indenrigsminister, Thor Pedersen (V), har  

 med forholdsvis hård hånd administreret kommunalfuldmagten - det skal  

 fortsætte.
Industriministerens forslag til lov om kommuners og amtskommuners  

 deltagelse i erhvervsudviklingsaktiviteter er derimod et skridt i den  

 forkerte retning.
Forslaget fra april 1991 har som sin største fejl, at  

 socialisterne gives medhold i, at kommunerne overhovedet skal deltage i  

 produktion.
Nok hedder det i forslaget, at aktiviteterne ikke må påføre  

 private virksomheder ubillig konkurrence og ikke må give enkelte virksomheder  

 en urimelig fortrinsstilling.
Det lyder flot, men det farlige er, at der igen  

 lægges op til en successiv vurdering.
Halv- og helrøde flertal i kommuner vil  

 således kunne tillade projekter ud fra deres subjektive vurdering.
Kommunernes Landsforening har bl.a. med en konference den 6. og 7. oktober  

 1991 gjort det helt klart, hvad den ønsker.
Kommunerne vil gerne have  

 mulighed for at deltage i flere projekter end i dag.
Kommunerne anvender  

 formuleringer som systemeksport, rådgivning og andre »bløde«  

 områder.
Det er ganske bevidst, eftersom de fleste ikke umiddelbart betragter  

 f.eks. lobbyvirksomhed i EF som egentlig produktion.
Imidlertid er den type arbejde også noget, private i dag varetager.
Når  

 kommuner stiller rådgivning gratis til rådighed, er der derfor tale om  

 aldeles urimelig konkurrence over for finansielle rådgivere m.v.
 Kommunernes Landsforening har i publikationen »Kommunal  

 erhvervspolitik, 1991« spurgt landets borgmestre, hvilke områder de  

 finder vigtige at medtage i erhvervsfremmearbejdet. 74 pct. vil støtte  

 eksisterende virksomheder. 71 pct. mener, at arealplanlægning er vigtig. 69  

 pct. mener, at den kommunale service skal være bedre. 61 pct. vil gøre  

 sagsbehandlingen bedre.
 Kun 22 pct. mener, at billigere erhvervsarealer og lavere takster og  

 afgifter vil kunne gavne erhvervsudviklingen.
 Der er med andre ord en afgrundsdyb kløft mellem de midler, som landets  

 borgmestre vil anvende, og de løsninger, som erhvervslivet har brug for.
Bladet Dansk Industri fra 15. april 1991 skrev: »Industrirådet  

 advarer imod at ændre kommunalfuldmagten.
Tarco Energi A/S tabte 38 mio. kr.  

 i 1988 og 5 mio. kr. i 1989. Tabene blev begge år dækket ved tilførsel af  

 kapital fra moderselskabet, det kommunalt ejede Tarco A/S.
Det henter hvert  

 år ny kapital hos kommunerne ved at konvertere udbytte til aktiekapital.
Det  

 er principielt forkert, at kommunalt ejede virksomheder engagerer sig i  

 forretningsmæssig produktion i konkurrence med private.« Bladet Dansk Industri fra 23. september 1991 skrev: »Kommuner skal  

 holde sig i skindet.
Industrirådet advarer kraftigt imod, at der gives adgang  

 for det offentlige til at tage kommercielle risici i forbindelse med  

 erhvervsprojekter.
Det gælder også de tanker, der har været om adgang til at  

 indskyde kapital i såkaldte udviklingsselskaber, der skal kunne deltage i  

 finansieringen af nye selskaber.
Vi ser en klar risiko for, at en række  

 private virksomheder, som arbejder med erhvervsservice, f.eks.  

 konsulentfirmaer, kan blive udsat for ubillig konkurrence fra skattebetalt  

 service.« En af de store fejl ved de halv- og helkommunale selskaber er, at det  

 bliver politikere og bureaukrater, som skal træffe beslutningerne, frem for  

 driftige private erhvervsfolk.
Det er for embedsmænd således, at tab ikke  

 berører deres egen indkomst - det er jo skatteyderne, som må dække tabene -  

 hvorimod en virksomhedsejer selv må betale alle tab og fejl.
Århus Stiftstidende beskriver den 15. maj 1991 et projekt, hvor kommunen  

 gav en person 200.000 kr. til at udvikle et særligt bord.
Det viser sig  

 imidlertid, at opfindelsen allerede var gjort.
På markedet har der i 6-7 år  

 været et sådant produkt.
Det vidste de kommunale embedsmænd bare ikke! Nu har  

 kommunen imidlertid placeret penge i projektet og vil derfor købe disse borde  

 fra sin »egen« produktion.
Det private alternativ får derved en  

 aldeles urimelig konkurrence.
Århus Stiftstidende beskriver den 18. december 1990, hvordan kommunen har  

 lånt 7,2 mio. kr. til en møbelfabrik.
Fabrikken skal beskæftige 40  

 bistandsklienter og lave møbelkomponenter.
Den kommunale embedsmand har nok  

 noteret sig, at det lokale erhvervsliv er imod den kommunale fabrik, men  

 mener, at samarbejdet med de private nok skal komme i gang! Embedsmændene har  

 nemlig kortlagt mulighederne.
 Igen et eksempel på, at erhvervsvirksomhed og -udvikling ikke planlægges,  

 men skabes.
Inden for de seneste år har der været alt for mange eksempler på, hvordan  

 disse kommunale engagementer har medført store tab for skatteyderne.
I flæng  

 kan nævnes: Naturgas Syd, DanVand og Bibliotekscentralen.
Lunderskovs borgmester, Bent Bechmann (KF), udtaler til bladet Dansk  

 Industri 8. april 1991: »Det (Naturgas Syd) er et skræmmende eksempel  

 på, hvordan udgifterne løber løbsk.
Og politikerne er meget dygtige til at  

 skjule fejl.
Man vil ikke lukke en tabgivende virksomhed.
Der vil altid være  

 nogle, der hævder, at der er tale om en god forretning.
Men en god forretning  

 kan kun defineres som en forretning, der giver overskud . . . For den  

 kommunale driftsform egner sig ganske enkelt ikke til at drive den form for  

 virksomhed.« Industrirådets Bent le Fevre udtaler i samme blad: »Det er i sidste  

 ende retten til at gå konkurs, der sikrer, at virksomhederne producerer de  

 varer, markedet vil betale for.
Man kan ikke forestille sig, at en kommune  

 eller et amt går konkurs.
Derfor bør kommuner og amter ikke forsøge sig med  

 alle hånde fantasifulde forsøg på at drive forretning for skatteborgernes  

 penge.
Derfor siger industrien nej tak til kommunale investeringer i det  

 private erhvervsliv.« Kommunale erhvervschefer m.v.
Kommunernes Landsforening oplyser i »Kommunal Erhvervspolitik,  

 1991«, at 60 pct. af kommunerne for skatteyderpenge har oprettet  

 erhvervschefafdelinger, konsulentordninger og andet offentligt bureaukrati  

 for at skaffe flere virksomheder til kommunen.
Halvdelen har erhvervsråd,  

 halvdelen bruger kommunens eget personale. Århus Kommune har endda åbnet et  

 lobbyistkontor i Bruxelles til »varetagelse« af  

 Århus-virksomhedernes interesser i forhold til EF.
Og på det seneste har  

 samme kommune også ansat 5 lobbyister i Skt.
Petersborg (Leningrad) i det  

 håb, at man derved kan skaffe århusianske firmaer flere ordrer til Rusland.
Sådan rådgivningsvirksomhed anses af mange som acceptabel i forhold til,  

 hvad kommuner bør indgå i af projekter.
Rådgivningen fra lobbyister m.v.  

 anses nemlig ikke for at være egentlig produktion.
Men man glemmer, at en  

 lang række revisionsvirksomheder, advokatvirksomheder m.fl. faktisk lever af  

 den type rådgivning.
Derfor er kommunalt engagement også på dette område med  

 til at lave konkurrenceforvridning.
 Hvis resultatet af disse initiativer blot er, at virksomhederne  

 »stjæles« fra andre kommuner, er samfundsgevinsten meget begrænset.  

 Oftest er det direkte udgiftsforøgende og udløser dermed højere skatter.
 Resterne af egnsudviklingslovene ophæves ud fra tilsvarende synspunkter.
Vil en kommune søge at konkurrere med andre kommuner om virksomhederne,  

 skal det være på lavere skattetryk, mindre papirnusseri, mere erhvervsfrihed,  

 færre restriktioner osv.
Derved opnås, at nye virksomheder startes, og ikke  

 blot, at man flytter rundt på eksisterende virksomheder.
Nyetablering skal  

 ikke ske ved offentlige tilskud.
Jyllands-Posten skrev den 2. maj 1991 følgende: »Der er millioner at  

 spare, hvis virksomheder nøje undersøger prisniveauet i de enkelte kommuner.  

 Årsagen er, at der er stor forskel både på etableringsudgifter og på årlige  

 driftsomkostninger fra kommune til kommune.
En entreprenør kan spare ikke  

 mindre end ca. 4,5 mio. kr., hvis han starter forretning i Skovbo Kommune i  

 stedet for Roskilde.« Der er således nok af muligheder for, at kommunerne kan anvende nedsatte  

 takster som lokkemidler - frem for kommunale erhvervschefer og andet  

 pengespild - for nye virksomheder.
Hvis brancheorganisationer, laug, handelsstandsforeninger eller lignende  

 ønsker at lave erhvervschefordninger til vejledning og andre formål, er de  

 selvfølgelig velkomne til at gøre det, uden offentlige tilskud.
Vil de have  

 det offentlige med, må de selv forudbetale alle hermed forbundne udgifter.
Forskning og teknologifremme Det offentlige skal ikke foretage nogen form for teknologivurdering.
Den  

 viden, vi har i dag, er langtfra absolut.
Lige så vel som vores viden ikke  

 var absolut for 50 år siden.
Det er derfor en uforskammethed over for vore  

 efterkommere, at vi med dagens viden forbyder ting, der kan være af enorm  

 betydning for fremtidens generationer.
Havde der været teknologivurdering på den tid, hvor hjulet blev opfundet,  

 så havde datidens »sagkundskab« sikkert berettet om, hvilke ulykker  

 hjulet ville bringe op gennem årene.
Og man havde måske forbudt en  

 videreudvikling af denne vigtige opfindelse.
Ting, der opfindes i dag, og som »dommedagsprofeter« udnævner  

 til at være skadelige, kan vise sig at være af afgørende betydning for hele  

 menneskeheden.
Måske ikke som endeprodukt, men som udviklingstrin.
Det nok mest omdiskuterede emne i dag er genteknologien.
Såkaldte lærde og  

 Etisk Råd-folk skaber frygt og utryghed hos folk ved at udmale skrækbilleder  

 om produktion af kunstige mennesker osv.
De samme personer ville sikkert have  

 forbudt penicillinen ved dens opfindelse.
Alle produkter kan misbruges.
Blot fordi fly kan bruges i krig, er der jo  

 ingen grund til at total forbyde brugen af dette vigtige transportmiddel.
Genteknologien kan vise sig at være redskabet til at sikre større  

 fødevareproduktion til gavn for hele Jorden, og det kan vise sig at være  

 redskabet til fremstilling af medicin, der kan helbrede kræft, AIDS og andre  

 frygtelige sygdomme.
Vi skal ikke restriktionsbesværliggøre disse  

 nyttevirkninger af genteknologien, blot fordi der er en teoretisk mulighed  

 for skadelige bivirkninger.
Noget ganske tilsvarende gælder for hormonkød,  

 bestrålede madvarer osv.
Enhver virksomhed eller person skal have frihed til at foretage udvikling  

 eller opfindelse af nye produkter, når dette ikke sker til væsentlig gene for  

 andre.
Om produktet så kan sælges, afgøres ved verdens mest effektive  

 afstemning: kundernes køb eller ikke-køb.
Under overskriften »Svært at  

 forbyde bestrålet mad« skrev Jyllands-Posten den 26. oktober 1991:  

 »Hvis varerne er mærket rigtigt, og hvis bestrålingen i øvrigt er sket  

 efter forskrifterne, vil et land få meget vanskeligt ved at forhindre import  

 af bestrålede varer.
Det vil i stedet blive op til forbrugeren at træffe  

 valget. . . Verdenssundhedsorganisationen, WHO, har godkendt bestråling som  

 værende fuldstændig uskadelig . . .«.
Skatteyderbetalt forskning koncentreres om de steder, hvor den gør  

 umiddelbar samfundsnytte, og ophører derfor bl.a. på humanistiske og  

 finkulturelle områder.
Forskning på offentlige institutioner skal være  

 anvendelsesorienteret.
Det sker bedst gennem kontraktforskning.
Den gør  

 umiddelbar nytte.
Og forskermiljøet har gavn af at blive konfronteret med  

 virkelighedens problemer.
Alt for megen forskning foregår for forskerens egen  

 forfængeligheds skyld.
Doktorafhandlinger er ofte mere dirigerede af ønsket  

 om doktortitlen end af ønsket om at gøre videnskabeligt anvendelige  

 fremskridt.
 Der skal kun i begrænset omfang anvendes offentlige midler til forskning.  

 Disse midler anvendes bedst til at sikre Danmark andel og deltagelse i den  

 internationale forskning og til, at danske forskere følger med i  

 internationale publikationer.
Den væsentligste forskning skal foregå i virksomhederne eller  

 sammenslutninger af disse, i forskningskarteller eller i andre former for  

 samarbejde.
Denne forskning stimuleres bedst ved, at virksomhederne opnår  

 frihed.
Udbetaling af offentlige tilskud giver ikke i sig selv øget  

 forskning.
Ofte giver det sig blot udslag i skødesløs omgang med de tildelte  

 midler.
 Interessen for at forske og udvikle nye produkter er til stede overalt.  

 Men det kræver overskud i virksomhederne, hvis projekterne skal realiseres.  

 Har en virksomhed vigende afkast, bliver det alt for tit forskningspengene,  

 der holder for, når stormen skal rides af.
Nedsatte skatter for virksomhederne og medarbejderne har dobbelt effekt.  

 Virksomhederne får overskud til at betale forskning, og den nedsatte  

 indkomstskat gør forskerne billigere i bruttoløn.
Indtil alle indkomstskatter  

 (også selskabsskatten) er helt væk, er forbedrede afskrivningsregler for  

 forskning og nyudvikling at foretrække frem for de konkurrenceødelæggende  

 tilskud.
Ordningen med 125 pct. afskrivning af investeringer i udenlandske  

 forskningsprojekter skal udvides til også at omfatte indenlandske  

 investeringer.
De mange tilskudsordninger har meget lidt brugbart afkom.
De penge, en  

 virksomhed modtager til teknologifremme, forsvinder nemlig ofte i  

 administration, sløsethed og fejlprojekter.
Børsen skrev den 9. april 1991:  

 »Den danske virksomhed Computer Resources International (CRI) har  

 modtaget over 150 mio. kr. i støtte fra EF-kassen.
Det svarer til 30 pct. af  

 alle ESPRIT-midler til danske virksomheder.
CRI har deltaget i ikke mindre  

 end 20 projekter.
Men resultatet står ikke mål med støtten . . . Ifølge  

 EF-Kommissionens oplysninger har virksomheden tilsyneladende kun præsteret  

 eet eneste produkt i løbet af seks år . . . Og dette projekt har aldrig  

 modtaget teknologipenge.« Teknologifremme foregår bedst og mest rationelt ved, at virksomhederne i  

 den frie konkurrence stimuleres til at lave nye produkter eller  

 produktionsmetoder.
De milliardbeløb, der udbetales i teknologifremme, giver  

 automatisk konkurrenceforvridning.
Den, som ikke modtager tilskud, er også  

 med til, gennem højere skatter, at betale for konkurrentens  

 tilskudsprojekter.
 Den bedste form for teknologifremme, som Folketinget kan foretage, er  

 derfor at afvikle alle de love, bekendtgørelser og forordninger, som  

 forhindrer en driftig iværksætter i at komme i gang med den ide, han har  

 fået.
Folketinget har i alt for mange år set det som sin opgave at lægge  

 hindringer i vejen for den frie markedsøkonomi.
Forbrugerrådet,  

 Konkurrencerådet (Monopoltilsynet), Det Etiske Råd, Finanstilsynet, Erhvervs-  

 og Selskabsstyrelsen, Teknologirådet, Eksportkreditrådet,  

 Forbrugerombudsmanden, Ligestillingsrådet og et hav af andre tilfredsstiller  

 blot kontrolsyge politikere, som bruger disse organer til at skjule sig bag,  

 når politikerne selv udsættes for kritik.
Derfor skal disse foretagender  

 fratages enhver skatteyderfinansiering og enhver statslig magtbeføjelse.
Et frit marked behøver ikke offentlig indblanding.
Producent og kunde vil  

 i fælles interesse finde sammen og udveksle den bedste vare til den rigtige  

 pris.
Specielt Monopoltilsynet har totalt udlevet sin opgave.
I EF's indre  

 marked med fri varebevægelighed vil et monopoltilsyn ikke længere have nogen  

 opgave.
At regeringen så stort set blot har ændret logo på brevpapir og  

 kalder det et konkurrenceråd, viser, at de svage politikere ikke vil give  

 forbrugerne og producenterne frihed.
Fri konkurrence betyder, at man som fri forbruger også kan foretage  

 fejlkøb.
Det skal man have lov til uden offentlig, vatindpakket beskyttelse.  

 Fri konkurrence kan medføre, at en producent opnår monopolstatus.
Denne  

 status kan kun opretholdes, hvis forbrugerne er tilfredse med varernes  

 kvalitet og pris eller staten blander sig.
Hvis prisen bliver for høj eller  

 kvaliteten for dårlig på det frie marked, vil der være et marked for en  

 konkurrent, og monopolet er brudt.
International handel For velfærd og velstand i det råstoffattige, lille, nordligt beliggende  

 Danmark er fri samhandel med andre lande af aldeles afgørende betydning.
I de  

 sidste 30 år er der opstået en anden og meget ubehagelig grund til, at vi  

 skal øge vores internationale handel: Vi har lånt penge til overforbrug.  

 Disse lån med rentes rente må tilbagebetales ved øget dansk eksport af varer  

 og tjenesteydelser.
Heldigvis er vor tids verden en verden med udstrakt frihandel over åbne  

 grænser og med gode transportmuligheder.
Her kan man virkelig opnå belønning  

 for udviste dygtige initiativer og flittig arbejdsomhed.
Bedst for alle bliver det, når hver region koncentrerer sig om det, den er  

 bedst til.
Det vil altså for et land med få promiller af befolkningen i den  

 materielt rige del af verden betyde, at vi skal koncentrere vor produktion om  

 de varer, hvor de bedste priser kan opnås.
Valutakurser og renteniveau Af hensyn til stabiliteten og dispositionsmuligheden i udenrigs- og  

 handelsvirksomheder skal Folketinget arbejde for så faste valutakurser som  

 muligt.
Det danske medlemskab af EMS'en er derfor godt og bør udbygges - især  

 ved, at flere OECD-lande også kommer med i valutasamarbejdet; derved sikres  

 vore eksportvirksomheder, at de flest mulige kunder har stabile valutakurser.
Over en noget længere periode vil kronens værdi afhænge af, hvor god en  

 økonomisk politik Folketinget fører til sikring af, at kronen har høj  

 købekraft.
Det opnås ved, at landets produktionsressourcer bruges effektivt.
Fremskridtspartiet er ikke tilhænger af, at kronen skal udskiftes med  

 ECU'en.
ECU'en må gerne indføres som en 13., hård valuta, der så på det frie  

 marked må tilkæmpe sig en markedsandel.
Tvang er aldrig godt, ej heller i  

 forholdet til valg af mønt.
Renteniveauet i Danmark har i årtier ligget over vore konkurrenters.
Det  

 har betydet, at danske virksomheder har haft langt ringere  

 finansieringsvilkår end konkurrenterne.
Herunder er vist, hvorledes den  

 danske rente har udviklet sig siden 1977.
Effektiv udlånsrente i pengeinstitutterne, gennemsnit kassekredit Kilde: Danmarks Statistik Det danske ambitionsniveau for renten har  

 gennem mange år været alt for lavt.
Ambitionen har været, at vi tilnærmede os  

 den tyske rente.
Det er nu sket, fortrinsvis fordi den tyske rente er steget! Berlingske Tidende skrev den 19. oktober 1991: »Efter flere års  

 gradvis indsnævring har Danmark nu den samme rente som Tyskland«.  

 Finansministeren viser derefter for første gang et større ambitionsniveau end  

 tidligere, idet han siger: »Hvis vi fastholder den stramme økonomiske  

 politik, vil vi kunne få en rente, der er lavere end den tyske«.  

 Alligevel må det konstateres: »Lav inflation og lav vækst betyder  

 fortsat - selv om renten nu er på tysk niveau - at det er dyrt at låne penge  

 i Danmark«.
Det er overordentlig vigtigt for danske virksomheder, at de kommende års  

 gigantinvesteringer - til fjernelse af arbejdsløsheden - kan ske til en  

 rente, der er lavere end den nuværende.
Meget må derfor gøres for at få  

 renten længere ned.
Eksportfremme I forsøget på at skabe flere kunder ude i verden til danske produkter  

 gives statstilskud til produktionen herhjemme og til projekter i udlandet.
Begge dele er fejlinvesteringer.
De virksomheder i Danmark, som skal øge  

 deres eksport, skal ikke konkurrere på evnen til at opnå statstilskud, men på  

 produktets ægte pris og kvalitet.
Mange mener, at vi skal fortsætte med at  

 give tilskud til eksporten, så længe andre lande giver tilskud.
Dertil er kun  

 at sige, at hvis andre landes skatteborgere er parate til at  

 »forære« f.eks. danske forbrugere billige varer, skal vi tage imod  

 dem og så koncentrere vores produktion og eksport om de områder, hvor vi er  

 de bedste og billigste - uden tilskud.
På landbrugsområdet opnås skatteyderstøtte bl.a. via de mange  

 EF-ordninger.
Disse har utvivlsomt haft en vis værdi.
Det mest positive, der  

 er sket for det hårdt trængte danske landbrug i de sidste 15 år, er nemlig,  

 at vi i f.eks.
Japan og USA har kunnet opbygge markeder for salg af højt  

 specialiserede produkter.
For så vidt angår salg på EF's hjemmemarked må  

 Danmark se at få størst mulig andel af de multimilliarder, som hvert forår er  

 på EF-gavebordet, og som kan erhverves, uden at det koster ekstra bidrag fra  

 danske skatteydere.
Den danske stat giver også tilskud til kampagner for  

 danske produkter i udlandet.
Disse fremstød er uden værdi.
Erhvervs-Bladet  

 skrev den 28. januar 1991: »Denmark in Britain, der med et budget på 37  

 mio. kr. blev gennemført i Storbritannien i perioden april 1989 til september  

 1990, ligner foreløbig en eklatant fiasko.
I de første ni måneder af  

 kampagnens sidste år - 1990 - er den danske eksport til Storbritannien faldet  

 med godt 4 pct. i faste priser.
Og det på et tidspunkt, hvor den britiske  

 import generelt er steget med 9 pct.« Berlingske Erhverv skrev den 17. februar 1990: »Pengene er smidt ud i  

 den blå luft af skrivebordsstrategier, mener industrien.  

 »Embedsmandsløsninger hviler på den forældede og akommercielle  

 forestilling, at det gavner industrien at forsøge at styrke den danske  

 identitet på eksportmarkederne«, hedder det fra Industrirådet'.
Når forbrugerne i udlandet skal overbevises om at købe en vare fremstillet  

 i Danmark, så skal det være varens kvalitet og pris, som overbeviser kunden,  

 og ikke at varen er dansk fremstillet.
Når Ford, Audi eller Mercedes forsøger  

 at sælge biler i Danmark, er det på navnet og kvaliteten og ikke på, at de er  

 fremstillet i Tyskland.
Lego, B&O, Bruel & Kjær, Novo og Anthon Berg  

 sælger deres produkter på navnet og kvaliteten.
Udenrigstjenesten og alle andre offentlige myndigheder skal holde op med  

 at bruge skatteyderpenge på at påvirke ulande og andre udlande til at købe  

 dansk.
Vil dele af erhvervslivet gerne have offentlig bistand på  

 eksportmarkederne, må de pågældende selv forudbetale de dermed forbundne  

 udgifter.
Fri dansk eksport Danske virksomheder skal have frihed til at sælge til alle lande.
Embargo  

 mod Sydafrika, Argentina eller Sovjet er kun med til at ødelægge gavnlig  

 dansk eksport.
Danmark skal ikke føre udenrigspolitik ved at udnævne nogle  

 landes regimer til »handelsuegnede«.
Hvis vi skal begrænse os til  

 kun at handle med de lande, hvis styreform vi kan rose, er der ikke mange  

 samhandelspartnere.
 Dertil kommer, at fri handel er det bedste middel til opnåelse af en fri  

 fredelig verden, »man bomber jo ikke sine kunder«! Handelens veje  

 er fredens veje.
Danmark skal ikke være verdens dommer.
Vi har ikke saglig basis for at  

 fordømme eller forherlige andre landes politik.
Det fører frem til, at  

 Danmark ikke har behov for alle de kostbare ambassader og konsulater i  

 alverdens lande.
Dansk udenlandsk repræsentation skal derfor privatiseres på  

 nær den i EF's hovedstad, Bruxelles.
Danske virksomheder har stor brug for en andel i den nyeste internationale  

 forskning.
Derfor skal Folketinget afholde sig fra at begrænse danske  

 virksomheders medvirken i udenlandske projekter, som det f.eks. skete i  

 tilfældet med det amerikanske S.D.I.-projekt.
Danske virksomheder blev da  

 forhindret i at høste gavn af den nyeste forskning ved forbud mod deltagelse.
Det nuværende forbud mod at eksportere våben eller dele deraf er absurd.
I  

 stedet burde f.eks. vore værfter have haft lov til at bygge kvalitetsskibe  

 til andre landes flåder.
Danske virksomheder er dygtige på to væsentlige våbenområder, maritime  

 våben og elektronikdele til våben.
At forbyde eksport af disse produkter  

 betyder blot, at konkurrenter i udlandet får ordrerne.
Det danske  

 våbeneksportforbud giver desværre ikke færre krige.
Det giver sig kun udslag  

 i manglende dansk eksport.
Fri dansk import Folketinget skal ikke afgøre, hvilke lande og hvilke produkter den danske  

 forbruger skal have adgang til.
Vi generer os selv ganske tåbeligt, når vi  

 forbyder import af sydafrikanske kul.
De er miljøvenlige, billige og af meget  

 høj brændværdi. Ønsket om fri handel betyder også, at vi skal afholde os fra  

 boykot af andre lande, når det gælder import fra disse.
Mange kræfter bruges på køb dansk-kampagner i Danmark.
Den danske  

 forbruger skal frit købe den efter hans mening bedste vare til den bedste  

 pris.
At staten begunstiger danske produkter, blot fordi de er danske, betyder i  

 sin yderste konsekvens, at de danske producenter (for en stakket tid) kan  

 løsrive sig fra realiteternes beske verden og forsumpe på sovepuden, hvorfra  

 de for en kort tid kan levere stadig dårligere varer til bestandig mere  

 skyhøje priser.
Det fornuftige produktvalg, som alle foretager hver dag i  

 grossist- og detailhandeler, må ikke ødelægges af fejlplaceret  

 nationalfølelse.
Folketingsflertallet prædiker dagligt, at vi skal begrænse importen af  

 forbrugsgoder.
De bruger betalingsbalancen som hovedargument.
Fakta er, at  

 det ikke er den danske forbruger, men folketingsflertallet, som har ødelagt  

 betalingsbalancen.
De hidtidige underskud skyldes de store rentebetalinger og  

 det alt for store offentlige forbrug.
Import af biler, radioer eller ananas  

 skal være frit og uden offentlig indblanding.
Vi forfærdes bestemt ikke over, at nogle vil bruge deres penge til at købe  

 japanske kameraer, tyske biler og franske vine.
Det skal folk da være  

 velkomne til.
Fremskridtspartiets grundide er netop, at hver enkelt selv kan  

 disponere over langt flere af sine egne penge end nu.
Hvis der for lønnen  

 købes udenlandske produkter, efterspørges der ikke danske.
Derfor må disse  

 danske varer sælges udenlands og indbringe valutaindtjening.
Mekanismen i erhvervslivet er, at firmaerne ikke kan udbetale større  

 lønninger, end at de kan sælge deres varer til rentable priser.
Konkurrencen  

 i udlandet vil blive langt lettere, når indkomstskatten nedsættes.
Statslige aktieselskaber og offentlige investeringer En del af efterårets debat er kommet til at dreje sig om muligheden for  

 at anvende øgede offentlige investeringer og oprettelsen af statslige  

 aktieselskaber som middel til reduktion af ledigheden.
Det vil i givet fald  

 være en blindgyde.
 Trafikminister Kaj Ikast (KF) åbnede ballet ved i en kronik i  

 Jyllands-Posten den 30. august 1991 at beskrive muligheden for, at staten,  

 eventuelt i samarbejde med amtskommunerne, laver et fælles aktieselskab -  

 Danske Veje (Danveje A/S). Selskabet skal derefter stå for udbygning og  

 vedligeholdelse af det overordnede vejnet.
Ideen er imidlertid ikke ny.
Dansk Olie og Naturgas A/S og A/S  

 Storebæltsforbindelsen er 100 pct. statsligt ejede aktieselskaber.  

 Aktieselskaberne har så med statslig kaution lånt samtlige penge til bygning  

 af naturgasnet og bæltforbindelse.
Ved vedtagelsen af en broforbindelse over  

 Øresund bruger regeringen så den »elegante« fremgangsmåde, at  

 aktierne fra A/S Storebælt bliver indskudt i Øresundsselskabet.
Det nye  

 selskab vil igen med statslig kaution låne samtlige penge til projektet.
Der  

 argumenteres livligt for, at disse selskaber ikke er statsprojekter.  

 Imidlertid er kendsgerningen den, at det under alle omstændigheder er  

 skatteyderne, der bærer omkostningerne ved, at staten har det beskrevne  

 engagement.
De statslige aktieselskaber har også den ulempe, at der ikke  

 længere er bevillingskontrol med selskabets dispositioner - ud over  

 aktieselskabslovgivningen.
Hverken Finansudvalg, Rigsrevisionen eller  

 statsrevisorerne har indsigt i projektøkonomien.
Modellen med de statslige aktieselskaber tænkes ikke kun anvendt ved de to  

 nævnte broprojekter og til Danveje A/S.
Også projektet vedrørende Københavns  

 Havn vil ske i et statsligt aktieselskab.
Ørestaden ønsker man derimod organiseret som et interessentskab.
I  

 publikationen »Oplæg om vækst og beskæftigelse i 90'erne« - udgivet  

 af regeringen i forbindelse med en konference den 10. september 1991 - tales  

 der i afsnit 2.1. om fremrykning af vækstfremmende offentlige investeringer.  

 Regeringen nævner 9 forskellige projekter, som man ønsker at prioritere.  

 Fælles for projekterne er, at regeringen er fastlåst i den overbevisning, at  

 det er staten, der skal forestå projekterne.
Fremskridtspartiet er tilhænger  

 af investeringer, mange investeringer, men private investeringer.
En stat,  

 hvis samlede gæld i 1992 vil runde 560 mia. kr., er totalt insolvent og  

 økonomisk ude af stand til at indgå nyinvesteringer på betryggende vis.  

 Derfor må regeringens investeringsideer afvises.
Virksomhedernes størrelse og organisationsform Politikere skal blande sig uden om, hvorvidt den enkelte foretrækker at  

 drive virksomhed i den ene eller anden organisationsform.
De skal også være  

 neutrale over for, om virksomhederne er små, mellemstore eller gigantiske.
Multinationale virksomheder fremdrages som skræmmedyr af socialisterne i  

 deres puritanske had til kapitalkoncentrationer og profit.
Det er  

 uberettiget.
Efter hele deres struktur er disse selskaber trækdyr for  

 velstandsudviklingen.
For hele levestandardfremgangen har deres  

 masseproduktion og store forskningsafdelinger været socialt velsignende.
Ikke  

 alle ledere er gode ledere, men en eller anden skal jo bestemme, hvad der  

 skal ske i Philips, General Motors, ØK og i de andre store selskaber.
Man  

 skal være umådelig verdensfjern for at tro på, at en regeringskommission af  

 embedsmænd bedre kan afgøre dette end kaptajner af Mærsk McKinney  

 Møller-støbningen.
Fremskridtspartiet bekæmper derfor forslag om at genere de multinationale  

 selskaber.
Rent faktisk begunstiges de store firmaer betydeligt af  

 lovreguleringer.
Mindre virksomheder tynges jo forholdsmæssigt mange gange så  

 hårdt af bureaukratikrav om skrivebordspapirartisterier og har sværere ved at  

 finde ud af og hensigtsmæssigt udnytte de indviklede erhvervsstøtteordninger  

 eller smutte uden om de handelshindringer, som staten opstiller.
Bliver vi  

 dette uvæsen kvit, vil smådriftsfordelene på mange områder være så  

 betydelige, at titusinder af danske virksomheder vil trives fremragende ved  

 siden af og i samspil med giganterne.
Erhvervszoner - 90'ernes løsning »Det er ikke blot virksomhederne, der er ude i international  

 konkurrence.
Politikerne er det også.
Danske politikere må konkurrere med  

 andre landes politikere om at skabe et erhvervsklima, der kan fastholde og  

 tiltrække virksomheder og kvalificeret arbejdskraft.
Det danske erhvervsklima  

 skal ikke være lige så godt som andre steder i EF.
Det skal være bedre, hvis  

 vi skal tiltrække ny aktivitet.« Således skrev Bent J. le Fevre i  

 forordet til Industrirådets pjece »Vejen til et konkurrencedygtigt  

 Danmark, september 1991«.
Fremskridtspartiet er aldeles enig i ovenstående udsagn.
Nærværende  

 forslag er derfor også et udtryk for et af Fremskridtspartiets bud på,  

 hvordan dansk erhvervsliv opnår bedre konkurrenceforhold end konkurrenterne.  

 I det foregående hovedafsnit er beskrevet en række problemstillinger og  

 løsningsmuligheder, der vedrører det samlede danske samfund.  

 Fremskridtspartiet har gennem mange års utrætteligt politisk arbejde søgt at  

 få flertal for de gode initiativer.
Det er desværre endnu ikke lykkedes.  

 Nærværende forslag går derfor ud på - i form af en forsøgsordning - at udpege  

 en række erhvervszoner, hvori der gennemføres en række nye initiativer.
Ideen med erhvervszoner er ikke ny, og den er ikke Fremskridtspartiets.  

 Der har i udlandet været Erhvervszoner lige siden 1958. Der er derfor tale om  

 et velfungerende, internationalt afprøvet system.
Alle steder har resultatet  

 været etablering af mange tusinde nye virksomheder og millioner af  

 arbejdspladser.
I 1958 oplevede den irske by Shannon en krise.
Ud af en arbejdsstyrke på  

 2.000 mistede 300 deres arbejde som følge af lukning af en større virksomhed.  

 Byen ønskede derfor at tiltrække nye, særlig amerikanske, virksomheder for at  

 skabe nye arbejdspladser.
Byrådet indstillede, at området blev udlagt til skattefri zone.
Regeringen  

 gav tilladelse.
Dertil kom en garanti fra alle myndigheder om, at alle  

 ansøgninger ville blive besvaret inden for 24 timer.
Dermed var det 20.  

 århundredes første industrizone etableret under navnet Shannon Free Zone. 27  

 år efter var der i området etableret 23.000 job. 100 udenlandske virksomheder  

 var blevet etableret inden for zonen.
De fordeler sig med halvdelen inden for  

 industri og halvdelen inden for handel.
Der beskæftiges ca. 5.000 personer i  

 selve zonen.
I byen Limerick og byen Shannon er der etableret yderligere  

 5.000 job som følge af zonen.
Der produceres/omsættes for ca. 400 mio. irske  

 pund i zonen.
Midwesternregionen har oplevet, at yderligere ca. 10.000 nye  

 job er blevet etableret i nye udenlandske virksomheder som følge af afledt  

 effekt fra zonen.
Zonen har betydet, at 300 irske arbejdere har etableret  

 egen virksomhed uden for zonen.
Deres virksomheder beskæftiger i alt 3.000  

 personer.
Rådgivningsfirmaet Institutum Europaeum, Bruxelles, med direktør Michael  

 van Notten i spidsen, er nok det mest succesfulde europæiske firma, når det  

 gælder rådgivning og hjælp til etablering af erhvervszoner.
Firmaet har  

 medvirket til etablering af ikke mindre end 226 zoner i 39 lande med over 1  

 mio. beskæftigede.
Også det amerikanske rådgivningsfirma International Parks  

 Inc., Arizona, har haft travlt.
Det er blevet til 37 zoner i 20 forskellige  

 lande.
Den mest kendte er Flagstaffzonen i Arizona, USA.
I EF er der industrizoner i Irland, Storbritannien, Belgien, Grækenland og  

 Spanien.
Dertil kommer at Frankrig, Belgien og Luxembourg arbejder med  

 etablering af meget store multinationale frizoner.
 Storbritannien har hele 24 zoner (enterprise zones) og 6 frihavne  

 (freeports).
Erfaringen fra den engelske Corby Enterprise Zone er, at der på bare 5 år  

 blev etableret 5.000 job ved etablering af 200 små virksomheder.
Situationen  

 var den, at en stor stålvirksomhed lukkede og området fik 40 pct.  

 arbejdsløshed.
Den typiske kandidat til at få en zone er en by med een meget stor  

 virksomhed (skibsværft, stålværk, minedrift osv.), der går konkurs og sender  

 hundreder eller tusinder af arbejdere på gaden.
Mange steder er  

 arbejdsløsheden »overnight« steget med f.eks. 30 pct.
Byen eller  

 kommunen er blevet lammet af arbejdsløsheden, og drastiske initiativer har  

 derfor været nødvendige.
Selv i Rusland er der planer om etablering af en økonomisk frizone. Århus  

 Stiftstidende skrev den 15. juni 1991: ». . . Skt.
Petersborg bliver  

 efter al sandsynlighed økonomisk frizone.
En aftale om en sådan speciel  

 status er faktisk allerede underskrevet af bystyret og regeringen i Rusland .  

 . . Udenlandske investorer vil blive lokket med bl.a. gunstige skattevilkår.  

 . .« Fælles for de mange industrizoner, industriparker, afgiftszoner, og hvad  

 de i øvrigt kaldes, er, at der inden for et geografisk areal er blevet givet  

 særlige begunstigelser til nyetablerede virksomheder.
Begunstigelserne er  

 ikke i form af tilskud, men i form af fritagelse for afgifter og skatter samt  

 særlig hurtig offentlig godkendelsesprocedure.
Den typiske frizone i udlandet  

 har karakter af at være et område udlagt til industri.
Myndighederne kan  

 derfor med få dages varsel give godkendelse til etablering.
Virksomhederne  

 har en meget høj frihedsgrad i forhold til produktion, udvidelse, produktvalg  

 osv.
Som ekstra gulerod er der så også lavere skat eller skattefrihed for  

 virksomhederne i zonen.
Skattefriheden kan være åremålsbestemt, afgrænset til  

 særlige afskrivninger eller lignende begunstigelser.
Det er vigtigt at  

 fastslå, at der ikke er tale om tilskud til virksomhederne.
Altid frihed,  

 frihed for skat og frihed til erhverv.
Finansielle konsekvenser Indførelsen af erhvervszoner adskiller sig fra andre politiske forsøg på  

 at nedbringe ledigheden og andre politiske indgreb på flere væsentlige  

 områder.
For det første er der ikke tale om øgede offentlige udgifter.
Der er tale  

 om færre offentlige indtægter.
Det er værd at bemærke, at hver gang det  

 offentlige betaler tilskud til erhvervslivet, betyder det, at der i  

 gennemsnit skal opkræves tilsvarende beløb plus 30 pct. fra andre  

 skatteydere, eftersom det koster at administrere pengestrømmen.
Færre indtægter koster derimod alene det reducerede provenu og ikke et  

 »velfærdsøkonomisk tab«.
Denne mekanisme er velargumenteret  

 beskrevet i Skattepolitisk Redegørelse fra maj 1990.
For det andet vil etableringen af erhvervszoner give sig udslag i  

 etableringen af mange nye arbejdspladser.
Derved sparer det offentlige  

 udgifter til dagpenge og bistandshjælp, ligesom der opnås større skatte- og  

 afgiftsindtægter til det offentlige.
For det tredje er der nøje parallelitet mellem det provenu, det offentlige  

 mister som følge af mange virksomheder, der benytter erhvervszonetilbudet, og  

 det provenu, det offentlige opnår gennem sparede udgifter og øgede skatter og  

 afgifter.
Jo flere nye virksomheder - jo flere arbejdspladser.
Der er med  

 andre ord ingen ubehagelige overraskelser i dette forslags økonomiske  

 virkninger.
De erhvervszoner, der er etableret i andre lande, har alle opnået en  

 betydelig tilgang af udenlandske virksomheder.
Muligheden for at kunne starte  

 en virksomhed med mindre eller slet ingen skattekrav er tillokkende for alle  

 investorer, danske som udenlandske.
Forslagsstillerne er derfor ikke et  

 øjeblik i tvivl om, at en indførelse af erhvervszoner i Danmark vil betyde en  

 betydelig interesse fra udlandet - og nyetablering her i landet.
Spørgsmålet  

 er jo, om f.eks.
Nissanbilfabrikken fra Japan havde valgt Danmark frem for  

 England ved etableringen af deres europæiske samlefabrik først i 80'erne.
Anslår vi forsigtigt, at f.eks. 5 erhvervszoner vil give 25.000 nye  

 arbejdspladser på 5 år, giver det en betydelig besparelse på de offentlige  

 budgetter.
Sparede dagpenge eller bistandshjælp vil akkumulerende over de fem  

 år nå op på en årsværdi det femte år svarende til en besparelse på mindst 2,5  

 mia. kr.
Det betyder, at alene denne besparelse giver budgetplads til at  

 sænke skatter og afgifter med 500 mio. kr. i den enkelte erhvervszone! I tilgift kommer der så yderligere skatte- og afgiftsindtægter fra de  

 25.000 personer, der går fra offentlig hjælp til beskæftigelse og  

 egenindtjening.
Omfanget af denne offentlige budgetforbedring er svært at  

 anslå.
Men at der er tale om en positiv effekt, er der ingen tvivl om.
Regeringen taler meget om begrebet krone til krone-finansiering.
Det  

 betyder, at man ikke vil give f.eks. en skattelettelse, medmindre der er fuld  

 dækning i form af offentlige besparelser (eller oftere nye indtægter). Dette  

 princip er selvfølgelig prisværdigt i det omfang, der er politisk mod og  

 flertal bag offentlige besparelser.
Er der ikke det, betyder en ultimativ  

 krone til krone-holdning, at alt går i stå.
Dette forslag lægger ikke op til at gennemføre kamikazeændringer i den  

 offentlige økonomi.
Forslaget lægger op til, at man dels erkender  

 sammenhængen i bedre forhold for erhvervslivet og reducerede dagpengeudgifter  

 og dels tager et politisk hop ud af den onde cirkel, som økonomien i  

 øjeblikket befinder sig i.
Den onde cirkel er udgifter til ledige, højere  

 skatter, flere ledige, flere udgifter til ledige . . . osv.
Forslagsstillerne har ikke en stor centraladministration til deres  

 rådighed, hvorfor en række af de konsekvensberegninger, der skal gennemføres,  

 må være en del af udvalgsarbejdet med forslaget.
Det er dog vigtigt at  

 fastslå allerede her, at forslaget kan anvendes/gennemføres under forhold med  

 såvel store som mindre skatte- og afgiftslettelser i erhvervszonerne.
Det vil  

 alene være et spørgsmål om det politiske mod hos et flertal, hvor meget der  

 skal åbnes for ekspansion i erhvervszonerne.
Konkurrenceforvridning? Det er selvfølgelig relevant at spørge om, hvorvidt disse erhvervszoner  

 vil udgøre en konkurrenceforvridende faktor.
Svaret er ja! Det forholder sig  

 nemlig således, at ethvert politisk initiativ, enhver lov, ethvert tilskud,  

 enhver skat osv. er konkurrenceforvridning.
Spørgsmålet er bare, hvad er  

 målet? Den hidtidige socialistiske velfærdsstat med stigende offentlig  

 kontrol og formynderi, stigende skatter og stigende tilskudsnarkomani har  

 trukket samfundsudviklingen den gale vej.
Det vil sige,  

 konkurrenceforvridningen har ikke været en øjebliksulempe, men derimod en  

 permanent tilstand uden udsigt til bedring.
Vi lever nu i en  

 postvelfærdsstat, hvor de socialistiske dogmer er under nedbrydning.
Lige så  

 vel som befolkningen i de tidligere socialistlande i øst må gennemleve mange  

 år med utilfredsstillende forhold, vil det også betyde konkurrenceforvridning  

 og urimeligheder, når det danske samfund skal trækkes tilbage i den frie  

 markedsøkonomi.
Selv hvis hele Danmark blev omgjort til en erhvervszone på en gang, ville  

 det give konkurrenceforvridning.
Tusinder af virksomheder er jo etableret  

 under de nuværende højskatteforhold.
De vil opleve forskelsbehandling i  

 forhold til nyetablerede virksomheder under nye lavere skattebetingelser.
Forsøget med f.eks. 5 erhvervszoner adskiller sig konkurrencemæssigt ikke  

 fra de forhold, der hersker allerede i dag med tilskudsfavorisering af  

 enkeltvirksomheder - når man gør en øjebliksbetragtning set fra  

 virksomhedernes side.
Hvor tilskudspolitikken og den politiske favorisering  

 eller disfavorisering fører til virksomhedslukninger og arbejdsløshed, der  

 vil erhvervszonerne give succes og brede sig som ringe i vandet til hele  

 samfundet.
Erhvervszonernes succes vil få kommuner til at konkurrere om, hvem  

 der kan tilbyde virksomhederne de bedste forhold i retning af færre byrder og  

 hurtigere sagsbehandling.
Erhvervszonerne vil give dynamik og fremgang for såvel det område, hvor de  

 er placeret, som for samfundet som helhed.
Den byrde, som hele landet lider  

 under som følge af arbejdsløsheden og stagnationen, vil blive lettet  

 betydeligt, når erhvervszonerne kommer til at udgøre en art  

 industrilokomotiver.
Bemærkninger til de enkelte punkter Ad 1 Fremskridtspartiet mener, at man sagtens kan gøre hele Danmark til een  

 erhvervszone.
Det er vi imidlertid nok det eneste parti der har mod og  

 realisme til.
Derfor foreslår vi erhvervszonerne etableret som en  

 forsøgsordning og i et begrænset antal amter.
Hvor længe forsøgsperioden skal  

 række, har forslagsstillerne ikke taget stilling til, men 5-8 år vil være  

 minimum, hvis virksomhederne skal have en chance for at hjemtjene  

 investeringerne.
Forslaget om at starte med 5 erhvervszoner er heller ikke ultimativt.
Er  

 der flertal for 4 eller 6 zoner, vil forslagsstillerne også uden problemer  

 kunne medvirke til det.
Derimod vil det være uklogt, om der afviges fra princippet om, at zonerne  

 etableres i de amter, hvor arbejdsløsheden er størst.
Amterne er ikke i sig  

 selv nogen særlig hensigtsmæssig afgrænsning, men denne afgrænsning er nu  

 engang gældende, og arbejdsløsheden opgøres på amtsbasis.
 Ifølge Danmarks Statistik 26. september 1991 forholder det sig således, at  

 de 5 amter med størst arbejdsløshed er følgende:
1) Københavns og Frederiksberg Kommuner, 13,5 og 11,6 pct. ledighed 2) Nordjyllands Amt, 12,3 pct. ledighed 3) Fyns Amt, 11,1 pct. ledighed 4) Storstrøms Amt, 10,9 pct. ledighed 5) Århus Amt, 10,8 pct. ledighed.
Forslaget vil derfor indebære, at det kommer til at omfatte ovenstående  

 amter.
I denne forbindelse regnes Københavns og Frederiksberg Kommuner for et  

 amt.
Beskæftigelsen netop i dette område vandrer jo fra gade til gade og er  

 ikke afgrænset af en snæver amtsgrænse.
Hovedstadsregionen er ramt hårdt af arbejdsløsheden.
Det skyldes, dels at  

 Københavns politikere ikke kan tage sig sammen og give nødvendige tilladelser  

 m.v. til virksomhederne, og dels at skattetrykket er særlig højt i dette  

 område.
Cand.polit.
Nils Groes skriver i DanairMagasinet nr. 5/91: »Det  

 stigende skattetryk har ramt hovedstadsregionen særlig hårdt.
Den nye  

 industri er især vokset op i Jylland - ikke mindst i Viborg og Ringkøbing  

 samt Ribe Amter, mens den gamle industri i Københavnsområdet er bukket  

 under.« Såfremt det bliver en succes med erhvervszonerne, er det  

 forslagsstillernes opfattelse, at lovforslagene skal indeholde mulighed for,  

 at erhvervszonerne kommer til mere end 5 amter, uden at hele lovgivningen  

 skal ændres.
Ad 2 Erhvervszonerne etableres som et geografisk afgrænset område.
Det skal  

 forstås således, at der kan være tale om et helt ubebygget område, der  

 udlægges til zone.
Der kan også være tale om et område, der allerede er  

 bebygget eller delvis bebygget (f.eks.
Københavns Havn).
Også den nye Ørestad kan med fordel tildeles frizonestatus allerede fra  

 begyndelsen.
Derved slipper regeringen og hele den offentlige sektors  

 planbureaukrater for at bekymre sig for, hvorvidt Ørestaden vil blive en  

 succes.
Zonestatus for en helt ny by vil i sig selv virke som en magnet for  

 etablering af erhvervsvirksomheder fra hele verden.
Uanset arealets eksisterende bebyggelsesgrad kan arealet overskride  

 kommunegrænser.
Arealets geografiske størrelse er ikke afgørende.
Ad 3 Erhvervszonen skal tildeles samtlige myndighedsgodkendelser.
Virksomheder,  

 der ønsker at starte, skal ikke først afvente en stribe myndigheders  

 godkendelse af deres etablering.
Godkendelserne skal gennemføres forlods.
De  

 skal gennemføres i en form, som også gør det muligt for virksomhederne at  

 udvide osv. efter den egentlige etablering.
Denne godkendelsesprocedure udgør den offentlige sektors direkte bidrag  

 til at få dette projekt til at lykkes.
For administrationen vil det også være  

 en betydelig administrativ besparelse, at hver enkelt virksomhed ikke skal  

 have særskilt godkendelsesprocedure.
Netop problemerne med den besværlige og langsommelige opnåelse af ret til  

 etablering er i mange tilfælde den direkte årsag til, at virksomhederne  

 opgiver deres planer.
Det vil derfor være en meget betydelig lettelse for  

 virksomhederne, at de har en egentlig etableringsret i disse zoner.
Ad 4 En virksomhed vil i dag være nødsaget til at overveje meget grundigt, om  

 der er økonomisk basis for at starte en produktion.
Ikke bare om der vil være  

 et marked for produktet, om der vil være et overskud at hente ved  

 produktionen osv.
Men en meget væsentlig faktor for virksomhedernes  

 overvejelser er også udsigten til at skulle betale skatter og afgifter af  

 meget betydeligt omfang.
Etableringsomkostningerne omfatter f.eks. udgifter til grundkøb,  

 byggeudgifter, eltilslutning, kloak-tilslutning, vandtilslutning og  

 byggesagsbehandling.
I f.eks.
Roskilde Kommune må en nystartet entreprenør  

 påregne 13 mio. kr. i udgift til kommunen, mens Skovbo Kommune  

 »kun« forlanger 7,5 mio. kr. for tilsvarende ydelser.
Som et andet  

 eksempel kan nævnes, at det koster næsten 3 mio. kr. mere at starte en  

 bilforretning i Greve end i Skovbo.
Efter etableringen er der løbende  

 udgifter til kommunen.
En maskinfabrik vil i Roskilde skulle betale 325.000  

 kr. årligt mod 140.000 kr. i Skovbo! - kilde: Jyllands-Posten 2. maj 1991.
Forslagsstillerne har den opfattelse, at alle skatter og afgifter er  

 hæslige.
Derfor er der meget stor åbenhed omkring, hvilke skatter og/eller  

 afgifter der skal reduceres eller helt udgå for virksomheder i  

 erhvervszonerne.
Der kan være tale om permanent eller periodisk bortfald af de skatter og  

 afgifter, som virksomheder betaler til stat, amt eller kommune.
Jo mere  

 omfattende lempelsespakken bliver, jo mere attraktivt bliver det for  

 virksomheder at starte i erhvervszonen.
 Af statslige skatter og afgifter, der kan indgå i lempelsespakken, kan  

 nævnes følgende, hvor det for alle gælder, at de kan nedsættes, udgå helt,  

 være permanente eller være åremålsbestemte:
 - Selskabsskatten og virksomhedsskatten på 38 pct.
- Stempelafgifter - Energiafgifter - Forskellige arbejdsmarkedsbidrag - Kapitaltilførselsafgift Også indkomstskatten kan bringes i overvejelse.
I forbindelse med  

 etableringen af DIS (Dansk Internationalt Skibsregister) bortfaldt  

 sømandsskatten.
Forudsætningen er, at sømænd ikke længere skal betale  

 sømandsskat af deres indkomst og nettolønnen forbliver uændret, idet nye  

 overenskomster betyder, at skattelettelsen kom rederierne til fordel i form  

 af lavere bruttoløn.
I dag erkender alle, at indførelsen af DIS er blevet en  

 meget betydelig succes.
Mange skibe er kommet under dansk flag igen, og  

 beskæftigelsen blandt danske søfolk er steget.
I perioden 1985-88 faldt den danske handelsflåde fra ca. 5 til 4 mio.  

 bruttoregisterton.
I antal skibe var der et fald på over 100 skibe.
Prognosen  

 fra Danmarks Rederiforening viser, at i 1995 vil vi være oppe på  

 1985-niveauet med hensyn til antal skibe, nemlig ca. 600 - derimod vil disse  

 skibe repræsentere over 6 mio. bruttoregisterton.
 Der kan i forbindelse med erhvervszonerne etableres et DIE (Dansk  

 Internationalt Erhvervsregister), hvor forudsætningen er, at alle eller en  

 del af de beskæftigede på virksomheder i zonen opnår en særlig  

 personskattelettelse (f.eks. forhøjet personfradrag) mod, at der indgås  

 særlige overenskomster, hvorved virksomhedernes bruttolønudgift reduceres  

 samtidig med, at nettolønnen for de ansatte fastholdes (eller forbedres). For  

 at have faste rammer omkring denne del af skattelettelsen vil det være  

 hensigtsmæssigt, om der sker en særlig registrering af virksomhederne i  

 f.eks. et DIE.
 I kommuner og amter kan følgende skatter og afgifter bl.a. indgå i  

 zonelettelserne:
- Amtskommunale grundskatter - Primærkommunale grundskatter - Amtskommunale ejendomsskatter - Primærkommunale ejendomsskatter - Amtskommunal dækningsafgift - Primærkommunal dækningsafgift - Kommunale koncessionsafgifter Virksomheder afkræves også forskellige afgifter for renovation, kloak,  

 vand, elforsyning osv.
Det kan diskuteres, om disse afgifter skal indgå i  

 zonelempelserne, eftersom der her er tale om betaling for konkrete ydelser  

 (brugerbetaling).
Ad 5 En række af de udenlandske zoner har særlige reg-ler om, at virksomhederne  

 opnår hurtigere eller bedre afskrivningsregler, når de etableres i zonen.
Vi  

 kender i Danmark reglen om 125 pct. afskrivning for særlige  

 forskningsinvesteringer.
 For at tilskynde virksomhederne til at etablere sig i erhvervszonerne kan  

 der også laves særlig gunstige afskrivningsregler for de etableringsudgifter,  

 som virksomhederne har.
 Det kan ske i form af mulighed for hurtigere afskrivning og/eller bedre  

 afskrivning - f.eks. gøre 125 pct.-afskrivningsordningen gældende for alle  

 investeringer inden for zonen.
Ad 6 For mange virksomheder er de snævre regler vedrørende f.eks. ferieforhold,  

 arbejdstid, fastsættelse af erhvervsleje og lukkelov med til at forhindre en  

 dynamisk udvikling.
Regler fastsat i lovgivning har det meget store problem,  

 at virkelighedens mangfoldighed aldrig kan presses ned i en firkantet  

 lovbestemmelse, uden at det giver problemer for en række virksomheder.
Derfor er det forslagsstillernes opfattelse, at der skal indarbejdes  

 bestemmelser i lovgivningen vedrørende ferieforhold, arbejdstid, fastsættelse  

 af erhvervsleje og lukkelov, som tillader tildeling af dispensation.  

 Betingelsen for dispensationen er, at virksomhederne kan dokumentere, at de  

 har indgået en lokal aftale om de nævnte forhold.
Aftalen kan indgås direkte  

 mellem arbejdsgiver og arbejdstager eller mellem disses repræsentanter, eller  

 i øvrigt som en aftale/kontrakt mellem relevante parter.
Det er  

 Fremskridtspartiets grundlæggende opfattelse, at der slet ikke bør være  

 lovgivning for de nævnte fire områder.
Det har desværre nok lange udsigter at  

 få lovgivningen ophævet.
Derfor vil der med denne forsøgsordning blive skabt  

 grundlag for at vurdere, hvordan lokale aftaler kan fungere i praksis uden  

 lovgivning.
 Såfremt der måtte komme andre ideer til, hvad punkt 6 skal omfatte, under  

 Folketingets arbejde med dette forslag, er forslagsstillerne meget  

 interesseret i, at punkt 6 bliver mere omfattende.
 Nærværende forslag er indeholdt i Fremskridtspartiets lovkatalog 1991-92  

 udgivet af Fremskridtspartiets folketingsgruppe oktober 1991, forslag nr. 85.  

 (ISBN nr. 87-89766-00-8).
