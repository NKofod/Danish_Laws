Nr LSF 16 Forslag til Lov om ændring af lov om statsgaranterede studielån og lov om  

 tilskud til afvikling af studiegæld og om eftergivelse af studiegæld  

 (Lempelse af reglerne for tilbagebetaling og eftergivelse af statsgaranterede  

 studielån m.v.) Fremsat af finansministeren (Mogens Lykketoft) den 8. oktober 1997 Vedtaget ved tredjebehandling den 19. december 1997 Lov nr. 1087 af 29/12/1997 § 1 I lov nr. 372 af 14. juni 1995 om statsgaranterede studielån foretages  

 følgende ændringer:
 1. I § 1, stk. 1, indsættes efter  

 »pengeinstitutter«: »og Hypotekbankens bankvirksomhed«.
 2. Efter § 1 indsættes:
»§ 1 a.
Efter anmodning kan et statsgaranteret studielån  

 overføres til Hypotekbankens bankvirksomhed, som kan yde låntager et nyt lån  

 svarende til det beløb, der er nødvendigt for at indfri studielånet i  

 låntagers hidtidige pengeinstitut.
Statens garantiforpligtelse opretholdes  

 uændret over for Hypotekbankens bankvirksomhed.
Stk. 2. Rente, rykkergebyrer og ekspeditionsgebyrer på studielån,  

 der overføres til Hypotekbankens bankvirksomhed efter stk. 1, fastsættes af  

 Hypotekbankens bestyrelse på grundlag af bankvirksomhedens sædvanlige  

 udlånsvilkår.
Bestyrelsen fastsætter regler for administrationen af lån, der  

 overføres efter stk. 1.« 3. § 4, stk. 2, affattes således:
»Stk. 2. Finansministeren fastsætter renten for indfriede  

 statsgaranterede studielån.
Renten fastsættes for et halvt år ad gangen som  

 Hypotekbankens bankvirksomheds gennemsnitlige rente for statsgaranterede  

 studielån i det forudgående halvår med et tillæg på 1 procentpoint.« 4. I § 5, 1. pkt., indsættes efter  

 »Pengeinstitutterne«: »og Hypotekbankens bankvirksomhed«.
 5. I § 8, stk. 1, indsættes efter  

 »pengeinstitutterne«: »og Hypotekbankens bankvirksomhed«.
 6. I § 8 indsættes som stk. 3:
»Stk. 3. Afgørelser, der træffes af Hypotekbankens  

 bankvirksomhed, kan påklages til Finansministeriet.
Finansministeren  

 fastsætter nærmere regler for klageadgangen, herunder regler om  

 klagefrist.« § 2 I lov om tilskud til afvikling af studiegæld og om eftergivelse af  

 studiegæld, jf. lovbekendtgørelse nr. 547 af 26. juni 1997, foretages  

 følgende ændringer:
 1. I § 1 udgår »i pengeinstitutter«.
 2. Overskriften til kapitel 1 affattes således:
 »Tilskud til statsgaranterede studielån«.
 3. § 3, stk. 1, 2. pkt., affattes således:
»Har låntager flere statsgaranterede studielån, foretages en samlet  

 opgørelse.« 4. I § 3, stk. 1, 3. pkt., udgår »med  

 pengeinstituttet«.
 5. I § 6, stk. 1, udgår »i pengeinstitutter«.
 6. § 6, stk. 2, 2. pkt., affattes således:
»Har låntager flere statsgaranterede studielån, fordeles tilskuddet  

 forholdsmæssigt.« 7. I § 7 indsættes efter »studielånet«: »som  

 misligholdt m.v.« 8. I § 8, 1. pkt., indsættes efter  

 »Pengeinstitutterne«: »og Hypotekbankens bankvirksomhed«.
 9. I § 12, 2. pkt., indsættes efter  

 »pengeinstitut«: », herunder i Hypotekbankens  

 bankvirksomhed«.
 10. Kapitel 3 affattes således:
»Kapitel 3 Eftergivelse af studiegæld § 13. Hypotekbanken kan efter ansøgning eftergive studiegæld, som  

 låntager ikke kan tilbagebetale med passende ydelser i løbet af en 15-årig  

 tilbagebetalingsperiode.
 Stk. 2. Reglerne i dette kapitel omfatter statslån, studielån og  

 statsgaranterede studielån ydet efter uddannelsesstøttelovgivningen.
§ 14. Hypotekbanken kan tidligst behandle en ansøgning om  

 eftergivelse 12 år efter, at 1) låntager har afsluttet eller afbrudt sin uddannelse, 2) låntager har påbegyndt tilbagebetalingen af gælden eller 3) tilbagebetalingspligten er indtrådt efter lov om statens  

 uddannelsesstøtte eller lov om statsgaranterede studielån.
 Stk. 2. Hvis tilbagebetalingen har været udsat på grund af fortsat  

 uddannelse, forlænges den i stk. 1 fastsatte periode tilsvarende.
Stk. 3. Hvis låntager modtager førtidspension eller  

 invaliditetsydelse efter lov om social pension, finder stk. 1 ikke  

 anvendelse.
Hvis låntagers erhvervsevne er nedsat i tilsvarende omfang, kan  

 Hypotekbanken se bort fra 12-års- kravet i stk. 1.
§ 15. Låntagere, der har statsgaranterede studielån, kan efter  

 ansøgning få en tilkendegivelse af, om og i hvilket omfang Hypotekbanken kan  

 eftergive studiegælden, når 12-års-perioden i § 14, stk. 1, er udløbet.
Det  

 er en betingelse for at opnå en tilkendegivelse, at 1) der er forløbet mindst 9 år af 12-års-perioden i § 14, stk. 1, og at 2) låntager enten a) har indgået og overholdt en aftale med sit pengeinstitut eller  

 Hypotekbankens bankvirksomhed om studiegældens tilbagebetaling eller b) umiddelbart efter, at Hypotekbanken har overtaget lånet som  

 misligholdt, har indgået og overholdt en aftale om studiegældens  

 tilbagebetaling.
Stk. 2. Hvis Hypotekbanken efter stk. 1 tilkendegiver, at  

 låntagers studiegæld kan eftergives helt eller delvis, overtager  

 Hypotekbanken studiegæld, som administreres af pengeinstitutter eller  

 Hypotekbankens bankvirksomhed.
Herefter standses forrentningen af låntagers  

 samlede studiegæld, og Hypotekbanken fastsætter vilkårene for gældens  

 fremtidige tilbagebetaling.
 Stk. 3. Finansministeren kan fastsætte regler om betaling af et  

 gebyr for en tilkendegivelse efter stk. 1.
§ 16. Hypotekbanken træffer afgørelse om, hvorvidt og i hvilket  

 omfang studiegælden kan eftergives, efter en samlet vurdering af, om 1) låntagers hidtidige tilbagebetaling har stået i rimeligt forhold til  

 gældens størrelse og alder eller til låntagers bruttoindkomst, og 2) låntager med sin forventede bruttoindkomst kan betale mere af gælden  

 inden udløbet af den 15-årige tilbagebetalingsperiode, jf. § 13, stk. 1.
 Stk. 2. Er den 15-årige tilbagebetalingsperiode udløbet, træffer  

 Hypotekbanken afgørelse på grundlag af en vurdering efter stk. 1, nr. 1, for  

 perioden frem til ansøgningstidspunktet.
 Stk. 3. Ved vurderingen efter stk. 1 kan Hypotekbanken tage hensyn  

 til sociale forhold m.v., som i særlig grad påvirker låntagers mulighed for  

 at tilbagebetale studiegælden.
 Stk. 4. Ved afgørelsen er Hypotekbanken bundet af en  

 tilkendegivelse om eftergivelse efter § 15, stk. 1, hvis låntager har  

 tilbagebetalt gælden i overensstemmelse med de vilkår, som Hypotekbanken har  

 fastsat efter § 15, stk. 2. Afgørelsen om eftergivelse træffes på grundlag af  

 låntagers økonomiske forhold ved 12-års-periodens udløb.
 Stk. 5. Statsgaranterede studielån samt stats- og studielån, som  

 eftergives helt eller delvis, overtages af Hypotekbanken.
Stk. 6. Finansministeren kan fastsætte regler om tilbagebetaling  

 af studiegæld, der ikke eftergives, herunder om forlængelse af  

 tilbagebetalingsperioden ud over 15 år.
Finansministeren kan endvidere  

 fastsætte regler om, hvilke oplysninger pengeinstitutterne, Hypotekbankens  

 bankvirksomhed og låntager skal fremskaffe til brug for bedømmelsen af en  

 ansøgning om eftergivelse af studiegæld.
§ 16 a.
Hypotekbanken kan omgøre en afgørelse om hel eller delvis  

 eftergivelse af studiegæld, hvis 1) låntager har afgivet urigtige oplysninger i forbindelse med ansøgningen  

 om eftergivelse eller 2) låntager ikke overholder vilkårene for en delvis eftergivelse af  

 gælden.
§ 16 b.
Efter fornyet ansøgning kan Hypotekbanken genoptage en  

 afgørelse om eftergivelse, hvis låntagers indkomstforhold forringes  

 væsentligt inden for den 15-årige tilbagebetalingsperiode.
 Stk. 2. I tilfælde af genoptagelse af en afgørelse om eftergivelse  

 efter stk. 1 træffer Hypotekbanken ny afgørelse efter de regler, der var  

 gældende på tidspunktet for den oprindelige afgørelse.
§ 16 c.
Hvis låntager har anden betydelig gæld end studiegæld, kan  

 Hypotekbanken henvise låntager til at søge om gældssanering efter  

 konkurslovens regler.
 Stk. 2. Studiegæld, der er nedskrevet efter en kendelse om  

 gældssanering, kan ikke eftergives efter reglerne i denne lov.
§ 16 d.
Afgørelser, der træffes af Hypotekbanken efter reglerne i  

 dette kapitel, kan påklages til Finansministeriet.
Finansministeren kan  

 fastsætte nærmere regler om klageadgangen, herunder regler om  

 klagefrist.« § 3 Stk. 1. Tidspunktet for lovens ikrafttræden fastsættes af  

 finansministeren, jf. dog stk. 2.
 Stk. 2. § 2, nr. 10, træder i kraft den 1. januar 1998 og har  

 virkning for låntagere, der ikke tidligere har fået bedømt en ansøgning om  

 eftergivelse af studiegæld efter de hidtil gældende regler, jf. dog stk. 3-6.
Stk. 3. Låntagere med statsgaranterede studielån, som tidligere  

 har fået bedømt en ansøgning om eftergivelse af studiegæld, kan uanset reglen  

 i stk. 2 få bedømt deres ansøgning på ny efter reglerne i § 2, nr. 10, på  

 betingelse af, at 1) den tidligere afgørelse om eftergivelse af studiegæld er truffet den 1.  

 januar 1993 eller senere og 2) lånets restgæld pr. 1. januar 1998 udgør mindst 100.000 kr.
 Stk. 4. Hypotekbanken kan dispensere fra tidsfristen i stk. 3, nr.  

 1, hvis låntagers sociale forhold m.v. i særlig grad påvirker låntagers  

 mulighed for at tilbagebetale studiegælden.
 Stk. 5. En fornyet bedømmelse af en ansøgning efter stk. 3 kan  

 ikke resultere i tilbagebetaling af ydelser, som låntager allerede har betalt  

 på studiegælden.
 Stk. 6. En ansøgning, som bedømmes på ny efter reglerne i stk. 3,  

 kan ikke imødekommes, hvis det beløb, der kan eftergives, er mindre end  

 50.000 kr.
Oprindeligt fremsat forslag § 1 I lov nr. 372 af 14. juni 1995 om statsgaranterede studielån foretages  

 følgende ændringer:
 1. I § 1, stk. 1, indsættes efter  

 »pengeinstitutter«: »og Hypotekbankens bankvirksomhed«.
 2. Efter § 1 indsættes:
» § 1 a.
Efter anmodning kan et statsgaranteret studielån  

 overføres til Hypotekbankens bankvirksomhed, som kan yde låntager et nyt lån  

 svarende til det beløb, der er nødvendigt for at indfri studielånet i  

 låntagers hidtidige pengeinstitut.
Statens garantiforpligtelse opretholdes  

 uændret over for Hypotekbankens bankvirksomhed.
Stk. 2. Rente, rykkergebyrer og ekspeditionsgebyrer på studielån,  

 der overføres til Hypotekbankens bankvirksomhed efter stk. 1, fastsættes af  

 Hypotekbankens bestyrelse på grundlag af bankvirksomhedens sædvanlige  

 udlånsvilkår.
Bestyrelsen fastsætter regler for administrationen af lån, der  

 overføres efter stk. 1.«.
 3. § 4, stk. 2, affattes således:
» Stk. 2. Finansministeren fastsætter renten for indfriede  

 statsgaranterede studielån.
Renten fastsættes for et halvt år ad gangen som  

 Hypotekbankens bankvirksomheds gennemsnitlige rente for statsgaranterede  

 studielån i det forudgående halvår med et tillæg på 1 procentpoint.«.
 4. I § 5, 1. pkt., indsættes efter  

 »Pengeinstitutterne«: »og Hypotekbankens bankvirksomhed«.
 5. I § 8, stk. 1, indsættes efter  

 »pengeinstitutterne«: »og Hypotekbankens bankvirksomhed«.
 6. I § 8 indsættes som stk. 3:
» Stk. 3. Afgørelser, der træffes af Hypotekbankens  

 bankvirksomhed, kan påklages til Finansministeriet.
Finansministeren  

 fastsætter nærmere regler for klageadgangen, herunder regler om  

 klagefrist.«.
§ 2 I lov om tilskud til afvikling af studiegæld og om eftergivelse af  

 studiegæld, jf. lovbekendtgørelse nr. 547 af 26. juni 1997, foretages  

 følgende ændring:
 1. I § 1 udgår: »i pengeinstitutter«.
 2. Overskriften til kapitel 1 affattes således:
 »Tilskud til statsgaranterede studielån«.
 3. § 3, stk. 1, 2. pkt., affattes således:
 »Har låntager flere statsgaranterede studielån, foretages en samlet  

 opgørelse.«.
 4. I § 3, stk. 1, 3. pkt., udgår: »med  

 pengeinstituttet«.
 5. I § 6, stk. 1, udgår: »i pengeinstitutter«.
 6. § 6, stk. 2, 2. pkt., affattes således:
 »Har låntager flere statsgaranterede studielån, fordeles tilskuddet  

 forholdsmæssigt.«.
 7. I § 7 indsættes efter »studielånet«: »som  

 misligholdt mv.«.
 8. I § 8, 1. pkt., indsættes efter  

 »Pengeinstitutterne«: »og Hypotekbankens bankvirksomhed«.
 9. I § 12, 2. pkt., indsættes efter  

 »pengeinstitut«: », herunder i Hypotekbankens  

 bankvirksomhed«.
 10. Kapitel 3 affattes således:
»Kapitel 3 Eftergivelse af studiegæld § 13. Hypotekbanken kan efter ansøgning eftergive studiegæld, som  

 låntager ikke kan tilbagebetale med passende ydelser i løbet af en 15-årig  

 tilbagebetalingsperiode.
 Stk. 2. Reglerne i dette kapitel omfatter statslån, studielån og  

 statsgaranterede studielån ydet efter uddannelsesstøttelovgivningen.
§ 14. Hypotekbanken kan tidligst behandle en ansøgning om  

 eftergivelse 12 år efter, at 1) låntager har afsluttet eller afbrudt sin uddannelse, 2) låntager har påbegyndt tilbagebetalingen af gælden, eller 3) tilbagebetalingspligten er indtrådt efter lov om statens  

 uddannelsesstøtte eller lov om statsgaranterede studielån.
 Stk. 2. Hvis tilbagebetalingen har været udsat på grund af fortsat  

 uddannelse, forlænges den i stk. 1 fastsatte periode tilsvarende.
Stk. 3. Hvis låntager modtager førtidspension eller  

 invaliditetsydelse efter lov om social pension, finder stk. 1 ikke  

 anvendelse.
Hvis låntagers erhvervsevne er nedsat i tilsvarende omfang, kan  

 Hypotekbanken se bort fra 12-års kravet i stk. 1.
§ 15. Låntagere, der har statsgaranterede studielån, kan efter  

 ansøgning få en tilkendegivelse om, og i hvilket omfang Hypotekbanken kan  

 eftergive studiegælden, når 12-års perioden i § 14, stk. 1, er udløbet.
Det  

 er en betingelse for at opnå en tilkendegivelse, at 1) der er forløbet mindst 9 år af 12-års perioden i § 14, stk. 1, og at 2) låntager enten a) har indgået og overholdt en aftale med sit pengeinstitut eller  

 Hypotekbankens bankvirksomhed om studiegældens tilbagebetaling, eller b) låntager umiddelbart efter, at Hypotekbanken har overtaget lånet som  

 misligholdt, har indgået og overholdt en aftale om studiegældens  

 tilbagebetaling.
Stk. 2. Hvis Hypotekbanken efter stk. 1 tilkendegiver, at  

 låntagers studiegæld kan eftergives helt eller delvist, overtager  

 Hypotekbanken studiegæld, som administreres af pengeinstitutter eller  

 Hypotekbankens bankvirksomhed.
Herefter standses forrentningen af låntagers  

 samlede studiegæld, og Hypotekbanken fastsætter vilkårene for gældens  

 fremtidige tilbagebetaling.
 Stk. 3. Finansministeren kan fastsætte regler om betaling af et  

 gebyr for en tilkendegivelse efter stk. 1.
§ 16. Hypotekbanken træffer afgørelse om, og i hvilket omfang  

 studiegælden kan eftergives, efter en samlet vurdering af, om 1) låntagers hidtidige tilbagebetaling har stået i rimeligt forhold til  

 gældens størrelse og alder eller til låntagers bruttoindkomst, og 2) låntager med sin forventede bruttoindkomst kan betale mere af gælden  

 inden udløbet af den 15-årige tilbagebetalingsperiode, jf. § 13, stk. 1.
 Stk. 2. Er den 15-årige tilbagebetalingsperiode udløbet, træffer  

 Hypotekbanken afgørelse på grundlag af en vurdering efter stk. 1, nr. 1, for  

 perioden frem til ansøgningstidspunktet.
 Stk. 3. Ved afgørelsen er Hypotekbanken bundet af en  

 tilkendegivelse om eftergivelse efter § 15, stk. 1, hvis låntager har  

 tilbagebetalt gælden i overensstemmelse med de vilkår, som Hypotekbanken har  

 fastsat efter § 15, stk. 2. Afgørelsen om eftergivelse træffes på grundlag af  

 låntagers økonomiske forhold ved 12-års periodens udløb.
 Stk. 4. Statsgaranterede studielån samt stats- og studielån, som  

 eftergives helt eller delvist, overtages af Hypotekbanken.
Stk. 5. Finansministeren kan fastsætte regler om tilbagebetaling  

 af studiegæld, der ikke eftergives, herunder om forlængelse af  

 tilbagebetalingsperioden ud over 15 år.
Finansministeren kan endvidere  

 fastsætte regler om, hvilke oplysninger pengeinstitutterne, Hypotekbankens  

 bankvirksomhed og låntager skal fremskaffe til brug for bedømmelsen af en  

 ansøgning om eftergivelse af studiegæld.
§ 16 a.
Hypotekbanken kan omgøre en afgørelse om hel eller delvis  

 eftergivelse af studiegæld, hvis 1) låntager har afgivet urigtige oplysninger i forbindelse med ansøgningen  

 om eftergivelse, eller 2) låntager ikke overholder vilkårene for en delvis eftergivelse af  

 gælden.
§ 16 b.
Efter fornyet ansøgning kan Hypotekbanken genoptage en  

 afgørelse om eftergivelse, hvis låntagers indkomstforhold forringes  

 væsentligt inden for den 15-årige tilbagebetalingsperiode.
 Stk. 2. I tilfælde af genoptagelse af en afgørelse om eftergivelse  

 efter stk. 1 træffer Hypotekbanken ny afgørelse efter de regler, der var  

 gældende på tidspunktet for den oprindelige afgørelse.
§ 16 c.
Hvis låntager har anden betydelig gæld end studiegæld, kan  

 Hypotekbanken henvise låntager til at søge om gældssanering efter  

 konkurslovens regler.
 Stk. 2. Studiegæld, der er nedskrevet efter en kendelse om  

 gældssanering, kan ikke eftergives efter reglerne i denne lov.
§ 16 d.
Afgørelser, der træffes af Hypotekbanken efter reglerne i  

 dette kapitel, kan påklages til Finansministeriet.
Finansministeren kan  

 fastsætte nærmere regler om klageadgangen, herunder regler om  

 klagefrist.«.
§ 3 Stk. 1. Tidspunktet for lovens ikrafttræden fastsættes af  

 finansministeren, jf. dog stk. 2.
 Stk. 2. § 2, nr. 10, træder i kraft den 1. januar 1998 og har  

 virkning for låntagere, der ikke tidligere har fået bedømt en ansøgning om  

 eftergivelse af studiegæld efter de hidtil gældende regler.
Bemærkninger til lovforslaget Almindelige bemærkninger Indledning - lovforslagets formål Statsgaranterede studielån kunne ydes i perioden 1964 til 1989, men blev  

 efter en overgangsordning endeligt afskaffet i 1993. Lånene blev ydet af  

 låntagernes pengeinstitut mod en statslig garanti på 100% af lånebeløbet  

 inkl. renter og omkostninger.
Ved udgangen af 1996 udestår fortsat en restgæld i pengeinstitutterne på  

 ca. 2,2 mia. kr., fordelt på ca. 36.000 låntagere.
Både restgælden og  

 antallet af låntagere er dog godt halveret i de seneste 5 år.
Den  

 gennemsnitlige bankrente for disse lån er pt. 6,2%, men har i årenes løb  

 været langt højere, hvilket især gjorde sig gældende i højrenteperioden i  

 1980'erne.
Det er således ikke indtrykket, at statsgarantien, som har gjort  

 lånene risikofri for pengeinstitutterne, i alle tilfælde har afspejlet sig i  

 rentens størrelse.
Misligholdes det statsgaranterede studielån, indfrier Hypotekbanken lånet  

 på statskassens vegne.
Gældsforholdet til skyldneren overtages af  

 Hypotekbanken og behandles stort set som restancesager.
Ultimo 1996 udgjorde  

 restgælden på misligholdte statsgaranterede lån godt 2,2 mia. kr., fordelt på  

 ca. 27.000 debitorer.
Restgælden har været svagt stigende de seneste 5 år,  

 mens antallet af debitorer har været svagt faldende.
Tilgangen af  

 misligholdte lån forventes i de kommende år at være på ca. 140 mill. kr.  

 årligt, hvilket nogenlunde svarer til de årlige indbetalinger på misligholdt  

 studiegæld.
 Med henblik på at lette situationen for personer med store  

 statsgaranterede studielån har Folketinget tidligere vedtaget to ordninger,  

 nemlig tilskudsordningen og eftergivelsesordningen.
Tilskudsordningen indebærer, at låntager kan få hjælp til tilbagebetaling  

 af statsgaranteret studiegæld.
Tildelingen sker på grundlag af en beregning,  

 hvor studiegældens størrelse og låntagers indkomst- og formueforhold  

 sammenholdes.
Eftergivelsesordningen indebærer, at låntager 12 år efter, at  

 uddannelsen er afsluttet eller afbrudt, kan søge om at få eftergivet sin  

 studiegæld helt eller delvist.
Hel eller delvis eftergivelse kan bevilges,  

 hvis låntager på grund af økonomiske, erhvervsmæssige eller sociale forhold  

 ikke kan betale gælden tilbage.
Uanset de allerede etablerede ordninger er der dog fortsat en ikke helt  

 lille personkreds, der på grund af længerevarende uddannelsesforløb og den  

 periodevis høje rente på de statsgaranterede studielån er økonomisk  

 vanskeligt stillet.
Det er påpeget, at 12 år kan være for lang tid at vente  

 på at få afklaret, om studiegælden kan eftergives, og der kan være risiko  

 for, at de pågældende låntagere opgiver tilbagebetalingen, fordi den synes  

 udsigtsløs.
Hertil kommer, at en stor studiegæld kan være en hindring for  

 anden låntagning til fx huskøb, hvorved låntagerne forhindres i at flytte for  

 at opnå (bedre) beskæftigelsesmuligheder.
 Det er derfor formålet med lovforslaget at skabe mere overskuelige rammer  

 for afviklingen af de tilbageværende statsgaranterede studielån ved at lempe  

 reglerne for tilbagebetaling og eftergivelse af statsgaranteret studiegæld.
Lovforslagets indhold De initiativer, som søges gennemført, sigter mod en nedsættelse af renten  

 for statsgaranterede studielån.
Endvidere skal låntagere med statsgaranterede  

 studielån lettere og på et tidligere tidspunkt kunne danne sig et overblik  

 over mulighederne og vilkårene for eftergivelse af deres gæld.
Forslaget  

 består af følgende elementer:
1) Tilbud om refinansiering i Hypotekbankens bankvirksomhed Låntagere med statsgaranterede studielån i de private pengeinstitutter  

 tilbydes at overføre lånet til Hypotekbankens bankvirksomhed til en  

 markedsmæssigt bestemt rente, der normalt vil ligge under den rente, som  

 pengeinstitutterne beregner på disse lån.
Ordningen gøres udgiftsneutral for  

 statskassen ved at lade overtagelsen af lånene finansiere gennem  

 bankvirksomhedens egen lånoptagelse.
2) Forhåndstilkendegivelse om eftergivelse af statsgaranterede  

 studielån Låntager skal, når der er forløbet 9 år fra uddannelsens afslutning eller  

 afbrydelse, kunne opnå en forhåndstilkendegivelse om, og i hvilket omfang  

 gælden vil kunne eftergives, når der er forløbet 12 år efter uddannelsens  

 afslutning eller afbrydelse.
3) Øvrige ændringer De ændringer, der er omtalt under 1) og 2) foreslås fulgt op af følgende  

 ændringer af eftergivelsesordningen:
a) Objektive vilkår for eftergivelse Den hidtidige eftergivelsesordning foreslås forenklet og objektiviseret i  

 henseende til bedømmelsen af låntagers hidtidige og fremtidige  

 tilbagebetaling, hvilket vil gøre ordningen mere gennemskuelig for den  

 enkelte låntager.
b) Formuevurdering Hypotekbanken har hidtil ladet låntagers positive formue indgå i  

 bedømmelsen af, om eftergivelse kan bevilges.
Det er hensigten at ændre denne  

 vurdering således, at låntagers formueforhold ikke får indflydelse på  

 afgørelsen om eftergivelse.
c) Låntagers husstand Hypotekbanken vil fremover kun inddrage låntagers egne økonomiske forhold  

 i bedømmelsen af en ansøgning om eftergivelse.
Således vil en eventuel  

 ægtefælles eller samlevers indkomstforhold ikke længere blive inddraget,  

 ligesom låntagers eventuelle forsørger- eller bidragsforpligtelser ikke  

 længere får indflydelse på bedømmelsen.
 Også ændringerne under b) og c) vil bidrage til forenkling af ordningen.
Ad 1) - refinansiering i Hypotekbankens bankvirkomhed Indledning Det foreslås at åbne mulighed for, at låntagere med statsgaranterede  

 studielån i pengeinstitutter kan overføre deres lån til Hypotekbankens  

 bankvirksomhed på stort set uændrede afviklingsvilkår, men til en rente, som  

 gennemgående vil være lavere end pengeinstitutternes.
Ordningen skal være et  

 tilbud til låntagerne, som de frivilligt kan benytte eller undlade at benytte  

 sig af.
Hypotekbankens arbejdsområder Hypotekbanken er en flerleddet organisation, hvis virksomhed udøves på  

 grundlag af lov om Kongeriget Danmarks Hypotekbank og Finansforvaltning.
 Ifølge lovens § 1 kan Hypotekbanken optage lån blandt andet med henblik på  

 udlån til investeringsopgaver af samfundsmæssig betydning, og Hypotekbanken  

 kan i øvrigt varetage statslige forvaltningsopgaver, som henlægges til den  

 efter nærmere beskrevne regler.
 Medens finansforvaltningen er en ren statslig opgave under  

 Finansministeriet, er bankvirksomheden en selvstændig offentlig  

 institution med egen bestyrelse, vedtægt og regnskaber, idet staten i et vist  

 omfang har garanteret for dens aktiviteter.
Bankvirksomheden, som således er den institution, hvortil de  

 statsgaranterede studielån foreslås overført, har ifølge hypotekbankloven til  

 formål at optage udenlandske og indenlandske lån mod udstedelse af  

 obligationer med henblik på videreudlån til investeringsopgaver af  

 samfundsmæssig betydning.
Endvidere kan bankvirksomheden yde lån til kommuner  

 og amtskommuner også til andre formål end investeringsopgaver.
 Bankens forretningsgang er nærmere fastlagt i en vedtægt, som senest er  

 revideret pr. 27. oktober 1993.
Bankvirksomheden finansieres ved optagelse af lån og det afkast, som kan  

 opnås af bankens obligationsbeholdning og andre placeringer.
På udlånssiden  

 optræder først og fremmest de regionale naturgasselskaber som låntagere, men  

 også andre enheder, som fx Københavns Lufthavne A/S og Post Danmark, er i  

 takt med de statslige selskabsdannelser at finde i denne kreds.
Hertil kommer  

 kommuner og amtskommuner, der i de senere år har fået mulighed for at optage  

 lån til almindelig drift.
 Bankvirksomheden, hvis overskud tilfalder statskassen, ledes af en  

 bestyrelse på 5 medlemmer, hvoraf 4 medlemmer vælges af Folketinget blandt  

 dets medlemmer, medens finansministeren udpeger bestyrelsens formand.
 Bestyrelsens kompetence omfatter stort set alene selve bankvirksomheden.  

 Dog skal bestyrelsen godkende nye opgaver, som overtages af  

 finansforvaltningen, og bestyrelsen udnævner og afskediger endvidere  

 Hypotekbankens kontorchefer samt afgør sager om uansøgt afskedigelse af  

 tjenestemænd.
 Det skal tilføjes, at formuleringen »Hypotekbanken« overalt i  

 lovforslaget dækker over Hypotekbankens finansforvaltning.
Den administrative konstruktion Som omtalt indledningsvis ydes de statsgaranterede studielån ikke længere,  

 hvorfor administrationen af disse lån kun omfatter afvikling af den  

 resterende lånemasse, som må formodes at være spredt på de fleste af landets  

 pengeinstitutter.
I forbindelse med fremsættelsen af dette lovforslag er der  

 derfor anledning til at samle den resterende låneafvikling i Hypotekbankens  

 bankvirksomhed, idet ordningen dog bør være frivillig for den enkelte  

 låntager.
Den løbende administration af lånene vil i det daglige blive varetaget af  

 Hypotekbankens finansforvaltning på bankvirksomhedens vegne.
Det skønnes her,  

 at finansforvaltningen er i stand til at varetage denne administration med  

 færre omkostninger end de private pengeinstitutter.
I forhold til at  

 Hypotekbanken i efteråret 1996 overtog administrationen af tilbagebetalingen  

 af ca. 180.000 stats- og studielån fra SU-styrelsen med en årlig tilgang på  

 ca. 25.000 lån, vil udgifterne i forbindelse med overtagelsen af de  

 udestående statsgaranterede studielån være beskedne.
Allerede i dag har låntagerne fri adgang til at overføre deres studielån  

 fra et pengeinstitut til et andet med opretholdelse af statens garanti.
Da  

 det også efter forslaget er hensigten, at statsgarantien skal opretholdes i  

 relation til Hypotekbankens bankvirksomhed, vil overførslen for den enkelte  

 låntager kun opleves som ethvert andet pengeinstitutskifte.
I forbindelse med overførsel af et studielån fra et pengeinstitut til et  

 andet skal lånet opgøres og indfries af det nye pengeinstitut.
Det vil også  

 være tilfældet efter den her foreslåede ordning, hvilket er årsagen til, at  

 lånene foreslås overført til Hypotekbankens bankvirksomhed, som vil kunne  

 finansiere indfrielsesbeløbene gennem bankvirksomhedens sædvanlige  

 lånoptagelse på de inden- og udenlandske kapitalmarkeder.
 Misligholdes et lån, der er overført til Hypotekbankens bankvirksomhed,  

 vil det som hidtil blive indfriet og overtaget af Hypotekbankens  

 finansforvaltning.
Det er hensigten at rette henvendelse til alle låntagerne med et tilbud om  

 at lade deres lån overføre til Hypotekbankens bankvirksomhed med en udførlig  

 beskrivelse af de konsekvenser, overførslen vil have for den enkelte  

 låntager.
Af hensyn til omkostningerne i forbindelse med administrationen af  

 lånene, vil det være en betingelse, at låntager tilmelder sig et  

 automatiseret betalingssystem, fx Pengeinstitutternes Betalings Service (PBS)  

 eller Postens Total Giro (PTG) m.fl.
Udlånsrenten Udlånsrenten til låntagerne må nødvendigvis afspejle bankvirksomhedens  

 egne, markedsmæssigt bestemte omkostninger ved lånoptagelse.
Låntagerne vil  

 derfor blive tilbudt en variabel udlånsrente, der dækker bankvirksomhedens  

 finansieringsomkostninger og omkostningerne i forbindelse med lånenes  

 administration.
For tiden vil bankvirksomheden således kunne tilbyde  

 låntagerne en rente på ca. 4% p.a.
Bemærkningerne til lovforslagets enkelte  

 bestemmelser indeholder en nærmere redegørelse for, hvorledes denne rentesats  

 fastsættes.
Renten tilpasses løbende markedsvilkårene for bankvirksomhedens  

 finansiering med intervaller på 0,25%.
 I øvrigt vil lånevilkårene med den nedenstående undtagelse blive de samme  

 som i de fleste pengeinstitutter i henseende til rentetilskrivningens  

 hyppighed (kvartalsvis) mv.
Forholdet til skattelovgivningens regler om rentefradrag Renter af statsgaranterede studielån kan som andre renteudgifter  

 fratrækkes i låntagers skattepligtige indkomst.
Renter kan dog som hovedregel  

 først fratrækkes, når de forfalder til betaling, hvilket som udgangspunkt er  

 det tidspunkt, der er aftalt mellem långiver og låntager.
Renter af statsgaranterede studielån kan ligeledes først fratrækkes, når  

 de forfalder til betaling, og når der foreligger en aftale om betaling af  

 gælden.
Så længe låntager fortsat er under uddannelse, ydes der henstand med  

 de renter, der påløber i studietiden, indtil låntager efter endt uddannelse  

 indgår en afviklingsaftale med långiver.
Forfaldstiden for disse renter  

 udskydes således til afviklingen påbegyndes.
 De renter, som påløber efter, at afviklingen er påbegyndt, kan fratrækkes  

 i det indkomstår, de vedrører.
 I modsætning til de statslige studielån, hvor de ydelser, som låntager  

 betaler, først anvendes til dækning af tilskrevne renter og dernæst af  

 hovedstolen, kan det i forbindelse med afviklingen af et statsgaranteret  

 studielån aftales mellem långiver og låntager, hvorledes ydelserne skal  

 fordeles på renter og afdrag med forskellig virkning for låntagers  

 skattefradrag.
 I praksis aftales følgende 3 varianter:
1) De månedlige ydelser anvendes først til nedbringelse af de renter, som  

 er tilskrevet i studietiden.
Denne fordeling giver umiddelbart det største  

 rentefradrag i begyndelsen af afviklingsperioden og vælges da også af over  

 90% af låntagerne.
 2) De månedlige ydelser anvendes først til nedbringelse af de renter, som  

 er tilskrevet efter, at afviklingen er påbegyndt, og derefter til  

 nedbringelse af de renter, der er påløbet i studietiden.
 3) De månedlige ydelser anvendes først til nedbringelse af de renter, der  

 er tilskrevet efter, at afviklingen er påbegyndt, og derefter forholdsmæssigt  

 til nedbringelse af renter, der er tilskrevet inden, afviklingen er  

 påbegyndt, og afdrag på hovedstolen.
Disse varianter anvendes kun, indtil de renter, som er tilskrevet, indtil  

 tilbagebetalingspligten indtræder, er fratrukket fuldt ud.
Herefter er der  

 alene fradrag for de renter, som tilskrives i det aktuelle indkomstår.
Af administrative årsager vil låntagere i Hypotekbanken kun blive tilbudt  

 en af varianterne, nemlig den variant, der er nævnt under 1), som da også er  

 den foretrukne, og som svarer til den ordning, som gælder for afvikling af  

 statslige studielån.
For langt de fleste låntagere vil den manglende  

 valgmulighed ikke længere have nogen praktisk betydning.
Ud af de 36.000  

 låntagere i pengeinstitutterne mangler kun 2.383 pr. 31. december 1996 at  

 indgå en afviklingsaftale.
Størstedelen af denne restgruppe omfatter  

 låntagere, der har fået bevilget henstand af deres pengeinstitut, men gruppen  

 omfatter også låntagere med lån, hvor tilbagebetalingspligten endnu ikke er  

 indtrådt.
 Det vides ikke, hvor mange af låntagerne, som på nuværende tidspunkt endnu  

 ikke har udnyttet fradraget for påløbne renter i studietiden, men antallet må  

 efterhånden være beskedent.
Ad 2) - forhåndstilkendegivelse om eftergivelse Den nugældende eftergivelsesordning Den hidtil gældende eftergivelsesordning bygger på de tidligste erfaringer  

 med konkurslovens regler om gældssanering og udgør grundlaget for et  

 administrativt skøn, der på mange områder ligner den vurdering,  

 skifteretterne foretager i gældssaneringssager.
Hypotekbanken kan efter den nugældende lov som hovedregel tidligst tage  

 stilling til en ansøgning om eftergivelse af studiegæld 12 år efter, at  

 låntagers uddannelse er afsluttet eller afbrudt.
Afgørelsen om eftergivelse  

 træffes på grundlag af en konkret vurdering af låntagers økonomiske,  

 erhvervsmæssige og sociale forhold på ansøgningstidspunktet.
Der er tale om  

 en skønsmæssig afgørelse, hvor Hypotekbanken lægger vægt på låntagers  

 tilbagebetalingsvilje, gældens størrelse, størrelsen af det afviklede beløb  

 og låntagers erhvervs-, indtjenings- og tilbagebetalingsevne.
 I de seneste 3 år har Hypotekbanken eftergivet følgende beløb:
 Hypotekbanken har siden 1987 behandlet knap 14.000 ansøgninger om  

 eftergivelse af studiegæld.
Lovforslaget Selv om Hypotekbanken gennem årene har eftergivet studiegæld i betydeligt  

 omfang, er der fortsat en personkreds, som ikke er hjulpet tilstrækkeligt  

 gennem den nuværende ordning.
Hvis et langvarigt uddannelsesforløb er  

 kombineret med et højt forrentet statsgaranteret studielån, vil gælden ofte  

 være stor, og 12 år kan - alt efter låntagers indkomstforhold - være for lang  

 tid at vente på en afklaring af, om studiegælden kan eftergives.
Der kan være  

 risiko for, at låntager opgiver en udsigtsløs tilbagebetaling, ligesom en  

 stor studiegæld kan fastlåse låntager i bolig- og erhvervsmæssig sammenhæng.
 Det foreslås derfor, at en låntager, som har en aftale om tilbagebetaling  

 af et statsgaranteret studielån, allerede 9 år efter uddannelsens afslutning  

 eller afbrydelse kan opnå Hypotekbankens tilkendegivelse om, og i hvilket  

 omfang gælden kan eftergives ved 12-års periodens udløb.
En låntager, der er omfattet af ordningen, får således Hypotekbankens  

 bindende tilkendegivelse om resultatet af den fremtidige afgørelse om  

 eftergivelse af låntagerens studiegæld.
Hvis Hypotekbanken vurderer, at  

 låntager vil få eftergivet gælden helt eller delvist, standses forrentningen,  

 og låntager vil fremover skulle tilbagebetale studiegælden direkte til  

 Hypotekbanken i overensstemmelse med forhåndstilkendegivelsen.
Ved 12-års  

 periodens udløb træffer Hypotekbanken den endelige afgørelse om eftergivelse  

 af studiegæld på grundlag af låntagers aktuelle økonomiske forhold.
Hvis  

 disse ikke har ændret sig, vil afgørelsen om eftergivelse svare til  

 forhåndstilkendegivelsen.
Efter lovens § 9, nr. 5, kan finansministeren fastsætte regler om, i  

 hvilke situationer et ellers bevilget tilskud til afvikling af studiegælden  

 skal ophøre.
Bemyndigelsen vil i denne forbindelse blive udnyttet til at  

 bestemme, at tilskuddet ophører, når låntager har fået en  

 forhåndstilkendegivelse om hel eller delvis eftergivelse.
For låntager  

 betyder tilskuddets bortfald ingen ændringer, idet der vil blive taget hensyn  

 hertil i tilkendegivelsen, og det vil være administrativt vanskeligt at  

 fastlægge indholdet af tilkendegivelsen, hvis der skal tages hensyn til  

 tilskudsmulighederne.
En sådan bestemmelse vil være parallel med den  

 nugældende bestemmelse om, at tilskudsmulighederne ophører, når låntager har  

 fået eftergivet sin gæld helt eller delvist.
Ad 3) - øvrige ændringer Formålet I tilknytning til de foreslåede lovændringer er det Hypotekbankens hensigt  

 at forenkle eftergivelsesordningen til gavn for låntagerne.
Det er hensigten, at låntagerne fremover lettere skal kunne danne sig et  

 overblik over deres økonomiske situation og gøre sig bekendt med, hvorledes  

 studiegælden forventes tilbagebetalt.
Låntagerne skal således sættes i stand  

 til på ethvert tidspunkt at beregne, om og i givet fald hvor meget af  

 studiegælden, som kan eftergives, og hvorledes studiegælden fremtidig skal  

 tilbagebetales.
Det forudsætter imidlertid en forenkling af den nugældende  

 ordning, som er beskrevet i bemærkningerne til det oprindelige forslag til  

 denne lov (lovforslag L 160, folketingsåret 1986-87, Folketingstidende tillæg  

 A, sp. 3069). Disse forenklinger vil ikke blot omfatte låntagere med  

 statsgaranteret studiegæld, men alle studielåntagere.
 Forenklingerne vil sammen med det informationsmateriale, som i denne  

 anledning vil blive udarbejdet, sætte låntagerne i stand til selv at beregne  

 de økonomiske konsekvenser af en eventuel ansøgning om eftergivelse af deres  

 studiegæld.
På den anden side forhindres spekulation i eftergivelsesordningen, når  

 antallet af kriterier, som skal indgå i vurderingen, begrænses.
Det undgås  

 således, at låntagere bevidst kan fremkalde en afgørelse om eftergivelse ved  

 afhændelse af aktiver, lånoptagelse i fast ejendom, proformaændring af  

 civilstand o.lign.
 Ændringerne bevirker, at eftergivelsesordningen fjerner sig noget fra de  

 kriterier, som anvendes i forbindelse med gældssanering efter konkurslovens  

 regler.
 Som led i en mere overskuelig eftergivelsesordning og i konsekvens af  

 lovændringerne er det således hensigten at ændre eftergivelsesordningen på  

 følgende tre områder:
Objektive kriterier for eftergivelse Bedømmelsen af en ansøgning om eftergivelse har hidtil hvilet på et bredt  

 administrativt skøn over låntagers tilbagebetalingsvilje- og evne, gældens  

 størrelse samt låntagers erhvervs- og indtjeningsevne.
Dette skøn foreslås  

 afløst af en enklere vurdering af, om låntager hidtil har betalt på sin gæld  

 i passende omfang, og om låntager vil være i stand til at betale mere på  

 gælden inden for den 15-årige afviklingsperiode.
Låntagers formueforhold Låntagers formueforhold vil ikke længere indgå i vurderingen af, om  

 studiegælden kan eftergives.
Herved undgås risikoen for forskelsbehandling af  

 låntagerne på grundlag af tilfældige formueforskydninger i forbindelse med  

 værdistigninger på fast ejendom, arveforhold, forskellige forbrugs- og  

 opsparingsmønstre mv.
 Endvidere undgås afslag på grund af formue bundet i aktiver, som låntager  

 ikke kan realisere uden et betydeligt velfærdstab.
 Endelig vil en eventuel forhåndstilkendegivelse om eftergivelse have  

 større værdi for låntager, hvis ændringer i låntagers formueforhold ikke har  

 indflydelse på resultatet af den endelige afgørelse om eftergivelse af  

 studiegæld.
Låntagers husstand Hidtil har bedømmelsen af en eftergivelsesansøgning ikke blot omfattet  

 låntagers egne økonomiske forhold, men har i lighed med kriterierne for  

 gældssanering efter konkurslovens regler udstrakt sig til hele låntagers  

 husstand.
Fremover er det hensigten kun at inddrage låntagers egne økonomiske  

 forhold i vurderingen af, hvad låntager kan betale på studiegælden inden for  

 den 15-årige tilbagebetalingsperiode.
Herved opnås symmetri i forhold til den almindelige tilbagebetaling af  

 studiegæld, idet fastsættelsen af ydelserne på misligholdt studiegæld og  

 studiegæld under ordinær tilbagebetaling alene sker på baggrund af gældens  

 størrelse og forrentning eller låntagers egne indkomstforhold.
Husstandens  

 økonomiske forhold i øvrigt har altså ikke indflydelse på tilbagebetalingen.
Ved ændringen understreges det tillige, at studiegæld er personlig gæld,  

 der alene knytter sig til låntagers uddannelse og de heraf afledte  

 indtjeningsmuligheder.
Således tilgodeser ordningen de låntagere, som ikke  

 har haft den forventede økonomiske nytte af den uddannelse, hvortil lånet er  

 optaget.
Det skal tilføjes, at mange låntagere har optaget deres studielån  

 inden etablering af familie.
 Når en eventuel ægtefælles eller samlevers indkomstforhold og husstandens  

 forsørger- eller bidragsforpligtelser ikke længere indgår i afgørelsen,  

 undgås en undertiden urimelig forskelsbehandling af låntagerne alt efter  

 familiemæssig status.
Hypotekbanken har foretaget en undersøgelse af ændringens konsekvenser, og  

 på baggrund heraf vurderes det, at opgivelsen af husstandsvurderingen hverken  

 lemper eller skærper kriterierne for eftergivelse.
Omfanget af eftergivelsen  

 af studiegæld vil ikke ændres, og for de fleste låntageres vedkommende vil  

 der ikke være nogen - eller kun en ringe - forskel i vurderingen af, hvad de  

 kan betale inden for den 15-årige tilbagebetalingsperiode.
 Endelig er ophævelsen af det hidtil gældende husstandsprincip begrundet i  

 det forhold, at en forhåndstilkendegivelse om eftergivelse af studiegæld  

 hurtigt kan vise sig uaktuel, hvis ændringer i låntagers familiemæssige  

 forhold kan påvirke vurderingen af, hvad der skal betales på studiegælden.  

 Det skal ses i sammenhæng med, at administrationen af ordningen om  

 forhåndstilkendegivelser vil blive vanskelig og ressourcekrævende at  

 administrere, hvis ikke eftergivelsesordningen forenkles.
Lovforslagets konsekvenser Forslaget om forhåndstilkendegivelser vil ikke medføre, at der fremover  

 vil blive eftergivet studiegæld i et større omfang end hidtil.  

 Afgørelsestidspunktet fremrykkes ikke, og antallet af lån, der omfattes af  

 ordningen, ændres ejheller.
For så vidt angår de øvrige ændringer af eftergivelsesordningen er det -  

 på baggrund af en undersøgelse baseret på den nuværende sagsbestand -  

 Hypotekbankens vurdering, at husstandsprincippets ophævelse næppe vil påvirke  

 eftergivelsesordningens samlede omfang mærkbart. Ændringerne i Hypotekbankens  

 vurdering af, hvad låntagerne kan tilbagebetale af studiegæld inden for den  

 15-årige tilbagebetalingsperiode, vil formentlig kun få marginale  

 konsekvenser for den samlede ordning.
Det skal dog fremhæves, at en række  

 låntageres økonomiske situation vil blive bedømt væsentligt anderledes, og  

 blandt denne gruppe vil langt de fleste få forøget deres muligheder for  

 eftergivelse.
 Den ændrede formuevurdering skønnes kun at få en beskeden betydning for  

 ordningens omfang, da låntagers formueforhold sjældent har nogen afgørende  

 indflydelse på Hypotekbankens afgørelse efter de hidtil gældende regler.
 Først og fremmest vil ændringerne indebære en væsentlig forenkling for  

 låntagerne.
 Som hidtil omfatter eftergivelsesreglerne også misligholdte statslån og  

 statsgaranterede lån, der er indfriet af Hypotekbanken som misligholdte mv.
Andre forslag Udover de initiativer, som lovforslaget indeholder med henblik på  

 lempelser for låntagere med statsgaranterede studielån, stilles der forslag  

 om enkelte andre mindre ændringer.
Det drejer sig om ændringen af § 4 i lov om statsgaranterede studielån,  

 jf. lovforslagets § 1, nr. 3, om renten for statsgaranterede lån, der må  

 indfries som misligholdt.
Det foreslås her, at renten for alle indfriede  

 statsgaranterede studielån fastsættes i overensstemmelse med renten for  

 statsgaranterede studielån i Hypotekbankens bankvirksomhed med et tillæg på 1  

 procentpoint.
Endvidere drejer det sig om reglerne i den nye § 16 c i lov om tilskud til  

 afvikling af studiegæld og om eftergivelse af studiegæld angående  

 eftergivelsesreglernes forhold til konkurslovens regler om gældssanering.
Har  

 låntager anden betydelig gæld end studiegæld, kan Hypotekbanken henvise  

 låntager til at søge om gældssanering ved skifteretten, hvis en samlet  

 ordning af låntagers gældsforhold vil være mere hensigtsmæssig.
Yderligere  

 kan Hypotekbanken henvise låntager til at søge om gældssanering, hvis det må  

 formodes, at låntager på grund af afvikling af andre gældsforpligtelser ikke  

 kan tilbagebetale den del af studiegælden, som ikke eftergives.
Hvis skifteretten nægter gældssanering, kan låntager søge om eftergivelse  

 af sin studiegæld uden at afvente udløbet af den karensperiode på 2 år, som  

 hidtil har været gældende. Ændringen er en konsekvens af, at  

 eftergivelsesordningen foreslås løsrevet fra de kriterier, som anvendes i  

 gældssaneringssager.
Under gældssaneringssagen er låntagers ansøgning ikke  

 blevet bedømt efter de retningslinier, som gælder for eftergivelse af  

 studiegæld.
Høring Lovforslaget har været til høring hos Akademikernes Centralorganisation,  

 Finansrådet, Skatteministeriet, Undervisningsministeriet og SUstyrelsen.
Administrative og økonomiske konsekvenser Administrative konsekvenser Forslaget om en forhåndstilkendegivelse om mulighederne for hel eller  

 delvis eftergivelse af studiegæld vil medføre en merbelastning for  

 sagsbehandlingen i Hypotekbanken.
Merbelastningen vil være størst i 1998,  

 hvor ordningen er ny, og hvor ca. 7.000 låntagere skønnes umiddelbart på  

 lovens ikrafttrædelsestidspunkt at opfylde 9-års betingelsen for at søge om  

 en tilkendegivelse.
På længere sigt vil den endelige behandling af  

 eftergivelsesansøgninger blive lettere, såfremt der i forvejen er meddelt  

 ansøgeren en forhåndstilkendegivelse.
Det skønnes på denne baggrund, at der  

 vil være behov for at tilføre Hypotekbanken medarbejdere i et omfang svarende  

 til en lønsumsudgift på 1,8 mill. kr. i 1998 dalende til 0,8 mill. kr. i 1999  

 og fremefter.
Hertil kommer udgifter til edb-udvikling og udarbejdelse af  

 informationsmateriale mv. for ca. 1,1 mill. kr., der skal afholdes i  

 forbindelse med lovforslagets ikrafttræden.
Udgifterne til informations- og  

 ansøgningsmateriale forventes at udgøre ca. 0,5 mill. kr. i 1998 og ca. 0,3  

 mill. kr. i 1999 og fremefter.
 For statskassen vil muligheden for at opnå en forhåndstilkendegivelse  

 kombineret med de lempeligere regler for eftergivelse i stor udstrækning  

 kunne opveje disse merudgifter, jf. nedenfor om lovforslagets økonomiske  

 konsekvenser.
Tilbudet om, at et statsgaranteret studielån skal kunne overtages af  

 Hypotekbankens bankvirksomhed, forventes ikke at blive udnyttet af alle  

 låntagere og blandt andet ikke i tilfælde, hvor renteforskellen er lille, og  

 lånets restløbetid er kort, eller hvor lånet er af mindre omfang.
Overslaget  

 over de administrative konsekvenser er derfor baseret på, at ca. halvdelen af  

 låntagerne i pengeinstitutterne eller ca. 15.000 ultimo 1997 vil benytte sig  

 af tilbudet.
Det vil medføre behov for tilførsel af medarbejdere til  

 finansforvaltningen svarende til en lønsumsudgift på 1,9 mill. kr. i 1998  

 dalende til 1,3 mill. kr. i 1999 og 0,9 mill. kr. i 2000 og fremefter.  

 Forslaget vil endvidere medføre engangsudgifter på 0,9 mill. kr. til  

 edb-udvikling og informationsmateriale mv. samt udgifter på 0,7 mill. kr.  

 årligt fra og med 1998 til den løbende drift og øvrige administration,  

 herunder udsendelse af opkrævninger, betalingskontrol mv.
Disse udgifter vil  

 blive afholdt af bankvirksomheden i form af et administrationsbidrag til  

 Hypotekbankens finansforvaltning, som skal administrere ordningen på  

 bankvirksomhedens vegne.
Da en del af meromkostningerne består af  

 lønudgifter, skal en tilsvarende del af dette administrationsbidrag kunne  

 anvendes hertil.
Forslaget er således i princippet udgiftsneutralt for  

 statskassen, og bankvirksomhedens udgifter vil blive dækket af låntagernes  

 rentebetaling.
Økonomiske konsekvenser Selve forslaget om at give låntagerne mulighed for at overføre  

 statsgaranterede studielån til Hypotekbankens bankvirksomhed vil ikke have  

 nogen økonomiske konsekvenser for statskassen.
Udgifterne til indfrielse af  

 studielån vil som hidtil afhænge af, om lånene misligholdes, og omfanget  

 heraf vil næppe ændre sig.
Inden for en overskuelig årrække vil samtlige lån  

 i øvrigt enten være færdigbetalt af låntagerne eller indfriet som  

 misligholdte.
Muligheden for at opnå en forhåndstilkendegivelse om eftergivelse vil som  

 ovenfor nævnt udløse en budgetforbedring for statskassen.
De låntagere, som  

 på et tidligere tidspunkt end hidtil stilles en eftergivelsesmulighed i  

 udsigt, må alt andet lige forventes at være mere motiverede for at afvikle  

 den del af gælden, som de rent faktisk er i stand til at betale, hvilket også  

 må gælde de låntagere, som nu kan opnå eftergivelse efter de lempeligere  

 regler.
Endvidere begrænses statskassens tab i form af yderligere renter og  

 omkostninger, der jo er omfattet af statens garantiforpligtelse, når tilsagn  

 om eftergivelse nu kan meddeles på et tidligere tidspunkt med den konsekvens,  

 at Hypotekbanken indfrier det pågældende lån og overtager restgælden.
 For så vidt angår de skattemæssige konsekvenser for låntagerne har  

 Skatteministeriet oplyst, at reglerne i ligningslovens § 5, stk. 8, om  

 begrænsning af rentefradragsretten ved eftergivelse af gæld vil finde  

 anvendelse fra tidspunktet for forhåndstilkendegivelsen.
Forslagene på eftergivelsesområdet vil kun i beskedent omfang få  

 økonomiske konsekvenser for statskassen.
Forhåndstilkendegivelserne om  

 eftergivelse af studiegæld vil som nævnt under lovforslagets almindelige  

 bemærkninger ikke medføre, at der vil blive eftergivet gæld i et større  

 omfang end hidtil, og ændringerne af eftergivelsesordningen i øvrigt vil kun  

 få marginal økonomisk betydning.
Erhvervsøkonomiske og miljømæssige konsekvenser Bortset fra, at en række låntagere må forventes at overføre deres  

 studielån til Hypotekbankens bankvirksomhed fra pengeinstitutterne med et  

 rentetab for disse til følge, indeholder lovforslaget ingen  

 erhvervsøkonomiske konsekvenser.
 Lovforslaget indeholder ingen miljømæssige konsekvenser.
Forholdet til EU-retten Lovforslaget indeholder ikke EU-retlige aspekter.
Bemærkninger til lovforslagets enkelte bestemmelser Til § 1 Til nr. 1 Ændringen er af redaktionel karakter i konsekvens af forslaget om  

 overførsel af statsgaranterede studielån til Hypotekbankens bankvirksomhed.
Til nr. 2 Hjemmelsspørgsmål Bestemmelsen giver Hypotekbankens bankvirksomhed hjemmel til at yde  

 personer med statsgaranteret studiegæld i pengeinstitutter et lån med henblik  

 på at indfri gælden i pengeinstituttet og overtage den videre afvikling af  

 gælden.
 Efter lov om Kongeriget Danmarks Hypotekbank og Finansforvaltning kan  

 bankvirksomheden yde lån til private, men kun til investeringsopgaver, jf.  

 lovens § 5, stk. 2, sammenholdt med § 1. Muligvis ville den fornødne hjemmel  

 kunne indfortolkes i hypotekbanklovens ordlyd, men der er under alle  

 omstændigheder tale om en afvigelse fra bankvirksomhedens sædvanlige  

 udlånspraksis, hvorfor man har fundet det hensigtsmæssigt at søge en klar  

 hjemmel tilvejebragt til dette formål.
Udlånsrenten Som omtalt i lovforslagets almindelige bemærkninger under afsnittet om  

 refinansiering i Hypotekbankens bankvirksomhed, skal bankvirksomhedens  

 udlånsrente afspejle bankens egne markedsmæssigt bestemte omkostninger ved  

 lånoptagelse.
Udlånet skal selvsagt være i danske kroner, og bankvirksomheden  

 har mulighed for at finansiere dette udlån enten ved optagelse af lån i  

 danske kroner eller ved optagelse af valutalån, der swappes (ombyttes) til  

 danske kroner.
Den variable rente, som bankvirksomheden kan opnå i forbindelse med  

 optagelse af lån i danske kroner (herunder swaps til lån i danske kroner),  

 udtrykkes normalt i forhold til den såkaldte »Copenhagen Inter Bank  

 Offered Rate« (CIBOR), som er den rente, bankerne i Danmark for perioder  

 på mellem 1 og 12 måneder tilbyder i forbindelse med usikrede udlån til andre  

 herværende pengeinstitutter.
Afhængig af omstændighederne ved den enkelte  

 lånoptagelse må CIBOR-renten fratrækkes eller tillægges et antal basispoints  

 (bp), hvor hvert basispoint udgør 0,01% p.a.
Siden mindsterenten ekstraordinært blev nedsat til 4% i oktober 1996, har  

 det været særligt gunstigt for bankvirksomheden at emittere indenlandske  

 4%-obligationer.
Til dato har bankvirksomheden emitteret for ca. 3,6 mia. kr.  

 i 3 obligationsserier.
Disse lån er næsten alle swappet til en variabel rente  

 på CIBOR med et fradrag på mellem 30-42 bp afhængig af optagelsestidspunkt og  

 løbetid.
For tiden opnår bankvirksomheden en rente på CIBOR med et fradrag på  

 ca. 35 bp, hvilket svarer til en rente over 6 måneder på ca. 3,5 % p.a.
 På lånoptagelserne på de udenlandske markeder har bankvirksomheden senest  

 opnået en rente på CIBOR med et fradrag på mellem 15 til 20 bp, og man er  

 ikke bekendt med forhold, der indebærer, at renteomkostningerne ikke også på  

 lidt længere sigt vil ligge omkring dette niveau.
Restløbetiden på de overtagne studielån kendes ikke på forhånd, men må  

 forventes at ligge temmelig spredt fra ganske få år op til 15 år.
Uanset de  

 uens løbetider må det af praktiske årsager være rimeligt, at alle lån  

 forrentes med den samme rentesats.
Det giver bankvirksomheden en lille  

 risiko, idet man ikke har sikkerhed for, at udlånene kan finansieres på det  

 nuværende niveau for lån, der løber op til 15 år frem i tiden.  

 Bankvirksomheden må derfor dække sig ind ved at tillægge  

 finansieringsomkostningerne en beskeden margen.
I forhold til låntagerne afdækkes bankvirksomhedens finansieringsrisiko  

 ved, at udlånsrenten før administrationsbidrag fastsættes til CIBOR for udlån  

 over en 6 måneders periode.
Det svarer for tiden til en rente på ca. 3,8%  

 p.a.
 Som i de fleste pengeinstitutter tilskrives renten kvartalsvis.
Udlånsrenten skal - udover at dække bankvirksomhedens egne  

 låneomkostninger - tillige dække bankvirksomhedens udgifter til  

 administration af ordningen, for så vidt disse ikke dækkes af gebyrer, jf.  

 nedenfor.
Udgifterne er nærmere omtalt under afsnittet om lovforslagets  

 administrative og økonomiske konsekvenser, og på denne baggrund har man  

 beregnet, at et tillæg på 0,2% af lånenes restgæld vil kunne dække  

 administrationsomkostningerne.
Såfremt administrationsudgifterne ændrer sig,  

 vil Hypotekbankens bestyrelse kunne ændre dette tillæg.
 Renteindtægterne vil tilgå bankvirksomheden, idet det rentetillæg, der  

 skal dække administrationsomkostningerne, vil indgå i bankens bidrag til  

 Hypotekbankens finansforvaltning, jf. lovforslagets almindelige bemærkninger.
Den samlede rente for låntagerne vil således for tiden udgøre ca. 4%,  

 hvilket vil medføre en besparelse for låntagerne, afhængig af lånenes  

 restløbetid og den aktuelle pengeinstitutrente.
I forhold til den  

 gennemsnitlige pengeinstitutrente på 6,2% skønnes besparelsen for tiden at  

 udgøre ca. 5% af låntagers bruttoydelse ved en restløbetid på 5 år.
Ved en  

 restløbetid på 10 år skønnes besparelsen at udgøre ca. 9% af bruttoydelsen og  

 ca. 13% ved en restløbetid på 15 år.
Gebyrer Statsgaranterede studielån er undergivet pengeinstitutternes almindelige  

 gebyrregler.
Gebyr pålægges typisk i forbindelse med visse særydelser, fx  

 udsendelse af rykker, kontoudtog og ændring af ydelsen på lånet.
Det forekommer rimeligt ligeledes at fastsætte visse gebyrer i forbindelse  

 med administrationen af studielånene i Hypotekbankens bankvirksomhed.  

 Gebyrerne fastsættes af bestyrelsen, men det vil være nærliggende at indføre  

 en række gebyrer, som svarer til de gebyrer, som opkræves i forbindelse med  

 administrationen af de statslige studielån.
Det drejer sig for tiden om  

 følgende gebyrtyper og -størrelser: Fornyet udsendelse af  

 tilbagebetalingsplan og årsopgørelse: 100 kr.
Kopi af lånedokument eller  

 gældsbrev: 100 kr.
Udsendelse af kontoudtog og saldoopgørelse: 100 kr.  

 Rykning (påkrav): 35 kr.
Opsigelse af lån: 100 kr.
Herudover er det hensigten at opkræve et gebyr i forbindelse med  

 overførslen af et studielån til Hypotekbankens bankvirksomhed, hvilket  

 sædvanligvis også opkræves af det modtagende pengeinstitut i forbindelse med  

 overførsel af studielån mellem to pengeinstitutter.
Derimod er det ikke  

 hensigten at opkræve gebyr, hvis låntager ønsker at tilbageføre sit studielån  

 fra bankvirksomheden til et pengeinstitut.
Til nr. 3 Bestemmelsen angår fastsættelsen af den rente, som skal betales af  

 låntagere, der har misligholdt deres lån, og hvor lånet derfor må indfries af  

 Hypotekbankens finansforvaltning.
Principielt følger denne rente den sats,  

 der ville være gældende, hvis låntager ikke havde misligholdt lånet, og det  

 foreslås derfor, at renten følger Hypotekbankens bankvirksomheds rente for  

 statsgaranterede studielån.
Ud fra en lighedsbetragtning foreslås det videre,  

 at denne rentesats også kommer til at gælde for misligholdte lån, som ikke  

 har været overført til Hypotekbankens bankvirksomhed.
Det foreslås endvidere,  

 at renten tillægges 1 procentpoint, dels for at kompensere for, at renten  

 beregnes som en simpel rente (uden rentes rente), når lånene indfries som  

 misligholdte, dels som en skærpelse som følge af misligholdelsen af lånet.  

 Det bør ikke være rentemæssigt attraktivt at misligholde et statsgaranteret  

 lån med den hensigt at få lånet indfriet af Hypotekbanken.
Til nr. 4 og 5 Ændringerne er af redaktionel karakter i konsekvens af forslaget om  

 overførsel af statsgaranterede studielån til Hypotekbankens bankvirksomhed.
Til nr. 6 En del af administrationen af statsgarantierne for studielån er i dag  

 delegeret til pengeinstitutterne.
Pengeinstitutternes afgørelser kan  

 indbringes for Hypotekbanken, hvis afgørelser til gengæld ikke kan indbringes  

 for anden administrativ myndighed.
I relation til de studielån, som måtte blive overført til Hypotekbankens  

 bankvirksomhed, vil disse afgørelser fremover skulle træffes af  

 finansforvaltningen på bankvirksomhedens vegne, og det er derfor hensigten at  

 indføre mulighed for en klageinstansbehandling også for disse lån, selvom  

 bankvirksomhedens afgørelser ellers ikke kan indbringes for nogen anden  

 instans.
Det er endvidere hensigten at indføre en klagefrist på 4 uger  

 kombineret med en remonstrationsordning således, at klager skal stiles til  

 Hypotekbanken, som behandler sagen på ny.
Kun i de tilfælde, hvor  

 Hypotekbanken efter den fornyede behandling fortsat ikke kan give klageren  

 fuldt medhold, forelægges sagen for Finansministeriet.
Til § 2 Til nr. 1-6 Ændringerne er alle af redaktionel karakter i konsekvens af forslaget om  

 overførsel af statsgaranterede studielån til Hypotekbankens bankvirksomhed.
Til nr. 7 Det præciseres, at reglen om bortfald af et ellers bevilget tilskud kun  

 bortfalder, når Hypotekbanken som garant for lånet må indfri det som  

 misligholdt, og ikke, hvis lånet overtages af Hypotekbankens bankvirksomhed  

 efter lovforslagets § 1.
Til nr. 8 og 9 Ændringerne er af redaktionel karakter i konsekvens af forslaget om  

 overførsel af statsgaranterede studielån til Hypotekbankens bankvirksomhed.
Til nr. 10 Til § 13 Bestemmelsen i stk. 1 afløser § 13, 1. pkt., i den hidtil gældende lov og  

 indebærer ikke nogen realitetsændring.
Bestemmelsen fastslår  

 eftergivelsesordningens hovedprincip om, at studiegæld, som låntager ikke kan  

 betale tilbage med passende ydelser over en periode på 15 år, kan eftergives  

 af Hypotekbanken. 15 år er det maksimale tidsrum, som låntager normalt har  

 til at tilbagebetale sin studiegæld.
 I stk. 2 præciseres det, at ordningen kun omfatter statslån, studielån og  

 statsgaranterede lån, som er ydet efter uddannelsesstøttelovgivningen.  

 Derimod har Hypotekbanken ikke kompetence til at eftergive for meget udbetalt  

 uddannelsesstøtte, lån til uddannelsesformål, ydet efter lov om social  

 bistand, eller lån, ydet af Ungdommens Uddannelsesfond.
Til § 14 Bestemmelserne i stk. 1 og 2 viderefører reglerne i § 15, stk. 1, i den  

 hidtil gældende lov.
 Reglerne sikrer, at låntager i tidsmæssig henseende har ydet en betydelig  

 indsats for at tilbagebetale studiegælden.
 12-års perioden begynder at løbe, når uddannelsesinstitutionen har  

 registreret, at låntager har afbrudt eller afsluttet sin uddannelse.
Hvis låntager har påbegyndt tilbagebetalingen af studiegæld inden  

 uddannelsens afslutning eller afbrydelse, løber 12-års perioden fra dette  

 tidligere tidspunkt.
Tilbagebetalingen skal dog være så væsentlig, at  

 studiegælden nedbringes.
 Hvis tilbagebetalingspligten efter lov om statens uddannelsesstøtte eller  

 lov om statsgaranterede studielån indtræder, inden låntager afslutter  

 eller afbryder sin uddannelse, begynder 12-års perioden at løbe fra dette  

 tidspunkt.
 12-års perioden suspenderes i de perioder, hvor låntager ikke  

 tilbagebetaler på studiegælden på grund af fortsat uddannelse.
 Hypotekbankens afgørelse af ansøgning om eftergivelse af studiegæld  

 omfatter hele låntagers studiegæld, hvis der er en tidsmæssig sammenhæng  

 mellem de uddannelsesforløb, hvortil de enkelte studielån er optaget.
 Bestemmelsen i stk. 3 er en videreførelse af § 15, stk. 2, i den hidtil  

 gældende lov.
 Formålet med bestemmelsen er, at en låntager, som på grund af sygdom eller  

 handicap modtager førtidspension eller invaliditetsydelse, ikke kan betale  

 mere på studiegælden, ikke skal vente 12 år med at få vurderet muligheden for  

 eftergivelse af studiegæld, men kan få bedømt sin ansøgning om eftergivelse  

 med det samme.
 Reglen gælder kun for låntagere, som har afsluttet eller afbrudt  

 uddannelsen.
Efter et konkret skøn kan Hypotekbanken endvidere dispensere fra 12-års  

 kravet, hvis låntagers erhvervsevne er nedsat i tilsvarende omfang.
Det kan  

 være tilfældet, hvis der er en formodning for, at låntager på grund af  

 længere tids fravær fra arbejdsmarkedet ikke i fremtiden får  

 erhvervsindkomst.
Erhvervsevnen kan således være nedsat, hvis låntager efter  

 en længere arbejdsløshedsperiode overgår fra arbejdsløshedsdagpenge til  

 bistandshjælp, eller hvis låntager i en længere uafbrudt periode - som  

 nu mindst 4 år - har haft bistandshjælp som eneste indkomst.
 Hypotekbanken dispenserer fra 12-års kravet, når gælden overtages fra en  

 afdød ægtefælle, afdøde forældre eller børn.
 Ved dispensation fra 12-års kravet fremrykkes afgørelsestidspunktet, men  

 afgørelse om eftergivelse træffes fortsat efter lovens almindelige regler.
Til § 15 Bestemmelsen er ny og giver låntagere med statsgaranterede studielån  

 mulighed for 9 år efter afsluttet eller afbrudt uddannelse at søge om  

 Hypotekbankens tilkendegivelse om, og i hvilket omfang studiegælden kan  

 eftergives ved udløbet af 12-års perioden.
 Kravet om, at låntager skal have indgået og overholdt  

 tilbagebetalingsaftaler med sit pengeinstitut og/eller med Hypotekbankens  

 bankvirksomhed, har til hensigt at sikre, at kun låntagere, som har ydet en  

 indsats for at betale på gælden, omfattes af bestemmelsen.
Kun låntagere, hvis hidtidige tilbagebetaling har stået i rimeligt forhold  

 til gældens størrelse og alder eller til låntagers bruttoindkomst, er  

 omfattet af bestemmelsen.
Derimod er betingelserne for at opnå en  

 forhåndstilkendegivelse ikke opfyldt, - hvis Hypotekbanken foretager lønindeholdelse hos låntager til dækning af  

 misligholdt studiegæld, - hvis tilbagebetalingen af gælden er stillet i bero, eller - hvis låntagers ydelsesbetaling er nedsat af hensyn til afvikling af  

 anden offentlig gæld.
 I forbindelse med Hypotekbankens forhåndstilkendegivelse vil låntager  

 blive gjort bekendt med:
- om, og i hvilket omfang låntager kan få eftergivet sin studiegæld ved  

 12-års periodens udløb, - med hvilken ydelse studiegælden skal tilbagebetales i resten af den  

 15-årige tilbagebetalingsperiode, og - hvordan låntager skal regulere den månedlige ydelse i overensstemmelse  

 med ændringer i hans indkomstforhold.
 Hvis Hypotekbanken tilkendegiver, at studiegælden vil kunne eftergives  

 delvist, vil låntager på ethvert tidspunkt i tilbagebetalingsforløbet kunne  

 beregne, hvor stor en del af gælden, der ikke eftergives, og hvordan  

 restgælden skal tilbagebetales.
 Tilsagnet er bindende for Hypotekbanken, sålænge låntagers indkomstforhold  

 ikke ændrer sig væsentligt inden 12-års periodens udløb.
 Har låntager tillige optaget et stats- eller studielån, vil dette lån være  

 omfattet af tilkendegivelsen og den senere afgørelse om eftergivelse af  

 studiegæld.
Efter forhåndstilkendegivelsen overtager Hypotekbanken studiegælden fra  

 låntagers pengeinstitut eller fra Hypotekbankens bankvirksomhed.  

 Forrentningen af gælden stilles i bero, og låntager skal betale på gælden i  

 overensstemmelse med vilkårene i forhåndstilkendegivelsen.
Det er låntagers  

 eget ansvar at regulere ydelsen og tilbagebetale gælden i overensstemmelse  

 med forhåndstilkendegivelsen.
 Finansministeren kan fastsætte et mindre gebyr for  

 forhåndstilkendegivelsen.
Til § 16 Bestemmelserne i stk. 1 og 2 afløser § 14, stk. 1-4, i den hidtil gældende  

 lov.
 Med den ændrede formulering skelnes der ikke mellem misligholdt og  

 ikke-misligholdt studiegæld, og afgørelsen om eftergivelse træffes på  

 grundlag af mere entydige og objektive kriterier, således at låntager i  

 højere grad opnår klarhed over sin økonomiske situation og forståelse for de  

 forhold, der ligger til grund for afgørelsen om eftergivelse af studiegæld.
 Afgørelsen om eftergivelse af studiegæld træffes efter en vurdering af to  

 forhold:
For det første vurderer Hypotekbanken, om låntager indtil  

 afgørelsestidspunktet har tilbagebetalt studiegælden med passende ydelser.  

 Har låntager hidtil tilbagebetalt gælden med en annuitetsmæssigt fastsat  

 ydelse, er der betalt passende på studiegælden.
Er det ikke tilfældet, anses  

 den hidtidige betaling for passende, hvis låntager løbende har betalt et  

 beløb svarende til mindst 15% af den del af låntagers bruttoindkomst, som  

 overstiger dagpengeniveauet i den pågældende periode.
For det andet vurderer Hypotekbanken, om låntager kan betale mere på  

 studiegælden inden udløbet af den 15-årige tilbagebetalingsperiode.
I givet  

 fald skal låntager i den resterende del af den perioden betale et beløb  

 svarende til 15% af den del af låntagers bruttoindkomst, som overstiger  

 dagpengeniveauet på afgørelsestidspunktet.
 Hypotekbanken vurderer, hvor meget låntager kan betale på studiegælden i  

 den 15-årige tilbagebetalingsperiode på grundlag af låntagers bruttoindkomst.  

 Bruttoindkomsten opgøres som låntagers erhvervs- eller overførselsindkomst  

 med tillæg af positiv kapitalindkomst, bortset fra overskud af ejerbolig.  

 Låntagers konkrete budget indgår ikke i vurderingen, da Hypotekbanken herved  

 undgår at forskelsbehandle låntagerne alt efter, hvorledes de disponerer over  

 deres indkomst.
 Kun helt særlige omstændigheder - fx udgifter i forbindelse med alvorlig  

 sygdom, invaliditet, omfattende og særlige forsørgerforpligtelser samt  

 betydelige erhvervsrelaterede udgifter - kan bevirke, at Hypotekbanken  

 fraviger bruttoindkomstprincippet.
 Hvis låntager søger om eftergivelse af studiegæld efter udløbet af den  

 15-årige periode, foretager Hypotekbanken en vurdering af, om låntager har  

 betalt studiegælden med passende ydelser frem til ansøgningstidspunktet.
 Bestemmelsen i stk. 3, der er ny, beskriver den bindende karakter af  

 forhåndstilkendegivelsen efter loven § 15.
Hvis forudsætningerne for Hypotekbankens forhåndstilkendegivelse ikke  

 længere er til stede, har tilkendegivelsen ikke virkning, når afgørelsen om  

 eftergivelse senere træffes.
Det kan fx være tilfældet, hvis låntager ikke  

 har overholdt betalingsvilkårene i forhåndstilkendegivelsen, eller hvis  

 låntagers indkomstforhold har ændret sig væsentligt.
Bestemmelsen i stk. 4 viderefører reglen i § 13, sidste led, i den hidtil  

 gældende lov.
De stats- og studielån, som efter bestemmelsen skal overføres  

 til Hypotekbanken i forbindelse med en hel eller delvis eftergivelse,  

 omfatter nu om stunder kun lån, hvor låntager har afsluttet eller afbrudt sin  

 uddannelse, men endnu ikke er forpligtet til at påbegynde tilbagebetalingen.  

 I denne mellemperiode administreres lånene fortsat af SU-styrelsen.
Bestemmelsen i stk. 5 viderefører reglerne i § 15, stk. 5, i den hidtil  

 gældende lov og præciserer herunder, at den 15-årige tilbagebetalingsperiode  

 kan forlænges, hvis låntager ikke hidtil har afviklet sin studiegæld med  

 passende ydelser.
Bemyndigelsen til finansministeren er senest udmøntet i  

 bekendtgørelse nr. 244 af 29. marts 1996.
Til § 16 a Bestemmelsen er ny, men svarer i hovedtrækkene til principperne i den  

 lignende regel i konkurslovens § 229 om ophævelse af en tidligere afsagt  

 kendelse om gældssanering.
Den her foreslåede regel i bestemmelsens nr. 2 er  

 dog noget mere vidtgående, idet overtrædelse af betalingsvilkårene for en  

 delvis eftergivelse af ansøgerens gæld kan medføre, at afgørelsen om  

 eftergivelse omgøres.
Reglen vil dog blive administreret med tilbageholdenhed  

 og kun blive bragt i anvendelse i tilfælde, hvor det ikke er muligt at  

 inddrive det manglende beløb ad anden vej.
De vilkår, Hypotekbanken fastsætter i forbindelse med en afgørelse om  

 delvis eftergivelse, drejer sig først og fremmest om størrelsen af de rater,  

 låntager skal betale og hyppigheden heraf mv., men også andre forhold vil  

 kunne inddrages afhængig af den konkrete situation.
Det vil fx kunne være et  

 vilkår, at låntager ikke søger om gældssanering ved skifteretten, sålænge den  

 del af gælden, låntager fortsat skal betale, ikke er fuldt indbetalt.
Til § 16 b Bestemmelsen viderefører reglen i § 15, stk. 3, i den hidtil gældende lov.  

 Låntagere, der søger om genoptagelse af en afgørelse om eftergivelse truffet  

 efter de hidtil gældende regler, vil ligeledes få behandlet deres fornyede  

 ansøgning efter det hidtidige regelsæt.
Til § 16 c Bestemmelsen viderefører til dels reglerne i §§ 14, stk. 5, og 16 i den  

 hidtil gældende lov.
Der henvises til lovforslagets almindelige bemærkninger  

 under afsnittet om andre forslag.
Til § 16 d Bestemmelsen er en videreførelse af reglerne i § 15, stk. 6, i den hidtil  

 gældende lov.
Dog er reglen om muligheden for at gøre Hypotekbankens  

 afgørelser endelige ikke videreført.
Denne del af finansministerens  

 bemyndigelse har ikke været udnyttet hidtil, og den almindelige klageadgang  

 bør ejheller afskæres for afgørelser af denne karakter.
Klageadgangen vil  

 blive udformet som en remonstrationsordning med en klagefrist på 4 uger, jf.  

 beskrivelsen heraf i bemærkningerne til lovforslagets § 1, nr. 6.
Til § 3 Tilbudet til låntagerne om, at deres statsgaranterede studielån skal kunne  

 overtages af Hypotekbankens bankvirksomhed, vil forudsætte en del  

 administrativ forberedelse.
Herunder skal Hypotekbankens edb-systemer  

 videreudvikles til også at kunne varetage administrationen af disse lån.
Det  

 foreslås derfor, at disse regler træder i kraft efter finansministerens  

 nærmere bestemmelse.
De nye regler om behandling af ansøgninger om eftergivelse af studiegæld  

 foreslås ikraftsat den 1. januar 1998. Låntagere, som tidligere har ansøgt om  

 eftergivelse og har fået deres ansøgning realitetsbehandlet af Hypotekbanken,  

 er dog afskåret fra at søge om eftergivelse på ny efter det nye regelsæt for  

 bedømmelse af eftergivelsesansøgninger.
Denne gruppe låntageres økonomi er  

 tidligere blevet bedømt efter den hidtidige ordning, og formålet med  

 lovforslaget er som anført i de almindelige bemærkninger først og fremmest at  

 skabe mere overskuelige rammer for afviklingen af de tilbageværende  

 statsgaranterede studielån.
Genoptagelse af alle sager, hvor en låntager er meddelt afslag eller kun  

 delvis eftergivelse, ville i øvrigt være forbundet med meget store  

 omkostninger.
Hertil kommer, at en genoptagelse af alle sager, hvor en  

 låntager har opnået delvis eftergivelse, i nogle tilfælde kunne indebære, at  

 allerede indbetalte ydelser måtte udbetales til den pågældende på ny med en  

 deraf følgende udgift for statskassen.
 Låntagere, som ikke tidligere har fået deres ansøgning realitetsbehandlet,  

 men som har fået afvist deres ansøgning af formelle årsager, fx hvis 12  

 års-fristen ikke har været opfyldt, vil dog kunne få deres ansøgning  

 behandlet på ny efter de nye regler.
Skriftlig fremsættelse (8. oktober 1997) Finansministeren (Mogens Lykketoft):
 Hermed skal jeg for det høje Ting fremsætte:
 Forslag til lov om ændring af lov om statsgaranterede studielån og lov  

 om tilskud til afvikling af studiegæld og om eftergivelse af studiegæld.  

 (Lempelse af reglerne for tilbagebetaling og eftergivelse af statsgaranterede  

 studielån m.v.).
(Lovforslag nr.
L 16).
 Statsgaranterede studielån kunne ydes i perioden 1964 til 1989, men blev  

 efter en overgangsordning endeligt afskaffet i 1993. Lånene blev ydet af  

 låntagernes pengeinstitut mod en statslig garanti på 100% af lånebeløbet  

 inkl. renter og omkostninger.
Ved udgangen af 1996 udestår fortsat en restgæld i pengeinstitutterne på  

 ca. 2,2 mia. kr., fordelt på ca. 36.000 låntagere.
Både restgælden og  

 antallet af låntagere er dog godt halveret i de seneste 5 år.
Den  

 gennemsnitlige bankrente for disse lån er pt. 6,2%, men har i årenes løb  

 været langt højere, hvilket især gjorde sig gældende i højrenteperioden i  

 1980'erne.
 Uanset de ordninger, der tidligere er etableret for at lette situationen  

 for låntagerne, er der dog fortsat en ikke helt lille personkreds, der på  

 grund af længerevarende uddannelsesforløb og den periodevis høje rente er  

 økonomisk vanskeligt stillet.
 Det er med dette lovforslag hensigten at lempe reglerne for  

 tilbagebetaling og eftergivelse af statsgaranterede studielån mv. og skabe  

 mere overskuelige rammer for afviklingen af de tilbageværende studielån.
 Forslaget består af følgende elementer:
1. Tilbud om refinansiering i Hypotekbankens bankvirksomhed Låntagere med statsgaranterede studielån i de private pengeinstitutter  

 tilbydes at overføre lånet til Hypotekbankens bankvirksomhed til en  

 markedsmæssigt bestemt rente, der i lyset af statsgarantien normalt vil ligge  

 under den rente, som pengeinstitutterne beregner på disse lån.
Ordningen  

 gøres udgiftsneutral for statskassen ved at lade overtagelsen af lånene  

 finansiere gennem bankvirksomhedens egen låneoptagelse.
2. Forhåndstilkendegivelse om eftergivelse af statsgaranterede  

 studielån Låntager skal, når der er forløbet 9 år fra uddannelsens afslutning eller  

 afbrydelse, kunne opnå en forhåndstilkendegivelse om og i hvilket omfang,  

 gælden vil kunne eftergives, når der er forløbet 12 år efter uddannelsens  

 afslutning eller afbrydelse.
3. Øvrige ændringer De ændringer, der er omtalt under 1.-2. foreslås fulgt op af følgende  

 ændringer i Hypotekbankens praksis i forbindelse med vurderingen af  

 eftergivelsesansøgninger på følgende områder:
a) Objektive vilkår for eftergivelse Den hidtidige eftergivelsesordning foreslås forenklet og objektiviseret i  

 henseende til bedømmelsen af låntagers hidtidige og fremtidige  

 tilbagebetaling, hvilket vil gøre ordningen mere gennemskuelig for den  

 enkelte låntager.
b) Formuevurdering Hypotekbanken har hidtil ladet låntagers positive formue indgå i  

 bedømmelsen af, om eftergivelse kan bevilges.
Det er hensigten at ændre denne  

 praksis således, at låntagers formueforhold ikke får indflydelse på  

 afgørelsen om eftergivelse.
c) Låntagers husstand Hypotekbanken vil fremover kun inddrage låntagers egne økonomiske forhold  

 i bedømmelsen af en ansøgning om eftergivelse.
Således vil en eventuel  

 ægtefælles eller samlevers indkomstforhold ikke længere blive inddraget,  

 ligesom låntagers eventuelle forsørger- eller bidragsforpligtelser ikke  

 længere får indflydelse på bedømmelsen.
 Også ændringerne under b) og c) vil bidrage til forenkling af ordningen.
 Idet jeg i øvrigt henviser til lovforslagets bemærkninger, anbefaler jeg  

 lovforslaget til Folketingets velvillige behandling.
Bilag I dette bilag er (med mindre skrift) indsat den gældende formulering af de bestemmelser, der berøres af lovforslaget § 1 I lov nr. 372 af 14. juni 1995 om statsgaranterede studielån foretages  

 følgende ændringer:
 1. I § 1, stk. 1, indsættes efter  

 »pengeinstitutter«: »og Hypotekbankens bankvirksomhed«.
 § 1. Kongeriget Danmarks Hypotekbank og Finansforvaltning  

 (Hypotekbanken) administrerer statens garantiforpligtelse for  

 statsgaranterede studielån i pengeinstitutter, der er ydet efter  

 bestemmelserne om statsgaranterede studielån i den tidligere lovgivning om  

 statens uddannelsesstøtte.
Stk. 2. - - - Stk. 3. - - - 2. Efter § 1 indsættes:
» § 1 a.
Efter anmodning kan et statsgaranteret studielån  

 overføres til Hypotekbankens bankvirksomhed, som kan yde låntager et nyt lån  

 svarende til det beløb, der er nødvendigt for at indfri studielånet i  

 låntagers hidtidige pengeinstitut.
Statens garantiforpligtelse opretholdes  

 uændret over for Hypotekbankens bankvirksomhed.
Stk. 2. Rente, rykkergebyrer og ekspeditionsgebyrer på studielån,  

 der overføres til Hypotekbankens bankvirksomhed efter stk. 1, fastsættes af  

 Hypotekbankens bestyrelse på grundlag af bankvirksomhedens sædvanlige  

 udlånsvilkår.
Bestyrelsen fastsætter regler for administrationen af lån, der  

 overføres efter stk. 1.«.
 3. § 4, stk. 2, affattes således:
» Stk. 2. Finansministeren fastsætter renten for indfriede  

 statsgaranterede studielån.
Renten fastsættes for et halvt år ad gangen som  

 Hypotekbankens bankvirksomheds gennemsnitlige rente for statsgaranterede  

 studielån i det forudgående halvår med et tillæg på 1 procentpoint.«.
§ 4. - - - Stk. 2. Finansministeren fastsætter renten for indfriede  

 statsgaranterede studielån.
Renten fastsættes for et halvt år ad gangen under  

 hensyn til renten i det forudgående halvår i de mest betydende  

 pengeinstitutter.
 4. I § 5, 1. pkt., indsættes efter  

 »Pengeinstitutterne«: »og Hypotekbankens bankvirksomhed«.
§ 5. Pengeinstitutterne skal give Hypotekbanken oplysninger om den  

 statsgaranterede studiegæld for alle låntagere.
Finansministeren kan  

 fastsætte regler herom, herunder om form og indhold af oplysningerne.
 5. I § 8, stk. 1, indsættes efter  

 »pengeinstitutterne«: »og Hypotekbankens bankvirksomhed«.
 6. I § 8 indsættes som stk. 3:
» Stk. 3. Afgørelser, der træffes af Hypotekbankens  

 bankvirksomhed, kan påklages til Finansministeriet.
Finansministeren  

 fastsætter nærmere regler for klageadgangen, herunder regler om  

 klagefrist.«.
 § 8. De afgørelser, som Hypotekbanken kan træffe efter § 2, kan  

 efter finansministerens bestemmelse helt eller delvis henlægges til  

 pengeinstitutterne.
 Stk. 2. Pengeinstitutternes afgørelser kan indbringes for  

 Hypotekbanken, hvis afgørelse ikke kan indbringes for anden administrativ  

 myndighed.
§ 2 I lov om tilskud til afvikling af studiegæld og om eftergivelse af  

 studiegæld, jf. lovbekendtgørelse nr. 547 af 26. juni 1997, foretages  

 følgende ændring:
 1. I § 1 udgår: »i pengeinstitutter«.
§ 1. Efter ansøgning kan Kongeriget Danmarks Hypotekbank og  

 Finansforvaltning (Hypotekbanken) på statskassens vegne yde tilskud til  

 tilbagebetaling af statsgaranterede studielån i pengeinstitutter og til  

 indfriede statsgaranterede studielån.
Hypotekbanken kan endvidere helt eller  

 delvis eftergive skyldig studiegæld, herunder renter og omkostninger.
 2. Overskriften til kapitel 1 affattes således:
 »Tilskud til statsgaranterede studielån«.
Kapitel 1 Tilskud til studielån i pengeinstitutter 3. § 3, stk. 1, 2. pkt., affattes således:
 »Har låntager flere statsgaranterede studielån, foretages en samlet  

 opgørelse.«.
 4. I § 3, stk. 1, 3. pkt., udgår: »med  

 pengeinstituttet«.
§ 3. Studiegælden opgøres pr. 31. december året forud for det  

 kalenderår, hvori tilskudsåret begynder.
Har låntager studiegæld i flere  

 pengeinstitutter, foretages en samlet opgørelse.
Opgørelsen omfatter  

 studiegæld, som låntager efter aftale med pengeinstituttet skal begynde at  

 afvikle senest ved tilskudsårets begyndelse medmindre låntager har fået  

 udsættelse med afviklingen på grund af arbejdsløshedshed, sygdom eller andre  

 særlige grunde.
Stk. 2. - - - 5. I § 6, stk. 1, udgår: »i pengeinstitutter«.
 6. § 6, stk. 2, 2. pkt., affattes således:
 »Har låntager flere statsgaranterede studielån, fordeles tilskuddet  

 forholdsmæssigt.«.
 § 6. Administrationen af tilskud til statsgaranterede studielån i  

 pengeinstitutter varetages af Hypotekbanken.
Stk. 2. Anvisningen sker kvartalsvis til låntagers studielånskonto  

 hos långiver.
Har en låntager studielånskonto i forskellige pengeinstitutter,  

 fordeles tilskuddet forholdsmæssigt.
 7. I § 7 indsættes efter »studielånet«: »som  

 misligholdt mv.«.
 § 7. Hvis Hypotekbanken på statens vegne indfrier studielånet,  

 bortfalder udbetalingen af tilskud fra indfrielsestidspunktet.
 8. I § 8, 1. pkt., indsættes efter  

 »Pengeinstitutterne«: »og Hypotekbankens bankvirksomhed«.
§ 8. Pengeinstitutterne skal give Hypotekbanken oplysning om den  

 statsgaranterede studiegæld for alle låntagere, opgjort pr. 31. december i  

 det nærmest foregående kalenderår, herunder oplysning om låntagers  

 personnummer, pengeinstituttets registreringsnummer, låntagers kontonummer,  

 samt om låntager har indgået en afviklingsaftale.
Finansministeren kan  

 fastsætte regler herom, herunder regler om, under hvilken form oplysninger  

 skal gives.
 9. I § 12, 2. pkt., indsættes efter  

 »pengeinstitut«: », herunder i Hypotekbankens  

 bankvirksomhed«.
 § 12. For tilskud til tilbagebetaling af indfriede  

 statsgaranterede studielån gælder reglerne i kapitel 1. Finansministeren kan  

 fastsætte regler om bortfald af disse tilskud, hvis tilbagebetalingsaftalen  

 ikke overholdes, samt om administrationen i de tilfælde, hvor låntager  

 samtidig har studielån i et pengeinstitut.
 10. Kapitel 3 affattes således:
»Kapitel 3 Eftergivelse af studiegæld § 13. Hypotekbanken kan efter ansøgning eftergive studiegæld, som  

 låntager ikke kan tilbagebetale med passende ydelser i løbet af en 15-årig  

 tilbagebetalingsperiode.
 Stk. 2. Reglerne i dette kapitel omfatter statslån, studielån og  

 statsgaranterede studielån ydet efter uddannelsesstøttelovgivningen.
§ 14. Hypotekbanken kan tidligst behandle en ansøgning om  

 eftergivelse 12 år efter, at 1) låntager har afsluttet eller afbrudt sin uddannelse, 2) låntager har påbegyndt tilbagebetalingen af gælden, eller 3) tilbagebetalingspligten er indtrådt efter lov om statens  

 uddannelsesstøtte eller lov om statsgaranterede studielån.
 Stk. 2. Hvis tilbagebetalingen har været udsat på grund af fortsat  

 uddannelse, forlænges den i stk. 1 fastsatte periode tilsvarende.
Stk. 3. Hvis låntager modtager førtidspension eller  

 invaliditetsydelse efter lov om social pension, finder stk. 1 ikke  

 anvendelse.
Hvis låntagers erhvervsevne er nedsat i tilsvarende omfang, kan  

 Hypotekbanken se bort fra 12-års kravet i stk. 1.
§ 15. Låntagere, der har statsgaranterede studielån, kan efter  

 ansøgning få en tilkendegivelse om, og i hvilket omfang Hypotekbanken kan  

 eftergive studiegælden, når 12-års perioden i § 14, stk. 1, er udløbet.
Det  

 er en betingelse for at opnå en tilkendegivelse, at 1) der er forløbet mindst 9 år af 12-års perioden i § 14, stk. 1, og at 2) låntager enten a) har indgået og overholdt en aftale med sit pengeinstitut eller  

 Hypotekbankens bankvirksomhed om studiegældens tilbagebetaling, eller b) låntager umiddelbart efter, at Hypotekbanken har overtaget lånet som  

 misligholdt, har indgået og overholdt en aftale om studiegældens  

 tilbagebetaling.
Stk. 2. Hvis Hypotekbanken efter stk. 1 tilkendegiver, at  

 låntagers studiegæld kan eftergives helt eller delvist, overtager  

 Hypotekbanken studiegæld, som administreres af pengeinstitutter eller  

 Hypotekbankens bankvirksomhed.
Herefter standses forrentningen af låntagers  

 samlede studiegæld, og Hypotekbanken fastsætter vilkårene for gældens  

 fremtidige tilbagebetaling.
 Stk. 3. Finansministeren kan fastsætte regler om betaling af et  

 gebyr for en tilkendegivelse efter stk. 1.
§ 16. Hypotekbanken træffer afgørelse om, og i hvilket omfang  

 studiegælden kan eftergives, efter en samlet vurdering af, om 1) låntagers hidtidige tilbagebetaling har stået i rimeligt forhold til  

 gældens størrelse og alder eller til låntagers bruttoindkomst, og 2) låntager med sin forventede bruttoindkomst kan betale mere af gælden  

 inden udløbet af den 15-årige tilbagebetalingsperiode, jf. § 13, stk. 1.
 Stk. 2. Er den 15-årige tilbagebetalingsperiode udløbet, træffer  

 Hypotekbanken afgørelse på grundlag af en vurdering efter stk. 1, nr. 1, for  

 perioden frem til ansøgningstidspunktet.
 Stk. 3. Ved afgørelsen er Hypotekbanken bundet af en  

 tilkendegivelse om eftergivelse efter § 15, stk. 1, hvis låntager har  

 tilbagebetalt gælden i overensstemmelse med de vilkår, som Hypotekbanken har  

 fastsat efter § 15, stk. 2. Afgørelsen om eftergivelse træffes på grundlag af  

 låntagers økonomiske forhold ved 12-års periodens udløb.
 Stk. 4. Statsgaranterede studielån samt stats- og studielån, som  

 eftergives helt eller delvist, overtages af Hypotekbanken.
Stk. 5. Finansministeren kan fastsætte regler om tilbagebetaling  

 af studiegæld, der ikke eftergives, herunder om forlængelse af  

 tilbagebetalingsperioden ud over 15 år.
Finansministeren kan endvidere  

 fastsætte regler om, hvilke oplysninger pengeinstitutterne, Hypotekbankens  

 bankvirksomhed og låntager skal fremskaffe til brug for bedømmelsen af en  

 ansøgning om eftergivelse af studiegæld.
§ 16 a.
Hypotekbanken kan omgøre en afgørelse om hel eller delvis  

 eftergivelse af studiegæld, hvis 1) låntager har afgivet urigtige oplysninger i forbindelse med ansøgningen  

 om eftergivelse, eller 2) låntager ikke overholder vilkårene for en delvis eftergivelse af  

 gælden.
§ 16 b.
Efter fornyet ansøgning kan Hypotekbanken genoptage en  

 afgørelse om eftergivelse, hvis låntagers indkomstforhold forringes  

 væsentligt inden for den 15-årige tilbagebetalingsperiode.
 Stk. 2. I tilfælde af genoptagelse af en afgørelse om eftergivelse  

 efter stk. 1 træffer Hypotekbanken ny afgørelse efter de regler, der var  

 gældende på tidspunktet for den oprindelige afgørelse.
§ 16 c.
Hvis låntager har anden betydelig gæld end studiegæld, kan  

 Hypotekbanken henvise låntager til at søge om gældssanering efter  

 konkurslovens regler.
 Stk. 2. Studiegæld, der er nedskrevet efter en kendelse om  

 gældssanering, kan ikke eftergives efter reglerne i denne lov.
§ 16 d.
Afgørelser, der træffes af Hypotekbanken efter reglerne i  

 dette kapitel, kan påklages til Finansministeriet.
Finansministeren kan  

 fastsætte nærmere regler om klageadgangen, herunder regler om  

 klagefrist.«.
Kapitel 3 Eftergivelse af studiegæld § 13. Hypotekbanken kan efter ansøgning helt eller delvis  

 eftergive studiegæld efter reglerne i §§ 14 og 15. Inden eftergivelse af  

 studiegæld i pengeinstitutter og af statslån, som administreres af Styrelsen  

 for Statens Uddannelsesstøtte, skal gælden overtages af Hypotekbanken.
 § 14. Studiegæld kan eftergives, hvis låntagers erhvervs-,  

 indtjenings- eller tilbagebetalingsevne er væsentligt reduceret.
 Stk. 2. Opfylder låntager ikke betingelserne efter stk. 1, kan  

 Hypotekbanken eftergive den del af gælden, som låntager må antages ikke at  

 kunne afvikle i passende rater over 15 år, jf. § 15, stk. 4.
 Stk. 3. Hypotekbanken kan eftergive misligholdt studiegæld, som  

 ikke er omfattet af stk. 1. såfremt gælden er særlig stor eller byrdefuld.
 Stk. 4. Afgørelse om eftergivelse træffes på grundlag af en  

 vurdering af låntagers tilbagebetalingsvilje, gældens størrelse, størrelsen  

 af det afviklede beløb og låntagers erhvervs-, indtjenings- og  

 tilbagebetalingsevne.
 Stk. 5. Hypotekbanken kan afslå at eftergive studiegæld, såfremt  

 låntager har anden betydelig gæld end studiegæld.
§ 15. Hypotekbanken foretager efter anmodning en bedømmelse af  

 låntagers forhold med henblik på eftergivelse efter § 14. Bedømmelse kan  

 tidligst ske 12 år efter, at uddannelsen er afsluttet eller afbrudt, eller  

 tilbagebetalingspligten er indtrådt efter reglerne i lov om statens  

 uddannelsesstøtte og lov om statsgaranterede studielån.
Udsættelse af  

 tilbagebetalingen på grund af sygdom, arbejdsløshed eller lignende forhold  

 medfører ikke forlængelse af 12 års perioden.
 Stk. 2. Hvis der er tilkendt låntager førtidspension eller  

 invaliditetsydelse i henhold til lov om social pension, eller hvis låntagers  

 situation på anden måde er tilsvarende håbløs, finder den i stk. 1 fastsatte  

 frist ikke anvendelse.
 Stk. 3. Hypotekbanken kan genoptage bedømmelsen med henblik på  

 eftergivelse, hvis låntagers erhvervs-, indtjenings- eller  

 tilbagebetalingsevne i løbet af afviklingsperioden forringes væsentligt.
 Stk. 4. Træffer Hypotekbanken afgørelse om helt eller delvis at  

 eftergive den del af studiegælden, som låntager må antages ikke at kunne  

 afvikle i passende rater over 15 år, jf. § 14, stk. 2, tilbagebetales den del  

 af gælden, som ikke eftergives, over højst 3 år.
 Stk. 5. Finansministeren kan fastsætte regler om ordningen,  

 herunder om tilbagebetaling af studiegæld, som ikke eftergives, og om, hvilke  

 oplysninger, pengeinstitut og låntager skal fremskaffe til brug for  

 bedømmelsen af en ansøgning om eftergivelse af studiegæld.
 Stk. 6. Finansministeren kan fastsætte regler om adgang til at  

 klage over afgørelser, Hypotekbanken har truffet i henhold til bestemmelserne  

 i dette kapitel, herunder at afgørelser ikke kan indbringes for anden  

 administrativ myndighed.
 § 16. Har låntager forgæves søgt om gældssanering efter  

 konkurslovens regler herom, kan anmodning om eftergivelse af studielån efter  

 denne lov tidligst indgives til Hypotekbanken 2 år efter, at  

 gældssaneringssagen er afsluttet.
 Stk. 2. Har låntager fået gælden nedsat efter konkurslovens regler  

 om gældssanering, og er låntagers studiegæld omfattet af nedsættelsen, kan  

 der ikke ske yderligere eftergivelse af studiegælden efter denne lovs regler.
Efter 2. behandling den 16. december 1997 § 1 I lov nr. 372 af 14. juni 1995 om statsgaranterede studielån foretages  

 følgende ændringer:
 1. I § 1, stk. 1, indsættes efter  

 »pengeinstitutter«: »og Hypotekbankens bankvirksomhed«.
 2. Efter § 1 indsættes:
»§ 1 a.
Efter anmodning kan et statsgaranteret studielån  

 overføres til Hypotekbankens bankvirksomhed, som kan yde låntager et nyt lån  

 svarende til det beløb, der er nødvendigt for at indfri studielånet i  

 låntagers hidtidige pengeinstitut.
Statens garantiforpligtelse opretholdes  

 uændret over for Hypotekbankens bankvirksomhed.
Stk. 2. Rente, rykkergebyrer og ekspeditionsgebyrer på studielån,  

 der overføres til Hypotekbankens bankvirksomhed efter stk. 1, fastsættes af  

 Hypotekbankens bestyrelse på grundlag af bankvirksomhedens sædvanlige  

 udlånsvilkår.
Bestyrelsen fastsætter regler for administrationen af lån, der  

 overføres efter stk. 1.« 3. § 4, stk. 2, affattes således:
»Stk. 2. Finansministeren fastsætter renten for indfriede  

 statsgaranterede studielån.
Renten fastsættes for et halvt år ad gangen som  

 Hypotekbankens bankvirksomheds gennemsnitlige rente for statsgaranterede  

 studielån i det forudgående halvår med et tillæg på 1 procentpoint.« 4. I § 5, 1. pkt., indsættes efter  

 »Pengeinstitutterne«: »og Hypotekbankens bankvirksomhed«.
 5. I § 8, stk. 1, indsættes efter  

 »pengeinstitutterne«: »og Hypotekbankens bankvirksomhed«.
 6. I § 8 indsættes som stk. 3:
»Stk. 3. Afgørelser, der træffes af Hypotekbankens  

 bankvirksomhed, kan påklages til Finansministeriet.
Finansministeren  

 fastsætter nærmere regler for klageadgangen, herunder regler om  

 klagefrist.« § 2 I lov om tilskud til afvikling af studiegæld og om eftergivelse af  

 studiegæld, jf. lovbekendtgørelse nr. 547 af 26. juni 1997, foretages  

 følgende ændringer:
 1. I § 1 udgår »i pengeinstitutter«.
 2. Overskriften til kapitel 1 affattes således:
 »Tilskud til statsgaranterede studielån«.
 3. § 3, stk. 1, 2. pkt., affattes således:
»Har låntager flere statsgaranterede studielån, foretages en samlet  

 opgørelse.« 4. I § 3, stk. 1, 3. pkt., udgår »med  

 pengeinstituttet«.
 5. I § 6, stk. 1, udgår »i pengeinstitutter«.
 6. § 6, stk. 2, 2. pkt., affattes således:
»Har låntager flere statsgaranterede studielån, fordeles tilskuddet  

 forholdsmæssigt.« 7. I § 7 indsættes efter »studielånet«: »som  

 misligholdt m.v.« 8. I § 8, 1. pkt., indsættes efter  

 »Pengeinstitutterne«: »og Hypotekbankens bankvirksomhed«.
 9. I § 12, 2. pkt., indsættes efter  

 »pengeinstitut«: », herunder i Hypotekbankens  

 bankvirksomhed«.
 10. Kapitel 3 affattes således:
»Kapitel 3 Eftergivelse af studiegæld § 13. Hypotekbanken kan efter ansøgning eftergive studiegæld, som  

 låntager ikke kan tilbagebetale med passende ydelser i løbet af en 15-årig  

 tilbagebetalingsperiode.
 Stk. 2. Reglerne i dette kapitel omfatter statslån, studielån og  

 statsgaranterede studielån ydet efter uddannelsesstøttelovgivningen.
§ 14. Hypotekbanken kan tidligst behandle en ansøgning om  

 eftergivelse 12 år efter, at 1) låntager har afsluttet eller afbrudt sin uddannelse, 2) låntager har påbegyndt tilbagebetalingen af gælden eller 3) tilbagebetalingspligten er indtrådt efter lov om statens  

 uddannelsesstøtte eller lov om statsgaranterede studielån.
 Stk. 2. Hvis tilbagebetalingen har været udsat på grund af fortsat  

 uddannelse, forlænges den i stk. 1 fastsatte periode tilsvarende.
Stk. 3. Hvis låntager modtager førtidspension eller  

 invaliditetsydelse efter lov om social pension, finder stk. 1 ikke  

 anvendelse.
Hvis låntagers erhvervsevne er nedsat i tilsvarende omfang, kan  

 Hypotekbanken se bort fra 12-års- kravet i stk. 1.
§ 15. Låntagere, der har statsgaranterede studielån, kan efter  

 ansøgning få en tilkendegivelse af, om og i hvilket omfang Hypotekbanken kan  

 eftergive studiegælden, når 12-års-perioden i § 14, stk. 1, er udløbet.
Det  

 er en betingelse for at opnå en tilkendegivelse, at 1) der er forløbet mindst 9 år af 12-års-perioden i § 14, stk. 1, og at 2) låntager enten a) har indgået og overholdt en aftale med sit pengeinstitut eller  

 Hypotekbankens bankvirksomhed om studiegældens tilbagebetaling eller b) umiddelbart efter, at Hypotekbanken har overtaget lånet som  

 misligholdt, har indgået og overholdt en aftale om studiegældens  

 tilbagebetaling.
Stk. 2. Hvis Hypotekbanken efter stk. 1 tilkendegiver, at  

 låntagers studiegæld kan eftergives helt eller delvis, overtager  

 Hypotekbanken studiegæld, som administreres af pengeinstitutter eller  

 Hypotekbankens bankvirksomhed.
Herefter standses forrentningen af låntagers  

 samlede studiegæld, og Hypotekbanken fastsætter vilkårene for gældens  

 fremtidige tilbagebetaling.
 Stk. 3. Finansministeren kan fastsætte regler om betaling af et  

 gebyr for en tilkendegivelse efter stk. 1.
§ 16. Hypotekbanken træffer afgørelse om, hvorvidt og i hvilket  

 omfang studiegælden kan eftergives, efter en samlet vurdering af, om 1) låntagers hidtidige tilbagebetaling har stået i rimeligt forhold til  

 gældens størrelse og alder eller til låntagers bruttoindkomst, og 2) låntager med sin forventede bruttoindkomst kan betale mere af gælden  

 inden udløbet af den 15-årige tilbagebetalingsperiode, jf. § 13, stk. 1.
 Stk. 2. Er den 15-årige tilbagebetalingsperiode udløbet, træffer  

 Hypotekbanken afgørelse på grundlag af en vurdering efter stk. 1, nr. 1, for  

 perioden frem til ansøgningstidspunktet.
 Stk. 3. Ved vurderingen efter stk. 1 kan Hypotekbanken tage hensyn  

 til sociale forhold m.v., som i særlig grad påvirker låntagers mulighed for  

 at tilbagebetale studiegælden.
 Stk. 4. Ved afgørelsen er Hypotekbanken bundet af en  

 tilkendegivelse om eftergivelse efter § 15, stk. 1, hvis låntager har  

 tilbagebetalt gælden i overensstemmelse med de vilkår, som Hypotekbanken har  

 fastsat efter § 15, stk. 2. Afgørelsen om eftergivelse træffes på grundlag af  

 låntagers økonomiske forhold ved 12-års-periodens udløb.
 Stk. 5. Statsgaranterede studielån samt stats- og studielån, som  

 eftergives helt eller delvis, overtages af Hypotekbanken.
Stk. 6. Finansministeren kan fastsætte regler om tilbagebetaling  

 af studiegæld, der ikke eftergives, herunder om forlængelse af  

 tilbagebetalingsperioden ud over 15 år.
Finansministeren kan endvidere  

 fastsætte regler om, hvilke oplysninger pengeinstitutterne, Hypotekbankens  

 bankvirksomhed og låntager skal fremskaffe til brug for bedømmelsen af en  

 ansøgning om eftergivelse af studiegæld.
§ 16 a.
Hypotekbanken kan omgøre en afgørelse om hel eller delvis  

 eftergivelse af studiegæld, hvis 1) låntager har afgivet urigtige oplysninger i forbindelse med ansøgningen  

 om eftergivelse eller 2) låntager ikke overholder vilkårene for en delvis eftergivelse af  

 gælden.
§ 16 b.
Efter fornyet ansøgning kan Hypotekbanken genoptage en  

 afgørelse om eftergivelse, hvis låntagers indkomstforhold forringes  

 væsentligt inden for den 15-årige tilbagebetalingsperiode.
 Stk. 2. I tilfælde af genoptagelse af en afgørelse om eftergivelse  

 efter stk. 1 træffer Hypotekbanken ny afgørelse efter de regler, der var  

 gældende på tidspunktet for den oprindelige afgørelse.
§ 16 c.
Hvis låntager har anden betydelig gæld end studiegæld, kan  

 Hypotekbanken henvise låntager til at søge om gældssanering efter  

 konkurslovens regler.
 Stk. 2. Studiegæld, der er nedskrevet efter en kendelse om  

 gældssanering, kan ikke eftergives efter reglerne i denne lov.
§ 16 d.
Afgørelser, der træffes af Hypotekbanken efter reglerne i  

 dette kapitel, kan påklages til Finansministeriet.
Finansministeren kan  

 fastsætte nærmere regler om klageadgangen, herunder regler om  

 klagefrist.« § 3 Stk. 1. Tidspunktet for lovens ikrafttræden fastsættes af  

 finansministeren, jf. dog stk. 2.
 Stk. 2. § 2, nr. 10, træder i kraft den 1. januar 1998 og har  

 virkning for låntagere, der ikke tidligere har fået bedømt en ansøgning om  

 eftergivelse af studiegæld efter de hidtil gældende regler, jf. dog stk. 3-6.
Stk. 3. Låntagere med statsgaranterede studielån, som tidligere  

 har fået bedømt en ansøgning om eftergivelse af studiegæld, kan uanset reglen  

 i stk. 2 få bedømt deres ansøgning på ny efter reglerne i § 2, nr. 10, på  

 betingelse af, at 1) den tidligere afgørelse om eftergivelse af studiegæld er truffet den 1.  

 januar 1993 eller senere og 2) lånets restgæld pr. 1. januar 1998 udgør mindst 100.000 kr.
 Stk. 4. Hypotekbanken kan dispensere fra tidsfristen i stk. 3, nr.  

 1, hvis låntagers sociale forhold m.v. i særlig grad påvirker låntagers  

 mulighed for at tilbagebetale studiegælden.
 Stk. 5. En fornyet bedømmelse af en ansøgning efter stk. 3 kan  

 ikke resultere i tilbagebetaling af ydelser, som låntager allerede har betalt  

 på studiegælden.
 Stk. 6. En ansøgning, som bedømmes på ny efter reglerne i stk. 3,  

 kan ikke imødekommes, hvis det beløb, der kan eftergives, er mindre end  

 50.000 kr.
