Fremsat den 29. januar 2003 af  

 videnskabsministeren (Helge Sander) Forslag til Lov om forskningsrådgivning m.v.
Kapitel 1 Lovens område § 1. Til styrkelse af forskningskvaliteten, koordinering og  

 internationalisering af dansk forskning og formidling og anvendelse af  

 forskningsresultater nedsætter ministeren for videnskab, teknologi og  

 udvikling Danmarks Forskningspolitiske Råd, Det Frie  

 Forskningsråd, Det Strategiske Forskningsråd og  

 Koordinationsudvalget.
 Stk. 2. Til efterprøvelse af den videnskabelige  

 redelighed i dansk forskning nedsætter ministeren for videnskab,  

 teknologi og udvikling Udvalgene vedrørende Videnskabelig Uredelighed,  

 jf. § 31.
Stk. 3. Danmarks Forskningspolitiske Råd har til  

 hovedformål at sikre ministeren for videnskab, teknologi og udvikling,  

 Folketinget og regeringen en uafhængig og sagkyndig forskningspolitisk  

 rådgivning.
Rådet har alene en rådgivningsfunktion, jf.  

 § 3.
Stk. 4. Det Frie Forskningsråd har både en  

 fondsfunktion og en rådgivningsfunktion.
Rådet har til  

 hovedformål at støtte konkrete forskningsaktiviteter baseret  

 på forskernes egne initiativer og give forskningsfaglig  

 rådgivning i tilknytning hertil, jf. §§ 7 og 8.
Stk. 5. Det Strategiske Forskningsråd har både en  

 fondsfunktion og en rådgivningsfunktion.
Rådet har til  

 hovedformål at støtte forskning inden for politisk prioriterede  

 og tematisk afgrænsede forskningsområder og give forskningsfaglig  

 rådgivning i tilknytning hertil, jf. §§ 17 og 18.
 Stk. 6. Koordinationsudvalget forestår koordineringen af  

 den offentlige fondsfunktion for forskning og har en  

 rådgivningsfunktion om forskeruddannelse, jf. §§ 25 og 26.
 Stk. 7. Rådene og udvalget i stk. 4-6 skal  

 tilsammen sikre, at alle statslige forskningsbevillinger, der ikke er  

 basisbevillinger knyttet til bestemte institutioner, uddeles i åben  

 konkurrence og efter en forskningsfaglig kvalitetsvurdering.
Kapitel 2 Definitioner § 2. I denne lov forstås ved:
 1)	Anerkendte forskere: personer, der i en årrække på  

 videnskabeligt plan aktivt har beskæftiget sig med forskning, og som er  

 på mindst lektor- eller seniorforskerniveau.
 2)	Forskningskyndige: personer på ph.d.-niveau og som enten i en  

 årrække på nationalt eller internationalt plan har  

 opnået indsigt i eller erfaring med varetagelse af forskningsopgaver,  

 eller på ledelsesplan i en institution, organisation eller virksomhed  

 har beskæftiget sig indgående med forskningsadministration,  

 forskningsledelse, forskningsformidling eller forskningspolitik.
Kapitel 3 Danmarks Forskningspolitiske Råd § 3. Danmarks Forskningspolitiske Råd giver ministeren  

 for videnskab, teknologi og udvikling forskningspolitisk rådgivning.  

 Folketinget og enhver minister kan indhente forskningspolitisk  

 rådgivning fra rådet.
Rådgivningen sker efter anmodning  

 eller på eget initiativ.
 Stk. 2. Opgaverne omfatter overordnet rådgivning om  

 dansk og international forskningspolitik til gavn for samfundet, herunder  

 om:
 1)	Rammebetingelser for forskning.
 2)	Forskningsbevillinger.
 3)	Større nationale og internationale forskningsinitiativer.
 4)	Udviklingen i den nationale forskningsstrategi.
 5)	Danmarks rolle og placering i det internationale  

 forskningssamarbejde.
 6)	Forskeruddannelse og forskerrekruttering.
Stk. 3. Rådgivningen skal være baseret på  

 dokumentation og forskningspolitiske analyser.
Det Frie Forskningsråd,  

 Det Strategiske Forskningsråd og Koordinationsudvalget er som led heri  

 forpligtet til at give rådgivning til rådet inden for deres  

 områder.
 Stk. 4. Rådet for Teknologi og Innovation og relevante  

 institutioner og organisationer kan efter anmodning give rådgivning til  

 rådet.
 Stk. 5. Rådet har til opgave at styrke formidlingen af  

 dansk forskningspolitik.
 Stk. 6. Rådet fremlægger en årlig rapport om  

 dansk forskningspolitik, der indeholder rådets vurdering af dansk  

 forsknings generelle udvikling, kvalitet i international sammenhæng og  

 samfundsmæssige relevans.
 § 4. Danmarks Forskningspolitiske Råd består af en  

 formand og otte medlemmer.
Stk. 2. Rådets formand og øvrige medlemmer skal  

 være anerkendte forskere eller forskningskyndige, der tilsammen  

 repræsenterer indsigt i forskning ved universiteter,  

 sektorforskningsinstitutioner, forskningsinstitutioner under  

 Kulturministeriet og i erhvervslivet.
Mindst halvdelen skal være  

 anerkendte forskere.
Stk. 3. Ministeren for videnskab, teknologi og udvikling  

 udpeger formanden og de otte medlemmer i deres personlige egenskab.
Formanden  

 og de øvrige medlemmer udpeges for en periode af tre år.  

 Genudpegning kan ske én gang.
Hvis et medlem afgår i utide, kan  

 et nyt medlem udpeges for mindre end tre år.
 Stk. 4. Rådet udarbejder en forretningsorden, som skal  

 godkendes af ministeren for videnskab, teknologi og udvikling.
 § 5. Ministeren for videnskab, teknologi og udvikling kan  

 fastsætte nærmere regler for Danmarks Forskningspolitiske  

 Råds virke.
 § 6. Danmarks Forskningspolitiske Råds udtalelser kan  

 ikke indbringes for anden administrativ myndighed.
Kapitel 4 Det Frie Forskningsråd Fondsfunktion § 7. Det Frie Forskningsråd skal støtte dansk  

 forskning baseret på forskernes egne initiativer inden for både  

 enkelte videnskabelige forskningsområder og tværvidenskabelig  

 forskning.
 Stk. 2. Støtten gives efter ansøgning til  

 konkrete forskningsaktiviteter og omfatter bl.a.:
 1)	Forskergrupper.
 2)	Forskningens infrastruktur, herunder driftstilskud og apparatur.
 3)	Forskernetværk.
 4)	Internationalt samarbejde.
 5)	Forskeruddannelse.
 6)	Forskningskonsortier.
 Stk. 3. Rådet kan desuden uddele tilskud til  

 enkeltstipendier.
 Stk. 4. Rådet kan både give støtte til  

 enkelte konkrete forskningsaktiviteter, jf. stk. 2, og til særlige  

 initiativer, jf. § 11, stk. 5.
 Stk. 5. Rådet skal bidrage til at styrke formidlingen og  

 anvendelsen af forskningsresultater.
 Stk. 6. Rådet kan inden for sit formål give  

 tilskud til forsøgsvirksomhed.
 Stk. 7. I forbindelse med udøvelsen af fondsfunktionen  

 giver rådet desuden forskningsfaglig rådgivning inden for alle  

 videnskabelige forskningsområder til ansøgere og andre  

 interessenter.
Rådgivningsfunktion § 8. Det Frie Forskningsråd giver ministeren for  

 videnskab, teknologi og udvikling forskningsfaglig rådgivning inden for  

 alle videnskabelige forskningsområder.
Folketinget og enhver minister  

 kan indhente tilsvarende forskningsfaglig rådgivning fra rådet.  

 Rådgivningen sker efter anmodning eller på eget initiativ.
 Stk. 2. Rådet kan efter anmodning bistå offentlige  

 institutioner med forskningsfaglig rådgivning.
 Stk. 3. Rådet kan efter anmodning give forskningsfaglig  

 rådgivning til private institutioner.
 Stk. 4. Rådet afgiver hvert år til ministeren for  

 videnskab, teknologi og udvikling en rapport om sit virke.
Struktur og kompetencer § 9. Det Frie Forskningsråd består af en  

 bestyrelse og et antal faglige forskningsråd.
 § 10. Bestyrelsen består af en formand og otte  

 medlemmer, hvoraf alle skal være anerkendte forskere.
 Stk. 2. Ministeren for videnskab, teknologi og udvikling  

 udpeger formanden og de øvrige medlemmer efter åbent opslag.
Stk. 3. Bestyrelsen udpeges for en periode af fire år.  

 Genudpegning kan ske for to år.
Hvis et medlem afgår i utide, kan  

 et nyt medlem udpeges for mindre end fire år.
 Stk. 4. Bestyrelsen udarbejder en forretningsorden.
 § 11. Bestyrelsen nedsætter og navngiver efter egen  

 vurdering op til seks faglige forskningsråd.
 Stk. 2. Bestyrelsen fastlægger grænserne mellem  

 rådene og skal i den forbindelse sikre, at rådene tilsammen  

 dækker alle videnskabelige forskningsområder, og at opdelingen  

 mellem rådene løbende tilpasses den forskningsfaglige  

 udvikling.
 Stk. 3. Bestyrelsen orienterer Koordinationsudvalget om  

 initiativer efter stk. 1 og 2.
 Stk. 4. Bestyrelsen har ikke selv bevillingskompetence, men  

 fordeler de frie forskningsbevillinger mellem de faglige  

 forskningsråd.
 Stk. 5. Bestyrelsen kan på baggrund af en vurdering af  

 rådenes aktiviteter fordele op til en femtedel af bevillingerne til  

 særlige initiativer, herunder tværfaglige og  

 tværrådslige initiativer.
Stk. 6. Midler til de særlige initiativer, jf.  

 stk. 5, fordeles af de faglige forskningsråd.
Bestyrelsen kan  

 beslutte, at ét eller flere råd fordeler midlerne.
 § 12. Bestyrelsen har alene i generelle administrative  

 anliggender en instruktionsbeføjelse over for de faglige  

 forskningsråd.
 Stk. 2. Bestyrelsen er øverste ansvarlig for den  

 forskningsfaglige rådgivning, som gives efter § 8. Bestyrelsen kan  

 dog delegere rådgivningsopgaver til bestyrelsesformanden, sekretariatet  

 eller de faglige forskningsråd.
 § 13. De faglige forskningsråd udøver inden for  

 deres område fondsfunktionen efter § 7 og bistår bestyrelsen  

 med rådgivningsfunktionen efter § 8.
§ 14. Samtlige medlemmer af de faglige forskningsråd  

 skal være anerkendte forskere.
Medlemmer af en programkomité,  

 jf. § 19, kan udpeges som medlemmer af et fagligt  

 forskningsråd.
 Stk. 2. Ministeren for videnskab, teknologi og udvikling  

 udpeger medlemmerne i deres personlige egenskab og således, at der i  

 det enkelte råd opnås den bredest mulige faglige dækning  

 inden for rådets virke.
Stk. 3. Medlemmerne af de faglige forskningsråd udpeges  

 for en periode af fire år.
Genudpegning kan ske for to år.
Hvis  

 et medlem afgår i utide, kan et nyt medlem udpeges for mindre end fire  

 år.
 Stk. 4. Det enkelte råd konstituerer sig selv og  

 vælger af sin midte en formand.
 Stk. 5. Hvert råd udarbejder en forretningsorden, som  

 skal godkendes af bestyrelsen for Det Frie Forskningsråd.
 § 15. Ministeren for videnskab, teknologi og udvikling kan  

 fastsætte nærmere regler for:
 1)	Det Frie Forskningsråds generelle tilskudsforudsætninger  

 i forbindelse med fondsfunktionen.
 2)	Rådets regnskabsaflæggelse.
 3)	Rådets indkaldelse af ansøgninger og kravene  

 hertil.
 4)	Rådets sagsbehandling i forbindelse med fondsfunktionen.  

 Ministeren kan herunder bestemme, at der i et nærmere bestemt omfang  

 skal inddrages eksterne eksperter ved bedømmelsen af  

 ansøgninger.
 5)	Rådets tildeling af stipendier til forskere og personer under  

 forskeruddannelse.
 Stk. 2. Ministeren for videnskab, teknologi og udvikling kan  

 fastsætte formkrav og tidsfrister i forbindelse med forholdene i  

 stk. 1, nr. 3)-5), herunder bestemme at manglende overholdelse af  

 formkrav og tidsfrister medfører, at ansøgningen kan  

 afvises.
 § 16. Bestyrelsens og de faglige forskningsråds  

 afgørelser kan ikke indbringes for anden administrativ myndighed, jf.  

 dog stk. 2.
 Stk. 2. Ministeren for videnskab, teknologi og udvikling kan  

 bestemme, at klager over retlige spørgsmål i forbindelse med  

 afgørelser truffet af de faglige forskningsråd kan indbringes  

 for ministeren efter regler fastsat af denne.
Kapitel 5 Det Strategiske Forskningsråd Fondsfunktion § 17. Det Strategiske Forskningsråd giver støtte  

 til forskning inden for politisk prioriterede og tematisk afgrænsede  

 forskningsområder.
 Stk. 2. Rådet sikrer uddelingen af forskningsprogrammer  

 i stk. 1 i form af bl.a.:
 1)	Forskergrupper.
 2)	Forskningens infrastruktur, herunder driftstilskud og apparatur.
 3)	Forskernetværk.
 4)	Internationalt samarbejde.
 5)	Forskeruddannelse.
 6)	Forskningskonsortier.
 Stk. 3. I tilknytning til uddelingen i stk. 2 kan  

 rådet uddele tilskud til ph.d.-stipendier m.v.
 Stk. 4. Rådet skal bidrage til at styrke formidlingen af  

 forskningsresultater.
Stk. 5. Rådet skal bidrage til et øget samspil  

 mellem offentlig og privat forskning.
Rådet skal i den forbindelse  

 aktivt søge at synliggøre egne strategiske forskningsindsatser  

 for relevante private aktører med henblik på at tiltrække  

 midler fra fonde og virksomheder til samfinansierede forskningsprojekter.
 Stk. 6. Rådet skal af egen drift opsøge nye  

 forskningstendenser og kan igangsætte initiativer på baggrund  

 heraf, såfremt Folketinget afsætter bevillinger hertil.  

 Rådet kan endvidere med hel eller delvis finansiering fra andre  

 samarbejdspartnere igangsætte initiativer på baggrund af nye  

 forskningstendenser.
 Stk. 7. I forbindelse med udøvelsen af fondsfunktionen  

 giver rådet desuden forskningsfaglig rådgivning inden for  

 politisk prioriterede og tematisk afgrænsede forskningsområder  

 til ansøgere og andre interessenter.
Rådgivningsfunktion § 18. Det Strategiske Forskningsråd giver ministeren for  

 videnskab, teknologi og udvikling forskningsfaglig rådgivning inden for  

 politisk prioriterede og tematisk afgrænsede forskningsområder.  

 Folketinget og enhver minister kan indhente tilsvarende forskningsfaglig  

 rådgivning fra rådet.
Rådgivningen sker efter anmodning  

 eller på eget initiativ.
Stk. 2. Rådet skal inden de enkelte ministres uddeling  

 af statslige forskningsbevillinger, der ikke er basisbevillinger knyttet til  

 en bestemt institution, godkende uddelingsproceduren og foretage en  

 forskningsfaglig vurdering af indkomne ansøgninger.
På baggrund  

 heraf uddeler de enkelte ministre midlerne blandt de ansøgere, som  

 rådet har fundet støtteværdige.
 Stk. 3. Rådet kan efter anmodning bistå offentlige  

 institutioner med forskningsfaglig rådgivning inden for politisk  

 prioriterede og tematisk afgrænsede forskningsområder.
 Stk. 4. Rådet kan efter anmodning give forskningsfaglig  

 rådgivning inden for politisk prioriterede og tematisk afgrænsede  

 forskningsområder til private institutioner.
 Stk. 5. Rådet skal desuden af egen drift opsøge  

 nye forskningstendenser, jf. § 17, stk. 6.
 Stk. 6. Rådet afgiver hvert år til ministeren for  

 videnskab, teknologi og udvikling en rapport om sit virke.
Struktur og kompetencer § 19. Det Strategiske Forskningsråd består af en  

 bestyrelse og et meget begrænset antal programkomiteer.
 § 20. Bestyrelsen består af en formand og otte  

 medlemmer.
Stk. 2. Ministeren for videnskab, teknologi og udvikling  

 udpeger formanden og ét medlem.
De øvrige medlemmer udpeges af  

 ministeren efter åbent opslag.
 Stk. 3. Bestyrelsen skal sammensættes af anerkendte  

 forskere og af forskningskyndige, der repræsenterer brugerinteresser.  

 Formanden og de øvrige medlemmer skal desuden have indsigt i og  

 erfaring med varetagelse af strategiske forskningsopgaver i dansk og i  

 international sammenhæng.
Stk. 4. Bestyrelsen skal tilsammen repræsentere  

 kompetencer inden for alle væsentlige forskningsfaglige interesser i  

 både det offentlige og private forskningssystem.
Kompetencerne omfatter  

 indsigt i:
 1)	Grundlæggende forskning og uddannelse.
 2)	Strategisk forskning, herunder sektorforskning og forskning på  

 hospitaler.
 3)	Samarbejde mellem virksomheder og offentlige  

 forskningsinstitutioner.
 4)	Teknologisk udvikling og innovation.
 5)	Internationalt forskningssamarbejde.
 6)	Forskeruddannelse.
 7)	Menneskelige ressourcer og sociale processer.
Stk. 5. Formanden og de otte medlemmer udpeges i deres  

 personlige egenskab.
Bestyrelsen udpeges for en periode af fire år.  

 Genudpegning kan ske for to år.
Hvis et medlem afgår i utide, kan  

 et nyt medlem udpeges for mindre end fire år.
 Stk. 6. Bestyrelsen udarbejder en forretningsorden.
 § 21. Bestyrelsen kan efter egen vurdering i meget  

 begrænset omfang nedsætte et antal programkomiteer med  

 bevillingskompetence til at støtte forskning inden for politisk  

 definerede og tematisk afgrænsede forskningsområder, jf.  

 § 17, stk. 1.
 Stk. 2. Bestyrelsen fastlægger antallet af  

 programkomiteer og deres afgrænsning i forhold til hinanden.  

 Bestyrelsen skal i den forbindelse sikre, at antallet holdes på det  

 lavest mulige niveau, og at alle komiteer ophører, når deres  

 opgave er fuldført.
 Stk. 3. Bestyrelsen orienterer Koordinationsudvalget om  

 initiativer efter stk. 1 og 2.
 Stk. 4. Bestyrelsen har ikke selv bevillingskompetence, men  

 fordeler de strategiske programmidler til programkomiteerne eller i visse  

 tilfælde til ét eller flere af de faglige forskningsråd,  

 jf. § 9.
Stk. 5. Samtlige medlemmer af en programkomité skal  

 være anerkendte forskere.
Medlemmer af et fagligt forskningsråd,  

 jf. § 9, kan udpeges som medlemmer af en programkomité.  

 Medlemmerne udpeges af bestyrelsen.
§ 22. Bestyrelsen har alene i generelle administrative  

 anliggender en instruktionsbeføjelse over for programkomiteerne.
Hvor  

 ét eller flere af de faglige forskningsråd er tillagt opgaver  

 efter § 21, stk. 4, har bestyrelsen samme beføjelse over for  

 disse råd.
 Stk. 2. Bestyrelsen er øverste ansvarlig for den  

 forskningsfaglige rådgivning, som gives efter § 18. Bestyrelsen  

 kan dog delegere rådgivningsopgaver til bestyrelsesformanden,  

 sekretariatet eller en programkomité.
 § 23. Ministeren for videnskab, teknologi og udvikling kan  

 fastsætte nærmere regler for:
 1)	Det Strategiske Forskningsråds generelle  

 tilskudsforudsætninger i forbindelse med fondsfunktionen.
 2)	Rådets regnskabsaflæggelse.
 3)	Rådets indkaldelse af ansøgninger og kravene  

 hertil.
 4)	Rådets sagsbehandling i forbindelse med fondsfunktionen.  

 Ministeren kan herunder bestemme, at der i et nærmere bestemt omfang  

 skal inddrages eksterne eksperter ved bedømmelsen af  

 ansøgninger.
 5)	Rådets tildeling af stipendier til forskere og personer under  

 forskeruddannelse, jf. § 17, stk. 3.
 Stk. 2. Ministeren for videnskab, teknologi og udvikling kan  

 fastsætte formkrav og tidsfrister i forbindelse med forholdene i  

 stk. 1, nr. 3)-5), herunder bestemme at manglende overholdelse af  

 formkrav og tidsfrister medfører, at ansøgningen kan  

 afvises.
 § 24. Bestyrelsens, programkomiteernes eller de faglige  

 forskningsråds afgørelser kan ikke indbringes for anden  

 administrativ myndighed, jf. dog stk. 2.
 Stk. 2. Ministeren for videnskab, teknologi og udvikling kan  

 bestemme, at klager over retlige spørgsmål i forbindelse med  

 afgørelser truffet af programkomiteerne eller af de faglige  

 forskningsråd efter delegation fra Det Strategiske Forskningsråd  

 kan indbringes for ministeren efter regler fastsat af denne.
Kapitel 6 Koordinationsudvalget Koordinering af fondsfunktionen § 25. Koordinationsudvalget har til formål at fremme  

 samarbejdet om fondsfunktionen mellem Det Frie Forskningsråd, Det  

 Strategiske Forskningsråd, Danmarks Grundforskningsfond og det  

 øvrige forskningssystem og sammenhængen mellem fondsfunktionen  

 og øvrige statslige forskningsbevillinger.
 Stk. 2. Udvalget koordinerer arbejdet og  

 opgaveløsningen i de to råd og i fonden, jf. stk. 1.  

 Udvalget skal i den forbindelse bidrage til fremme og koordinering af dansk  

 forsknings internationale aktiviteter.
 Stk. 3. Udvalget skal i forbindelse med opgaverne efter  

 stk. 1 og 2 virke for forskningssamarbejdet med Færøerne og  

 Grønland.
 Stk. 4. Udvalget udarbejder fælles, ensartede bindende  

 retningslinier for Det Frie Forskningsråds og Det Strategiske  

 Forskningsråds udøvelse af fondsfunktionen, jf. §§ 7 og  

 17.
Stk. 5. I sager vedrørende koordinering af  

 fondsfunktionen er udvalget et konsensusorgan og har ingen bestemmende  

 myndighed over det øvrige forskningsrådssystem.
Ved  

 udarbejdelsen af retningslinier efter stk. 4 træffer udvalget dog  

 afgørelse ved almindelig stemmeflerhed.
Rådgivning om forskeruddannelse § 26. Koordinationsudvalget rådgiver om  

 forskeruddannelse inden for alle videnskabelige forskningsområder,  

 herunder forskerskoleinitiativer, med henblik på støtte og  

 stimulering af den formaliserede forskeruddannelse.
Opgaverne  

 omfatter:
 1)	Fremme af kvalitetsudvikling og internationalisering af den danske  

 forskeruddannelse.
 2)	Sikring af koordinering af forskeruddannelsens udvikling og volumen  

 i Danmark.
 Stk. 2. Udvalget rådgiver ministeren for videnskab,  

 teknologi og udvikling om støtte til forskeruddannelse og  

 rådgiver desuden efter anmodning ministeren, Folketinget og regeringen  

 om forskeruddannelse i øvrigt.
 Stk. 3. Udvalget kan efter anmodning bistå offentlige  

 institutioner med rådgivning om forskeruddannelse.
 Stk. 4. Udvalget kan efter anmodning give rådgivning om  

 forskeruddannelse til private institutioner.
 Stk. 5. Udvalget har til opgave at styrke formidlingen af den  

 danske forskeruddannelse.
Stk. 6. Udvalget skal desuden som en central  

 forudsætning for sit virke søge at fremme indarbejdelsen af  

 stærke og attraktive forskeruddannelsesmiljøer i hele  

 forskningssystemet.
Udvalget skal i den forbindelse indgå i et udstrakt  

 samarbejde med universiteter, sektorforskningsinstitutioner og  

 forskningsinstitutioner under Kulturministeriet.
 Stk. 7. I sager vedrørende rådgivning om  

 støtte til forskeruddannelse træffer udvalget afgørelse  

 ved almindelig stemmeflerhed.
 § 27. Til brug for varetagelsen af opgaverne efter § 26  

 kan Koordinationsudvalget indhente forskningsfaglig rådgivning om  

 forskeruddannelse fra et efter egen vurdering nedsat underudvalg.
 Stk. 2. Samtlige medlemmer af underudvalget skal være  

 forskeruddannelseskyndige.
 Stk. 3. Koordinationsudvalget træffer ved almindelig  

 stemmeflerhed alle beslutninger vedrørende nedsættelsen af  

 underudvalget, jf. stk. 1 og 2.
 Stk. 4. Koordinationsudvalget kan i stedet for at  

 nedsætte et underudvalg vælge at indhente forskningsfaglig  

 rådgivning om forskeruddannelse fra Det Frie Forskningsråd og Det  

 Strategiske Forskningsråd, jf. §§ 9 og 19.
Struktur og kompetencer § 28. Koordinationsudvalget består af en formand og seks  

 medlemmer.
 Stk. 2. Udvalget sammensættes af  

 bestyrelsesformændene for Det Frie Forskningsråd, Det Strategiske  

 Forskningsråd og Danmarks Grundforskningsfond, to medlemmer indstillet  

 af Rektorkollegiet, ét medlem indstillet af Sektorforskningens  

 Direktørkollegium og ét medlem indstillet af Rådet for  

 Teknologi og Innovation.
Stk. 3. Den administrative leder for bl.a.
Det Frie  

 Forskningsråd og Det Strategiske Forskningsråd, jf. § 35,  

 stk. 2, og den administrative leder for Danmarks Grundforskningsfond  

 deltager begge som observatører i udvalgets møder.
Stk. 4. Ministeren for videnskab, teknologi og udvikling  

 udpeger de fire medlemmer, som indstilles i medfør af stk. 2.  

 Medlemmerne udpeges for en periode af fire år.
Genudpegning kan ske for  

 to år.
Hvis et medlem afgår i utide, kan et nyt medlem udpeges  

 for mindre end fire år.
 Stk. 5. Udvalget konstituerer sig for en periode af fire  

 år og vælger af sin midte en formand.
 Stk. 6. Udvalget udarbejder en forretningsorden, som skal  

 godkendes af ministeren for videnskab, teknologi og udvikling.
 § 29. Ministeren for videnskab, teknologi og udvikling kan  

 fastsætte nærmere regler for:
 1)	Koordinationsudvalgets indkaldelse af ansøgninger og kravene  

 hertil.
 2)	Udvalgets sagsbehandling i forbindelse med rådgivning om  

 støtte til forskeruddannelse.
 Stk. 2. Ministeren for videnskab, teknologi og udvikling kan  

 fastsætte formkrav og tidsfrister i forbindelse med forholdene i  

 stk. 1, herunder bestemme at manglende overholdelse af formkrav og  

 tidsfrister medfører, at ansøgningen kan afvises.
 § 30. Koordinationsudvalgets indstillinger og udtalelser kan  

 ikke indbringes for anden administrativ myndighed.
Kapitel 7 Udvalgene vedrørende Videnskabelig  

 Uredelighed § 31. Udvalgene vedrørende Videnskabelig Uredelighed  

 har til opgave at behandle sager vedrørende videnskabelig uredelighed,  

 der rejses ved klage.
 Stk. 2. Hvis udvalgene konstaterer, at der i en sag foreligger  

 videnskabelig uredelighed, kan udvalgene:
 1)	Orientere den indklagedes arbejdsgiver, hvis vedkommende er ansat  

 som forsker.
 2)	Henstille, at det pågældende videnskabelige arbejde skal  

 trækkes tilbage.
 3)	Orientere vedkommende offentlige myndighed, som fører tilsyn  

 med området.
 4)	Foretage politianmeldelse, hvis der er tale om en strafbar  

 lovovertrædelse.
 5)	Efter særlig anmodning fra en ansættelsesmyndighed  

 udtale sig om graden af videnskabelig uredelighed.
 Stk. 3. Formanden træffer afgørelse i retlige  

 spørgsmål, jf. § 32, stk. 2.
 Stk. 4. Udvalgene offentliggør en årlig beretning  

 om deres virksomhed.
 § 32. Udvalgene vedrørende Videnskabelig Uredelighed  

 består af ét eller flere udvalg, dækkende alle  

 videnskabelige forskningsområder.
 Stk. 2. Formanden for udvalgene skal være  

 landsdommer.
Stk. 3. Ministeren for videnskab, teknologi og udvikling  

 fastsætter antallet af medlemmer.
For hvert medlem skal der endvidere  

 være en suppleant.
Medlemmer og suppleanter skal alle være  

 anerkendte forskere, der tilsammen dækker alle videnskabelige  

 forskningsområder, jf. § 36, stk. 2.
Stk. 4. Formanden udpeges af ministeren for videnskab,  

 teknologi og udvikling.
Medlemmerne og suppleanterne udpeges af ministeren i  

 deres personlige egenskab efter høring af Det Frie  

 Forskningsråd.
Formanden, de øvrige medlemmer og suppleanter  

 udpeges for en periode af fire år.
Genudpegning kan ske for to  

 år.
Hvis et medlem eller en suppleant udtræder i utide, kan et  

 nyt medlem eller en ny suppleant udpeges for mindre end fire år.
 Stk. 5. Udvalgene udarbejder en forretningsorden, som skal  

 godkendes af ministeren for videnskab, teknologi og udvikling.
 § 33. Ministeren for videnskab, teknologi og udvikling kan  

 fastsætte nærmere regler for Udvalgene vedrørende  

 Videnskabelig Uredeligheds virke.
 § 34. Udvalgene vedrørende Videnskabelig Uredeligheds  

 afgørelser kan ikke indbringes for anden administrativ myndighed.
Kapitel 8 Forskellige bestemmelser § 35. Sekretariatsbetjeningen af Danmarks Forskningspolitiske  

 Råd varetages af Ministeriet for Videnskab, Teknologi og Udvikling.
 Stk. 2. Det Frie Forskningsråd, Det Strategiske  

 Forskningsråd, Koordinationsudvalget og Udvalgene vedrørende  

 Videnskabelig Uredelighed sekretariatsbetjenes af et uafhængigt  

 sekretariat.
 Stk. 3. Sekretariatet, jf. stk. 2, udøver  

 legalitets- og bevillingskontrol med Det Frie Forskningsråd, Det  

 Strategiske Forskningsråd og Koordinationsudvalget.
 § 36. Medlemmer af et af de af loven omfattede organer eller  

 af Danmarks Grundforskningsfonds bestyrelse kan ikke sidde i andre af de af  

 loven omfattede organer.
 Stk. 2. Bestemmelsen i stk. 1 er dog ikke til hinder for,  

 at et medlem af et fagligt forskningsråd kan være medlem af en  

 programkomité eller omvendt, jf. §§ 14, stk. 1, og 21,  

 stk. 5. Tilsvarende gælder for de medlemmer af  

 Koordinationsudvalget, hvis medlemskab følger af deres hverv, jf.  

 § 28, stk. 2, og for medlemmer af Udvalgene vedrørende  

 Videnskabelig Uredelighed samt deres suppleanter, jf. § 32,  

 stk. 3.
 § 37. Det Frie Forskningsråd og Det Strategiske  

 Forskningsråd kan modtage tilskud fra anden side end staten.  

 Ikke-statslige midler skal holdes adskilt fra statslige midler.
 § 38. Tilskudsgiver efter denne lov kan kræve tilskud  

 tilbagebetalt, hvis tilskudsforudsætningerne ikke overholdes.
 § 39. Det Frie Forskningsråd og Det Strategiske  

 Forskningsråd skal offentliggøre vejledende retningslinier for  

 deres bevillingspraksis.
 § 40. Loven revideres i folketingssamlingen 2007-08 på  

 baggrund af en evaluering af forskningsrådssystemets rådgivning  

 om støtte til forskeruddannelse.
Kapitel 9 Ikrafttræden m.v.
 § 41. Loven træder i kraft den 1. januar 2004. Samtidig  

 ophæves lov om forskningsrådgivning m.v., jf.  

 lovbekendtgørelse nr. 676 af 19. august 1997.
 Stk. 2. Regler, der er fastsat med hjemmel i lov om  

 forskningsrådgivning m.v., jf. lovbekendtgørelse nr. 676 af 19.  

 august 1997, forbliver i kraft, indtil de ophæves eller erstattes af  

 regler udstedt i medfør af denne lov.
 Stk. 3. Formanden for og medlemmerne af det nuværende  

 Danmarks Forskningsråd indtræder som formand for og medlemmer af  

 Danmarks Forskningspolitiske Råd og fortsætter indtil  

 udløbet af deres nuværende periode med mulighed for  

 genudpegning, hvis genudpegning kunne ske efter de hidtidige regler.
 Stk. 4. De nuværende statslige forskningsråds  

 rettigheder og pligter overtages af henholdsvis Det Frie Forskningsråd  

 og Det Strategiske Forskningsråd, jf. §§ 7 og 17.
 Stk. 5. De nuværende statslige forskningsråd  

 fortsætter som faglige forskningsråd efter denne lov, indtil  

 bestyrelsen for Det Frie Forskningsråd har fastlagt grænserne  

 mellem rådene, og der er nedsat faglige forskningsråd i  

 medfør af denne lov.
 Stk. 6. Medlemmerne af de nuværende statslige  

 forskningsråd kan genudpeges til de faglige forskningsråd, hvis  

 de efter de hidtidige regler kunne genudpeges til det pågældende  

 statslige forskningsråd.
Stk. 7. De nuværende programkomiteer fortsætter,  

 indtil de har opfyldt deres af det nuværende Forskningsforum  

 pålagte hverv.
Efter nedlæggelsen af Forskningsforum refererer  

 programkomiteerne til bestyrelsen for Det Strategiske  

 Forskningsråd.
 Stk. 8. Ministeren for videnskab, teknologi og udvikling kan i  

 forbindelse med lovens gennemførelse fravige bestemmelserne om  

 udpegningsperiodens længde for medlemmerne af bestyrelsen for Det Frie  

 Forskningsråd og for Det Strategiske Forskningsråd, jf.  

 §§ 10, stk. 3, og 20, stk. 5.
Bemærkninger til lovforslaget Almindelige bemærkninger A.
Baggrund for lovforslaget Fremskridt og nybrud i forskningen og udbredelse af  

 forskningsbaseret viden har i moderne vidensamfund afgørende betydning  

 for både den videnskabelige og den velfærdsmæssige  

 udvikling.
Det er en del af regeringsgrundlaget at skabe de bedst mulige  

 rammer for et stærkt offentligt og privat forskningssystem i Danmark,  

 der kan sikre fri forskning samt bidrage til et øget samspil mellem  

 offentlig og privat forskning.
Oprettelsen af Ministeriet for Videnskab,  

 Teknologi og Udvikling (Videnskabsministeriet) og det igangsatte  

 reformarbejde for universiteter, sektorforskning og det øvrige  

 forsknings- og innovationssystem skal ses på den baggrund.
Dansk forskning bedømmes generelt i både  

 nationale og internationale evalueringer til at være af høj  

 kvalitet.
Ved siden af faste basisbevillinger til institutioner med forskning  

 såsom universiteter, sektorforskningsinstitutioner og hospitaler  

 finansieres den offentlige forskning ved de bevillinger, som udbydes i  

 konkurrence via de statslige forskningsråd, Danmarks  

 Grundforskningsfond, Forskeruddannelsesrådet samt særlige  

 forskningsprogrammer og  udvalg i ministerier.
Denne del af det offentlige  

 forskningssystem har imidlertid i de senere år været genstand for  

 diskussion, hvad angår struktur, organisering, prioritering og  

 koordination.
Det har været fremført, at systemet er blevet for  

 forgrenet og uigennemskueligt med for mange puljer, organer, udvalg og  

 programkomiteer, at det ikke i tilstrækkeligt omfang har formået  

 at prioritere strategisk omstilling og fornyelse af forskningen, og at det  

 har manglet en koordination mellem de forskellige indsatser og initiativer.  

 Mulige ændringsforslag er bl.a. blevet drøftet af Danmarks  

 Forskningsråd (Danmarks Forskningsråds årsrapport 1999  

 kortlægning af de offentlige forskningsmidler, december 1999) og af  

 Forskningskommissionen (Betænkning nr. 1406, september 2001)  

 samt i en lang række høringssvar til Forskningskommissionens  

 betænkning.
 Diskussionen var samtidig aktuel, da den gældende  

 lov har en bestemmelse, hvorefter loven skulle revideres i  

 folketingsåret 2001-02, jf. § 14, i lov om  

 forskningsrådgivning m.v., jf. lovbekendtgørelse nr. 676 af 19.  

 august 1997. Revisionen blev efterfølgende udskudt til  

 folketingsåret 2002-03, jf. lov om ændring af lov om  

 forskningsrådgivning m.v., jf. lov nr. 276 af 8. maj 2002.
Ministeren for videnskab, teknologi og udvikling  

 (videnskabsministeren) har udarbejdet et forslag til en reform af det  

 forskningsrådgivende system, som har været drøftet med  

 Folketinget, og den 31. oktober 2002 indgik alle partier i Folketinget en  

 politisk aftale om en reform.
Aftalen omfatter institutionelt Danmarks  

 Forskningsråd, de seks statslige forskningsråd, Forskningsforum,  

 de offentlige forskningsudvalg, nedsatte programkomiteer, Danmarks  

 Grundforskningsfond og Forskeruddannelsesrådet.
B.
De gældende regler Danmarks Forskningsråd, de statslige forskningsråd,  

 Forskningsforum og de offentlige forskningsudvalg De gældende regler om Danmarks Forskningsråd,  

 de statslige forskningsråd med Forskningsforum samt et antal offentlige  

 forskningsudvalg er fastsat i lov om forskningsrådgivning m.v., jf.  

 lovbekendtgørelse nr. 676 af 19. august 1997, som ændret ved lov  

 om ændring af lov om forskningsrådgivning m.v., jf. lov nr. 276  

 af 8. maj 2002. Heri er angivet, hvad man hidtil har forstået som den  

 tredelte forskningsrådgivende struktur med Danmarks Forskningsråd  

 som den ene del, de statslige forskningsråd som den anden del og de  

 offentlige forskningsudvalg som den tredje del.
Danmarks Forskningsråd Danmarks Forskningsråd består af en formand og  

 otte medlemmer, som alle skal være anerkendte forskere eller  

 forskningskyndige og tilsammen repræsentere indsigt i universiteter,  

 sektorforskning og i erhvervslivets forskning.
Rådets primære  

 opgave er efter anmodning eller på eget initiativ at rådgive  

 videnskabsministeren, Folketinget og øvrige ministre om forskningens  

 betydning for den danske samfundsudvikling med henblik på en bedre  

 koordinering og prioritering af de samlede ressourcer til forskning.  

 Opgaverne omfatter bl.a., hvordan forskningen kan styrkes, hvordan  

 udviklingen er inden for dansk og international forskning, større  

 nationale og internationale forskningsinitiativer, herunder den nationale  

 forskningsstrategi, samt forskningsbevillinger og rammebetingelser for  

 forskning.
Danmarks Forskningsråd kan indhente udtalelser fra de  

 statslige forskningsråd, de offentlige forskningsudvalg,  

 Erhvervsudviklingsrådet og Rådet for Teknologisk Service (i dag  

 Danmarks Erhvervsråd og Rådet for Teknologi og Innovation) samt  

 relevante institutioner og organisationer.
De statslige forskningsråd De seks statslige forskningsråd består hver af  

 en formand og 14 medlemmer, som alle skal være anerkendte forskere.  

 Efter loven forudsættes et forskningsråd for hvert af  

 områderne humaniora, jordbrugs- og veterinærvidenskab,  

 naturvidenskab, samfundsvidenskab, sundhedsvidenskab og teknisk videnskab.  

 Hvert råd har efter anmodning og på eget initiativ en  

 rådgivningsfunktion fra det rent forskningsfaglige og videnskabelige  

 til det mere forskningspolitisk betonede såsom forskningens kvalitet og  

 relevans for samfundet og sammenhængen mellem den offentlige og private  

 forskningsindsats.
Forskningsrådene har videre fire hovedfunktioner i  

 deres støtte til dansk forskning: en fondsfunktion med tilskud til  

 forskere, en strategifunktion med udarbejdelse af strategiplaner for  

 forskningen, en initiativfunktion med fastlæggelse af særlige  

 indsatsområder og en forvaltningsfunktion med administration af  

 strategiske forskningsprogrammer.
Forskningsforum Forskningsforum blev oprettet i 1997 som ledelsesorgan for  

 de seks forskningsråd.
Det består af en formand og 12 medlemmer,  

 hvoraf hvert forskningsråd af sin midte indstiller et medlem.  

 Medlemmerne skal være anerkendte forskere og have indsigt i strategiske  

 forskningsopgaver.
Forskningsforum fastlægger grænserne mellem de  

 seks forskningsråd og fordeler de bevillinger mellem rådene, som  

 Folketinget ikke har fordelt på de enkelte forskningsråd.
Fra og  

 med 2001 har Forskningsforum modtaget finanslovens bevillinger til de seks  

 forskningsråd.
Forskningsforum har modsat forskningsrådene ikke  

 en egen bevillingskompetence, men kan nedsætte programkomiteer med en  

 sådan kompetence til udmøntning af tværfaglige og  

 strategiske programmer.
Forskningsforum har endvidere koordinerende og  

 generelle opgaver i forhold til den strategiske og forskningsfaglige  

 rådgivning.
De offentlige forskningsudvalg De offentlige forskningsudvalg er oprettet i de enkelte  

 ressortministerier inden for større og sammenhængende  

 forskningsområder.
Et offentligt forskningsudvalg består af en  

 formand og mindst otte og højst 18 medlemmer, som rådgiver den  

 minister, der har nedsat det.
Medlemmerne skal tilsammen repræsentere  

 forskningsfaglig samt i nødvendigt omfang erhvervs- og  

 samfundsmæssig, ministeriel og institutionel indsigt.  

 Rådgivningen omfatter det pågældende ministeriums  

 sektorforskning, herunder kvalitet og erhvervs- og samfundsmæssig  

 relevans, samt ministeriets strategiske forskningsplanlægning og  

 øvrige deltagelse i forskningssamarbejde og forskningsaktiviteter  

 på både nationalt og internationalt niveau.
Forskeruddannelsesrådet Forskeruddannelsesrådet er oprettet særskilt  

 ved Akt 66 24/11 1999.
Rådet er et rådgivende organ under  

 Videnskabsministeriet.
Det består af en formand og 13 medlemmer og skal  

 fremme kvalitetsudvikling og internationalisering af dansk forskeruddannelse.  

 Rådet giver rådgivning om forskeruddannelse, herunder  

 forskerskoleinitiativer, og indstiller til videnskabsministeren om tilskud  

 til universiteter og andre institutioner med opgaver på  

 forskeruddannelsesområdet samt om tilskud til individuelle stipendier  

 til forskeruddannelse.
Danmarks Grundforskningsfond Gældende regler om Danmarks Grundforskningsfond er  

 fastsat i lov om Danmarks Grundforskningsfond, jf. lovbekendtgørelse  

 nr. 139 af 23. februar 1998. Dertil kommer anordning nr. 791 af 9. oktober  

 1998 om fundats for Danmarks Grundforskningsfond samt bekendtgørelse  

 nr. 7 af 7. januar 1999 om forvaltning af Danmarks Grundforskningsfonds  

 midler.
Loven indeholder en revisionsbestemmelse for folketingsåret  

 2002-03.
Danmarks Grundforskningsfond er en uafhængig fond  

 inden for den offentlige forvaltning oprettet ved lov, som ledes af en  

 bestyrelse med en formand og otte medlemmer.
Fonden skal styrke Danmarks  

 forskningsmæssige udviklingsevne ved finansiering af enestående  

 forskning på internationalt niveau.
Udvalgene vedrørende Videnskabelig Uredelighed Udvalgene vedrørende Videnskabelig Uredelighed  

 (UVVU) er reguleret i bekendtgørelse nr. 933 af 15. december 1998,  

 udstedt i medfør af den nuværende lovs § 4 e,  

 stk. 4.
Statens Sundhedsvidenskabelige Forskningsråd  

 etablerede Udvalget vedrørende Videnskabelig Uredelighed med  

 udgangspunkt i rapporten Videnskabelig Uredelighed og God Videnskabelig  

 Praksis, 1992. Udvalget blev nedsat i slutningen af 1992 for en  

 treårig forsøgsperiode og dækkede kun det  

 sundhedsvidenskabelige område.
Forsøgsperioden blev herefter  

 forlænget, indtil området videnskabelig uredelighed blev  

 reguleret i bekendtgørelse nr. 933 af 15. december 1998. Ved  

 regelfastsættelsen blev antallet af udvalg udvidet til tre, som  

 tilsammen dækker alle videnskabelige forskningsområder.
Hvert  

 udvalg består af en formand, som skal være landsdommer (og som er  

 fælles for alle tre udvalg), samt to, fire eller seks medlemmer, og de  

 sekretariatsbetjenes som forskningsrådene af Forskningsstyrelsen.
C.
Lovforslaget Lovforslaget er udformet ud fra den politiske aftale  

 mellem regeringen og alle Folketingets partier.
Aftalen anvender vendingen  

 "forskningsrådssystemet" på en ny måde, som  

 omfatter de foreslåede råd for fri og strategisk forskning og et  

 Koordinationsudvalg såvel som Danmarks Grundforskningsfond.
Danmarks  

 Grundforskningsfond er imidlertid det eneste organ i  

 forskningsrådssystemet, der er en offentlig fond med egen grundkapital  

 i modsætning til de øvrige organer, som enten er rent  

 rådgivende eller har både rådgivnings- og fondsfunktioner,  

 hvortil de modtager årlige statslige bevillinger.
Det er derfor ikke  

 fundet hensigtsmæssigt at indarbejde de dele i den politiske aftale,  

 som angår lov om Danmarks Grundforskningsfond, i dette lovforslag.
Seks overordnede målsætninger Den politiske aftale bygger på seks overordnede  

 målsætninger:
 1)	Forskningskvaliteten skal sikres gennem åben konkurrence om  

 alle offentlige forskningsmidler, som ikke er basisbevillinger til  

 institutioner.
 2)	Organiseringen og strukturen af råd, udvalg og især  

 programkomiteer skal forenkles, hvilket samtidig vil lette forskernes  

 overblik over søgemuligheder.
 3)	Et nyt forskningsrådssystem skal have en styrket ledelse, som  

 kan sikre, at den strategiske forskning implementeres på egne  

 præmisser, og at tværfaglige indsatser inden for alle  

 forskningsområder tilgodeses.
 4)	En omfattende støtte til grundforskningsaktiviteter skal  

 fortsat sikres.
 5)	Støtten til den strategiske, den anvendelsesorienterede  

 såvel som den erhvervsrettede forskning skal samtidig sikres.
 6)	Der skal være en klar adskillelse mellem det organ, som skal  

 rådgive om generelle forskningspolitiske emner, og de organer, som skal  

 udmønte midler og rådgive ansøgere og andre interessenter  

 om fondsnære og forskningsfaglige, videnskabelige  

 spørgsmål.
Øget forskningskvalitet via åben konkurrence og fagkyndig  

 bedømmelse Kvaliteten af dansk forskning på alle institutioner  

 og områder skal styrkes.
Basisbevillinger til forskning på  

 universitets-, sektorforsknings- og andre institutioner tildeles  

 uafhængigt af institutionernes forskningskvalitet og af kvantitative  

 aktivitets- og produktivitetsmål, idet det er de enkelte  

 institutionsledelsers ansvar at sikre forskningskvaliteten.
Et  

 afgørende nyt led i lovforslaget er, at alle øvrige statslige  

 forskningsbevillinger og -programmer, som enten Folketinget eller de enkelte  

 ministre tager initiativ til, udbydes i åben konkurrence og underkastes  

 en fagkyndig bedømmelse i det nye forskningsrådssystem, der  

 også får ansvaret for godkendelse af uddelingsproceduren.  

 Høj forskningskvalitet afhænger i sidste instans af de enkelte  

 forskeres arbejde, men et udbud af forskningsmidler i konkurrence med  

 åbne opslag og fagkyndig bedømmelse af ansøgerne vil  

 sikre, at kun kvalificerede forskere tildeles midler.
Den nye ordning skal ses i sammenhæng med den  

 kommende reform af sektorforskningen i Danmark.
For at skabe et klart  

 overblik over de statslige forskningsmidler har regeringen i den forbindelse  

 besluttet, at der fremover med de årlige finanslove udarbejdes en  

 "forskningens finanslov" med en oversigt over alle statslige  

 forskningsbevillinger på tværs af ministerområder.
De  

 statslige bevillinger og puljer til forskning, som ikke er basisbevillinger  

 til institutioner, og som ligger under andre ministerier end  

 Videnskabsministeriet, vil dog forblive på de pågældende  

 ministeriers finanslovsparagraf, og det vil fortsat være de enkelte  

 ressortministre, som har kompetencen til konkret at vælge, hvem blandt  

 de kvalificerede ansøgere der skal tildeles forskningsmidler.
Forenklet struktur og klarere organisering Den ønskede forenkling i lovforslagets nye system  

 sker på to niveauer.
For det første indeholder forslaget ikke  

 længere en bestemmelse om oprettelse af et antal offentlige  

 forskningsudvalg under ressortministerierne.
For det andet foreslås der  

 bestemmelser om, at antallet af programkomiteer holdes på det lavest  

 mulige niveau.
Forslaget strukturerer derudover forskningsrådssystemet  

 i en ny og klarere organisering, som omfatter følgende hoveddele:
Danmarks Forskningspolitiske Råd, der som det eneste  

 organ foreslås at sikre de forskningspolitiske  

 rådgivningsopgaver, som i dag varetages af primært Danmarks  

 Forskningsråd og i mindre omfang af de statslige forskningsråd og  

 Forskningsforum.
Danmarks Forskningspolitiske Råd foreslås  

 tildelt samme kompetencer og rådgivningsfunktioner som Danmarks  

 Forskningsråd.
 Det Frie Forskningsråd, som foreslås at  

 varetage den fondsfunktion, som de statslige forskningsråd i dag har  

 med hensyn til at støtte den forskning, der er baseret på  

 forskeres eller forskergruppers egne initiativer og projekter.
Det Strategiske Forskningsråd er et af lovforslagets  

 nyskabelser, som skal sikre åben konkurrence og fagkyndig  

 bedømmelse af alle politisk prioriterede og tematisk afgrænsede  

 fagområder og programmer, som Folketinget eller de enkelte ministre  

 tager initiativ til.
Rådet overtager de funktioner for strategisk  

 forskning, som i dag varetages af de statslige forskningsråd,  

 Forskningsforum samt programkomiteer og udvalg.
 Danmarks Grundforskningsfond bevares som en  

 selvstændig fond med en bestyrelse og samme hovedformål, jf.  

 forslag til lov om ændring af lov om Danmarks Grundforskningsfond.
Koordinationsudvalget er en anden nyskabelse i  

 lovforslaget, som skal fremme samarbejde og en gensidig orientering om  

 aktiviteter mellem Det Frie Forskningsråd, Det Strategiske  

 Forskningsråd, Danmarks Grundforskningsfond samt de offentlige  

 forskningsinstitutioner og Rådet for Teknologi og Innovation.
Udvalget  

 foreslås derudover at overtage den rådgivning om en særlig  

 bevilling til forskeruddannelse, som i dag varetages af  

 Forskeruddannelsesrådet.
For forskere og andre interessenter i offentligheden vil  

 lovforslaget indebære et klarere og administrativt enklere system.
Det  

 Frie Forskningsråd, Det Strategiske Forskningsråd og  

 Koordinationsudvalget foreslås udstyret med et uafhængigt  

 sekretariat, som alle ansøgninger om fri og strategisk forskning samt  

 forskeruddannelse sendes til.
Danmarks Grundforskningsfond fortsætter  

 som en administrativ og økonomisk selvstændig organisation.
Et  

 overblik over statslige forskningsbevillinger sikres derudover ved den nye  

 "forskningens finanslov".
Styrket ledelse og sikring af strategisk og tværfaglig  

 forskning Forskningsrådssystemet foreslås etableret med  

 en styrket ledelse, som også kan sikre den nødvendige omstilling  

 og prioritering af den strategiske forskning.
Ledelsesfunktionen for de seks  

 statslige forskningsråd varetages i dag af Forskningsforum med en  

 formand og 12 medlemmer.
 Der har imidlertid været sat  

 spørgsmålstegn ved det nuværende systems indretning og  

 kapacitet til at sikre både en klar ledelse og en bedømmelse og  

 udmøntning af den strategiske og tværfaglige forskning,  

 således at hensynene til både forskningskvalitet og  

 samfundsmæssig relevans tilgodeses.
Ledelsesmæssigt findes der at være to  

 strukturelle barrierer ved Forskningsforums kompetencer.
Den gældende  

 lov fastsætter for det første antallet af forskningsråd  

 til seks, hvert bestående af 15 medlemmer, og navngiver hvert  

 råd.
Det begrænser muligheden for en fornyelse, der går  

 på tværs af den traditionelle rådsinddeling, som er baseret  

 på en klassisk universitær fakultetsopdeling.
For det andet er  

 der ikke uafhængighed mellem Forskningsforum og de seks statslige  

 forskningsråd, da loven fastsætter, at hvert forskningsråd  

 indstiller et medlem af sin midte til Forskningsforum.
Forskningsforum  

 foreslog selv i sit høringssvar til Forskningskommissionens  

 betænkning en klarere ledelse med en rent ekstern bestyrelse med  

 forskningskyndige medlemmer.
Der hersker stor respekt om de nuværende  

 forskningsråds evne til at kvalitetsbedømme ansøgninger  

 ud fra videnskabelige og forskningsinterne kriterier.
Det er imidlertid  

 blevet fremført af bl.a.
Danmarks Forskningsråd, at  

 forskningsrådene, med den sammensætning de har, ikke  

 nødvendigvis er de bedst egnede organer til at udmønte  

 forskningsprogrammer, der rækker uden for de forskningsmiljøer,  

 som traditionelt er ansøgere.
Det kan være strategiske eller  

 tværfaglige programmer med kriterier om målorientering eller  

 væsentlige samfundsmæssige hensyn (Danmarks  

 Forskningsråds årsrapport 1999 ).
 For både at sikre en klar, uafhængig ledelse  

 og en fagkyndig udmøntning af både strategisk og  

 tværfaglig forskning indeholder forslaget den nyskabelse at ligestille  

 to forskningsråd med hver sin uafhængige bestyrelse og  

 fondsfunktion.
Det Frie Forskningsråd foreslås at bestå  

 af en bestyrelse samt et antal faglige forskningsråd, som erstatter de  

 nuværende statslige forskningsråd.
Alle i bestyrelsen  

 foreslås at være anerkendte forskere udpeget af  

 videnskabsministeren.
Lovforslaget tildeler bestyrelsen organisatorisk  

 kompetence til at fastlægge både antallet af og grænserne  

 mellem de faglige forskningsråd   dog kan antallet ikke overstige seks  

   såvel som antallet af medlemmer i hvert forskningsråd.  

 Bestyrelsen skal i den forbindelse sikre, at forskningsrådenes  

 nuværende opdeling løbende tilpasses den forskningsfaglige  

 udvikling, og at rådene tilsammen dækker hele det videnskabelige  

 spektrum.
Bestyrelsen foreslås ikke tildelt egen bevillingskompetence  

 men kompetence til at fordele de frie forskningsbevillinger mellem de faglige  

 forskningsråd.
Forslaget giver bestyrelsen mulighed for at fordele op  

 til en femtedel af bevillingerne til særlige initiativer, f.eks.  

 tværfaglige og tværrådslige, på basis af dens  

 vurdering af rådenes aktiviteter.
Det Strategiske Forskningsråd foreslås at  

 bestå af en bestyrelse, som består af dels anerkendte forskere,  

 dels forskningskyndige personer, som repræsenterer brugerinteresser  

 alle udpeget af videnskabsministeren.
Derudover består rådet af  

 et meget begrænset antal programkomiteer med anerkendte forskere nedsat  

 af bestyrelsen.
Bestyrelsen foreslås ikke tildelt en egen  

 bevillingskompetence til at udmønte de forskningsprogrammer og  

  aktiviteter, som Folketinget eller de enkelte ministre tager initiativ til,  

 men kompetence til at nedsætte programkomiteer til at udmønte de  

 fastlagte forskningsprogrammer og -aktiviteter.
Bestyrelsens fordeling af  

 bevillinger til hver komité skal ske i overensstemmelse med de  

 forudsætninger, som Folketinget har opstillet.
Organisatorisk  

 foreslås bestyrelsen tildelt den fulde kompetence til at  

 fastlægge både antallet af og grænserne mellem  

 programkomiteerne.
Bestyrelsen har i den forbindelse ansvaret for, at  

 antallet af komiteer holdes på det lavest mulige niveau, sådan at  

 den ønskede forenkling og overskuelighed i det nye  

 forskningsrådssystem sikres.
Ud fra samme hensyn foreslås  

 bestyrelsen tildelt kompetence til at anvende enten ét eller flere af  

 de faglige forskningsråd eller enkelte medlemmer herfra til  

 udmøntning af en programbevilling i de tilfælde, hvor  

 bestyrelsen skønner det mest hensigtsmæssigt.
 For at sikre uafhængigheden mellem organerne i det  

 nye system indeholder lovforslaget som noget nyt et forslag om, at ingen  

 personer som hovedregel samtidig kan være medlem i mere end ét  

 organ.
Sikring af grundforskning og den frie forskning Danmarks Grundforskningsfond bevarer sin organisering og  

 sit hovedformål.
Derudover sikres den frie forskning i lovforslaget via  

 Det Frie Forskningsråd, hvor der fremover etableres en  

 personmæssig uafhængighed mellem bestyrelsen og de faglige  

 forskningsråd.
Bestyrelsen fordeler bevillingerne mellem de faglige  

 forskningsråd, men det er kun de enkelte faglige forskningsråd,  

 som skal kvalitetsbedømme ansøgninger fra forskere og have  

 bevillingskompetence.
De enkelte forskeres og forskergruppers  

 ansøgninger kan fortsat falde inden for både grundvidenskabelige  

 og anvendelsesorienterede emner og have et såvel teoretisk som empirisk  

 udgangspunkt.
Sikring af strategisk, anvendelsesorienteret og erhvervsrettet  

 forskning Oprettelsen af Det Strategiske Forskningsråd vil i  

 henhold til forslaget kunne sikre, at de fremtidige strategiske  

 forskningsprogrammer og  initiativer bliver kvalitetsbedømt ud fra  

 alle de kriterier om forskningsfaglighed, relevans samt mål- eller  

 anvendelsesorientering, der måtte være knyttet til en bevilling.  

 De politisk prioriterede og tematisk afgrænsede programmer m.v., som  

 Folketinget eller de enkelte ministre tager initiativ til, vil kunne omfatte  

 hele det forskningsmæssige spektrum fra bredt til snævert  

 definerede fagområder eller programmer, der kan have et  

 grundvidenskabeligt eller et anvendelsesorienteret formål og være  

 af såvel mere teoretisk som empirisk karakter.
Forslaget indebærer videre, at Det Strategiske  

 Forskningsråd skal være opsøgende over for nye  

 forskningstendenser, og at rådet kan igangsætte egne initiativer  

 på baggrund heraf, såfremt Folketinget afsætter bevillinger  

 til det formål.
Rådet skal endvidere bidrage til et øget  

 samspil mellem det offentlige og det private forskningssystem og  

 synliggøre de strategiske forskningsindsatser for relevante private  

 virksomheder og fonde.
Forskningspolitisk rådgivning over for forskningsfaglig  

 rådgivning Lovforslaget bygger på, at Folketinget og de enkelte  

 ministre skal sikres en koordineret, fagkyndig og uafhængig  

 rådgivning om forskningspolitiske prioriteringer og  

 udviklingstendenser.
For at skabe en klarere rollefordeling mellem de  

 gældende forskellige rådgivningsfunktioner foreslås det, at  

 Danmarks Forskningsråd omdøbes til Danmarks Forskningspolitiske  

 Råd, der som eneste organ skal give forskningspolitisk rådgivning  

 efter anmodning eller på eget initiativ.
Forslaget indeholder i  

 modsætning til den gældende lov ikke bestemmelser om, at Det Frie  

 Forskningsråd og Det Strategiske Forskningsråd efter anmodning  

 eller på eget initiativ skal rådgive om forskningspolitisk eller  

 forskningsstrategisk betonede emner, herunder udarbejde strategiplaner.
De to  

 råd foreslås at koncentrere deres virkefelt om dels  

 fondsfunktioner, dels fortsat både efter anmodning og på eget  

 initiativ at rådgive om fondsnære, forskningsfaglige og  

 videnskabelige spørgsmål inden for deres respektive  

 indsatsområder og faglige aktiviteter.
Det Frie Forskningsråd  

 foreslås endvidere efter anmodning at skulle rådgive om  

 spørgsmål relateret til universiteternes uddannelser.  

 Bestyrelserne for Det Frie Forskningsråd henholdsvis Det Strategiske  

 Forskningsråd koordinerer rådgivningen.
Koordineret indsats for forskeruddannelse Koordinationsudvalget foreslås at bestå af syv  

 medlemmer: bestyrelsesformændene for henholdsvis Det Frie  

 Forskningsråd, Det Strategiske Forskningsråd og Danmarks  

 Grundforskningsfond samt to medlemmer indstillet af Rektorkollegiet, et  

 medlem indstillet af Sektorforskningens Direktørkollegium og et medlem  

 indstillet af Rådet for Teknologi og Innovation.
De to administrative  

 ledere for Danmarks Grundforskningsfond henholdsvis  

 forskningsrådssystemets sekretariat foreslås endvidere at deltage  

 i udvalgets møder som observatører.
En central opgave for udvalget vil blive at rådgive  

 om den bevilling til forskeruddannelse, som i dag varetages ved  

 Forskeruddannelsesrådet.
Udvalgets foreslåede sammensætning  

 afspejler to forhold.
For det første den afgørende funktion,  

 som etableringen af stærke og attraktive  

 forskeruddannelsesmiljøer i hele det offentlige forskningssystem,  

 herunder universiteter og sektorforskning, har for at sikre en  

 tilstrækkelig forskerrekruttering og et kommende generationsskifte i  

 dansk forskning.
For det andet for at sikre en sammenhæng mellem  

 forskeruddannelse i det offentlige system og ErhvervsPhD-initiativet, som  

 Rådet for Teknologi og Innovation har ansvaret for.
Det foreslås  

 endelig, at udvalget kan vælge enten at nedsætte et fagkyndigt  

 udvalg under sig eller at rådføre sig med såvel Det Frie  

 Forskningsråd som Det Strategiske Forskningsråd, sådan at  

 udvalget kan opnå den størst mulige fagkyndige indsigt bag sin  

 rådgivning om bevillingen til forskeruddannelse.
D. Økonomiske, administrative, miljømæssige og  

 EU-retlige konsekvenser Økonomiske og administrative konsekvenser for stat, kommuner og  

 amtskommuner Lovforslaget forventes samlet set ikke at indebære  

 økonomiske merudgifter for stat, kommuner og amtskommuner.
Forslagets to nye bestyrelser for henholdsvis Det Frie  

 Forskningsråd og Det Strategiske Forskningsråd vil indebære  

 honorar til det antal af de i alt 18 bestyrelsesmedlemmer, som ikke er  

 statsansatte.
Hertil kommer oprettelsen af Koordinationsudvalget, hvoraf fire  

 medlemmer indstilles udefra.
Selv om Forskningsforum på i alt 13  

 medlemmer nedlægges, vil de samlede udgifter til honorering af  

 formænd og medlemmer af bestyrelser og udvalg i det foreslåede  

 forskningsrådssystem forøges.
For statsansatte medlemmer kan  

 komme udgifter til aflastningsbevillinger (kompensation) til de  

 pågældende medlemmers arbejdsgivere.
Det foreslås, at  

 udgiften som hidtil dækkes af forskningsrådenes  

 tilskudsbevillinger.
Det foreslås videre, at videnskabsministeren  

 fastsætter honorarer til formænd og medlemmer for de nye  

 bestyrelser og Koordinationsudvalget samt regulerer den gældende ramme  

 til aflastningsbevillinger i forhold til udviklingen i de  

 pågældende organers samlede bevillingsramme og  

 ansøgningsmængde.
 Hertil kommer eventuelle ændringer i anvendelsen af  

 eksterne, typisk udenlandske, eksperter i forbindelse med  

 ansøgningsbehandlingen (peer review). Det foreslås, at dette  

 forbrug som hidtil administreres af de relevante bevillingshavere inden for  

 disse organers bevillingsramme.
Forslaget indebærer videre en opdeling af de seks  

 nuværende statslige forskningsråds og Forskningsforums opgaver  

 med udmøntning af både frie forskningsbevillinger og strategiske  

 forskningsprogrammer til fremover at ske i henholdsvis Det Frie  

 Forskningsråd og Det Strategiske Forskningsråd samt en  

 overførelse af de opgaver, som Forskeruddannelsesrådet har i  

 dag, til Koordinationsudvalget.
Det Frie Forskningsråd aflastes i  

 forslaget for de administrative omkostninger, som de nuværende  

 forskningsråd har haft med udmøntning af strategiske  

 forskningsprogrammer, udarbejdelse af egne strategiplaner samt  

 forskningspolitisk betonede rådgivningsopgaver.
Omvendt vil Det  

 Strategiske Forskningsråd fremover skulle varetage en kvalitativ  

 behandling af forskningsprogrammer, som i dag varetages af andre  

 ressortministerier.
Det Frie Forskningsråd og Det Strategiske  

 Forskningsråd samt Koordinationsudvalget foreslås betjent af  

 ét sekretariat.
 For at sikre en hensigtsmæssig og fleksibel  

 sekretariatsbetjening af såvel Det Frie Forskningsråd, Det  

 Strategiske Forskningsråd som Koordinationsudvalget foreslås det  

 at opretholde den gældende ordning, hvorefter der kan overføres  

 bevillinger fra hovedkonti under forskningsrådene, fremover Det Frie  

 Forskningsråd, Det Strategiske Forskningsråd og  

 Koordinationsudvalget, til Forskningsstyrelsen med henblik på  

 dækning af administrative udgifter, herunder løn, forvaltning af  

 særprogrammer, gennemførelse af evalueringer samt andre  

 tidsbegrænsede opgaver.
 Den fremtidige struktur for det forskningsrådgivende  

 system efter dette lovforslag forventes yderligere at indebære positive  

 konsekvenser for offentlige myndigheder og institutioner ved at skabe lettere  

 informations- og søgeadgang samt et større overblik over de  

 offentlige forskningsindsatser og programmer.
Økonomiske og administrative konsekvenser for erhvervslivet Lovforslaget har ingen direkte økonomiske  

 konsekvenser for erhvervslivet.
Det forventes dog, at etableringen af  

 især Det Strategiske Forskningsråd og generelt det mere effektive  

 og sammenhængende forskningsrådssystem, der skal støtte  

 såvel den strategiske, den anvendelsesorienterede som den  

 erhvervsrettede forskning og øge samspillet mellem offentlig og privat  

 forskning, vil lette private virksomheders informations- og  

 søgeadgang, sikre dem et større overblik over de offentlige  

 forskningsindsatser og programmer og på længere sigt gavne  

 erhvervslivets konkurrenceevne.
Administrative konsekvenser for borgere og offentlighed Den fremtidige struktur for det forskningsrådgivende  

 system efter dette lovforslag forventes at indebære positive  

 konsekvenser for forskere, borgere og offentlighed ved at skabe lettere  

 informations- og søgeadgang samt et større overblik over de  

 offentlige forskningsindsatser og programmer.
Miljømæssige konsekvenser Lovforslaget har ingen miljømæssige  

 konsekvenser.
Forholdet til EU-retten I det omfang statslig forskningsstøtte gives til  

 private virksomheder, vil støtten blive administreret i  

 overensstemmelse med EF-rammebestemmelserne for statsstøtte til  

 Forskning & Udvikling (96/C 45/06) og de minimis-reglerne.
Høring Fortegnelse over hørte myndigheder m.v. er medtaget  

 som bilag 1.
Samlet vurdering af lovforslagets konsekvenser Positive konsekvenser og/eller mindreudgifter Negative konsekvenser og/eller merudgifter Økonomiske konsekvenser for stat, kommuner og  

 amtskommuner Ingen Ingen Administrative konsekvenser for stat, kommuner og  

 amtskommuner Øget information, adgang og overblik vedrørende  

 offentlige forskningsinitiativer Ingen Økonomiske konsekvenser for erhvervslivet Ingen Ingen Administrative konsekvenser for erhvervslivet Øget information, adgang og overblik vedrørende  

 offentlige forskningsinitiativer Ingen Miljømæssige konsekvenser Ingen Ingen Administrative konsekvenser for borgere og  

 offentlighed Øget information, adgang og overblik vedrørende  

 offentlige forskningsinitiativer Ingen Forholdet til EU-retten I det omfang statslig forskningsstøtte gives til  

 private virksomheder, vil støtten blive administreret i  

 overensstemmelse med EF-rammebestemmelserne for statsstøtte til  

 Forskning & Udvikling (96/C 45/06) og de minimis-reglerne.
Bemærkninger til de enkelte  

 bestemmelser Til § 1 Med forslaget ønskes en ændring af  

 forskningsrådssystemets organisatoriske indretning, sådan at der  

 opnås en forenkling af systemet i forhold til i dag, jf. pkt.
C i de  

 almindelige bemærkninger til lovforslaget. Ændringerne vil  

 indebære oprettelsen af nogle nye organer, der omtales i stk. 1.  

 Det drejer sig om henholdsvis Det Frie Forskningsråd, Det Strategiske  

 Forskningsråd og Koordinationsudvalget.
Samtidig foreslås  

 Forskningsforum og de offentlige forskningsudvalg nedlagt samt øvrige  

 ministres pligt til i samråd med videnskabsministeren at oprette  

 offentlige forskningsudvalg fjernet, jf. den nuværende lovs §§ 4 e  

 og 4 1, stk. 1 og 4. For at understøtte et forenklet system med  

 klarere grænsedragninger mellem de enkelte organer foreslås  

 endvidere muligheden efter den nuværende lovs § 4 e, stk. 4,  

 for at oprette permanente eller tidsbegrænsede udvalg med særlige  

 opgaver ophævet.
Som følge af de foreslåede organisatoriske  

 ændringer foreslås formålsbestemmelsen tilsvarende udbygget  

 i forhold til den nuværende lov.
Bestemmelsen afspejler således  

 de centrale parametre, som rådssystemet fremover skal opfylde i form af  

 styrkelse af forskningskvaliteten i dansk forskning, koordinering af den  

 danske forskningsindsats og fremme og formidling af forskningsresultater.
 Der foreslås samtidig generelt navne for de enkelte  

 organer i rådssystemet, som i højere grad afspejler disse  

 organers funktioner og kompetenceområder end deres organisatoriske  

 tilhørsforhold.
 Der tilsigtes ingen ændringer i organernes hidtidige  

 status som særlige statslige forvaltningssubjekter.
 Der henvises desuden til bemærkningerne for hvert  

 organ.
Til stk. 2. Efter den nuværende lovs  

 § 4 e, stk. 4, kan Forskningsforum bl.a. efter anmodning fra  

 videnskabsministeren oprette permanente eller tidsbegrænsede udvalg med  

 særlige opgaver.
Med hjemmel i denne bestemmelse blev Udvalgene  

 vedrørende Videnskabelig Uredelighed (UVVU) i bekendtgørelse  

 nr. 933 af 15. december 1998 oprettet med det formål at  

 efterprøve den videnskabelige redelighed i dansk forskning.  

 Først i denne bekendtgørelse fik UVVU tildelt en permanent  

 status, idet der siden 1992 på forsøgsbasis var nedsat ét  

 sådant udvalg alene dækkende det sundhedsvidenskabelige  

 område, jf. desuden pkt.
B i de almindelige bemærkninger til  

 lovforslaget.
På tidspunktet for den nuværende lovs vedtagelse  

 var det daværende udvalg således stadig kun en  

 forsøgsordning.
Da UVVU i dag har en permanent karakter, og udvalgene i  

 øvrigt er tillagt en række sanktionskompetencer, der kan have  

 store konsekvenser for den enkelte forsker, foreslås det derfor af  

 ordensmæssige grunde, at der tilvejebringes en udtrykkelig lovhjemmel  

 for nedsættelse af disse udvalg.
Der henvises desuden til  

 bemærkningerne til §§ 31-34.
Til stk. 3. Det nuværende Danmarks  

 Forskningsråd foreslås videreført, dog med en  

 navneændring til Danmarks Forskningspolitiske Råd, jf. desuden  

 bemærkningerne til stk. 1. Forslaget er begrundet i et  

 ønske om at fremhæve rådets status som uafhængigt og  

 sagkyndigt rådgivningsorgan for videnskabsministeren, Folketinget og  

 regeringen i forskningspolitiske sammenhænge.
Dette hovedformål  

 fremgår af stk. 3. Der henvises desuden til bemærkningerne  

 til §§ 3-6.
I stk. 4 og 5 understreges det, at Det  

 Frie Forskningsråd og Det Strategiske Forskningsråd begge har en  

 fondsfunktion og en rådgivningsfunktion.
Det er hensigten, at  

 rådene skal udgøre ligeværdige paralleller til hinanden,  

 sådan at begge råd varetager fondsfunktionen som deres centrale  

 opgave, dog inden for forskellige områder.
Samtidig foreslås det,  

 at den rådgivning, der gives af begge råd, skal være af  

 forskningsfaglig karakter og områdemæssigt ske i tilknytning til  

 fondsfunktionen.
 I forlængelse heraf foreslås de opgaver inden  

 for fonds- og rådgivningsfunktionen, som efter den nuværende lov  

 har ligget i regi af de statslige forskningsråd, Forskningsforum og de  

 af Forum nedsatte programkomiteer, derfor fordelt på de to nye  

 råd.
 I stk. 4 foreslås Det Frie  

 Forskningsråd tillagt de opgaver inden for varetagelsen af  

 fondsfunktionen i forhold til støtte af forskernes egne initiativer,  

 som de statslige forskningsråd hidtil har varetaget, jf. den  

 nuværende lovs § 4 b, stk. 1, nr. 1). Det foreslås  

 samtidig præciseret, at støtten gives på grundlag af et  

 »bottom up»-princip, hvor det afgørende kriterium er, at der er tale  

 om ansøgninger baseret på forskernes egne initiativer.  

 Rådet kan således give støtte til grundforskning, anvendt  

 forskning og strategisk forskning, når dette kriterium er opfyldt.
 Rådets rådgivningsfunktion foreslås  

 samtidig afgrænset som ovenfor, sådan at rådet fremover  

 koncentrerer sig om den forskningsfaglige rådgivning, der  

 områdemæssigt er knyttet til udmøntningen af de frie  

 forskningsbevillinger.
 Der henvises desuden til bemærkningerne til  

 forslagets §§ 7-16.
I stk. 5 foreslås Det Strategiske  

 Forskningsråd tilsvarende som følge af ønsket om, at den  

 ud fra et overordnet samfundsmæssigt sigte definerede og prioriterede  

 forskning implementeres på egne præmisser, i vidt omfang tillagt  

 opgaver inden for varetagelsen af fondsfunktionen, som hidtil har ligget i  

 regi af de statslige forskningsråd, Forskningsforum og de af Forum  

 nedsatte programkomiteer, jf. den nuværende lovs §§ 4 b,  

 stk. 1, nr. 2)-4) og 4 f.
Det foreslås tilsvarende  

 præciseret, at støtten til forskning gives inden for politisk  

 prioriterede og tematisk afgrænsede forskningsområder.
Hensigten  

 er, at Det Strategiske Forskningsråd i modsætning til Det Frie  

 Forskningsråd giver støtte på grundlag af et  

 »top-down»-princip, dvs. til nye initiativer initieret af Folketinget eller  

 de enkelte ministre, som vurderes at være af væsentlig betydning  

 for udviklingen af dansk samfunds- og erhvervsliv.
Rådet kan  

 således give støtte til grundforskning, anvendt forskning og  

 strategisk forskning inden for de oven for afgrænsede  

 forskningsområder.
 Rådets rådgivningsfunktion foreslås  

 samtidig afgrænset sådan, at rådet fremover koncentrerer  

 sig om den forskningsfaglige rådgivning, der områdemæssigt  

 er knyttet til udmøntningen af de strategiske programmidler.
 Der henvises desuden til bemærkningerne til  

 forslagets §§ 17-24.
Til stk. 6. For at sikre sammenhængen i  

 det nye rådssystem foreslås Koordinationsudvalget tillagt en  

 overordnet koordineringsfunktion, der omfatter hele systemet.
Da Danmarks  

 Grundforskningsfond fremover institutionelt vil være en del af dette  

 system, foreslås fonden i forlængelse heraf repræsenteret i  

 udvalget, jf. desuden pkt.
A og C i de almindelige bemærkninger til  

 lovforslaget.
For at sikre en mere systematisk koordinering af  

 initiativerne inden for rådgivning om forskeruddannelse i forhold til  

 det øvrige forskningssystem, jf. desuden pkt.
B i de almindelige  

 bemærkninger til lovforslaget, foreslås Koordinationsudvalget  

 samtidig tillagt det nuværende Forskeruddannelsesråds  

 rådgivningsopgaver om forskeruddannelse inden for alle  

 fagområder.
Det ønskes således at integrere opgaverne i  

 den nye organisatoriske indretning af rådssystemet, hvorfor  

 Forskeruddannelsesrådet foreslås nedlagt som en selvstændig  

 enhed.
 Der henvises desuden til bemærkningerne til  

 forslagets §§ 25-30.
Forslagets stk. 7 er en ny bestemmelse, hvori  

 det præciseres, at alle organer, der i medfør af forslaget er  

 tillagt opgaver knyttet til støtte af forskning, tilsammen skal sikre,  

 at alle statslige forskningsbevillinger, der ikke er basisbevillinger knyttet  

 til bestemte institutioner, skal uddeles i åben konkurrence og efter en  

 forskningsfaglig kvalitetsvurdering.
Disse kriterier er også en  

 grundpræmis for det nuværende rådssystems virke, men for at  

 betone vigtigheden heraf også i den ændrede organisatoriske  

 struktur foreslås de særligt fremhævet i  

 formålsbestemmelsen som en grundlæggende forudsætning for  

 uddeling af støtte til dansk forskning.
I forlængelse heraf foreslås det, at  

 også de enkelte ministres uddeling af statslige forskningsbevillinger,  

 der ikke er knyttet til bestemte institutioner, skal uddeles i åben  

 konkurrence og efter en forskningsfaglig kvalitetsvurdering.
Sikringen heraf  

 foreslås at påhvile Det Strategiske Forskningsråd, jf.  

 forslagets § 18, stk. 2.
Til § 2 Der foreslås i bestemmelsen nogle definitioner af  

 begreber, anvendt i dette lovforslag.
Til nr. 1). Der foreslås i definitionen af  

 anerkendte forskere indlagt et objektivt minimumskrav i forhold til det  

 forskningsmæssige niveau samt et krav om forskningsaktivitet.
For at  

 være en anerkendt forsker forudsættes det herefter, at man i en  

 årrække dels skal have bedrevet forskning på et  

 videnskabeligt plan og dels være blevet bedømt som kvalificeret  

 af et fagkyndigt udvalg i forbindelse med en ansøgning til et lektorat  

 på et universitet, en seniorforskerstilling på en  

 sektorforskningsinstitution eller til en stilling på tilsvarende niveau  

 ved en udenlandsk forskningsinstitution.
 Det forudsættes, at en person, som ikke er i  

 besiddelse af en sådan fagkyndig bedømmelse, vil kunne  

 kvalificeres som anerkendt forsker, hvis vedkommende har en samlet  

 videnskabelig aktivitet og produktion bag sig, som vil være på et  

 tilsvarende niveau.
Til nr. 2). Der foreslås tilsvarende i definitionen  

 af forskningskyndige indlagt et objektivt minimumskrav i forhold til det  

 forskningsmæssige niveau samt et krav om forskningsaktivitet.
For at  

 kunne kategoriseres som en forskningskyndig forudsættes det herefter,  

 at man er på ph.d.-niveau og samtidig besidder en af de i bestemmelsen  

 anførte kvalifikationer, erhvervet ved beskæftigelse på  

 enten en offentlig eller privat virksomhed.
Til § 3 Med bestemmelsen tilsigtes ingen indholdsmæssige  

 ændringer i forhold til den nuværende lov.
Det foreslås  

 således, at Danmarks Forskningsråds nuværende opgaver  

 videreføres uændret, dog fremover under nyt navn, jf.  

 bemærkningerne til forslagets § 1, stk. 1 og 3. Danmarks  

 Forskningspolitiske Råds mulighed for som eneste organ i  

 rådssystemet at give forskningspolitisk rådgivning på eget  

 initiativ foreslås understreget.
 Til stk. 2. Bestemmelsen er med enkelte  

 ændringer og præciseringer en videreførelse af den  

 eksisterende bestemmelse.
 Ad nr. 1) og 2). Bestemmelserne er identiske med den  

 nuværende lovs § 2, stk. 2, nr. 3) og 2).
 Ad nr. 3). Bestemmelsen er identisk med den  

 nuværende lovs § 2, stk. 2, nr. 5).
Ad nr. 4).  

 Bestemmelsen er en ændring i forhold til den nuværende § 2,  

 stk. 2, nr. 4). Hidtil har Danmarks Forskningsråd haft til opgave  

 at rådgive videnskabsministeren i forbindelse med udarbejdelsen af en  

 national forskningsstrategi.
En sådan strategi er i mellemtiden blevet  

 udarbejdet, jf.
Den nationale forskningsstrategi - Overordnede mål  

 og virkemidler, Forskningsministeriet, 1996. Som en konsekvens heraf  

 foreslås et nyt fremadrettet sigte indlagt, sådan at Danmarks  

 Forskningspolitiske Råd fremover skal følge udviklingen i  

 strategien og give forskningspolitisk rådgivning herom.
 Ad nr. 5). Der henvises til bemærkningerne under nr.  

 3).
Ad nr. 6). Det foreslås som noget nyt, at Danmarks  

 Forskningspolitiske Råds opgave med forskningspolitisk rådgivning  

 om forskeruddannelse og forskerrekruttering fremhæves særskilt.  

 Dansk forskning undergår nu og i årene fremover et  

 generationsskifte.
På samme tid er den danske demografi karakteriseret  

 af små ungdomsårgange, hvilket skærper konkurrencen om  

 talenterne.
Ikke mindst p.gr.a.
Barcelona-målsætningen, jf.  

 Formandskabets konklusioner fra Det Europæiske Råds møde i  

 Barcelona den 15. og 16. marts 2002, jf.
Kommissionens meddelelse Mere  

 forskning i Europa   Mod 3% af BNP, KOM(2002) 499  endelig, hvor  

 Danmark i lighed med en lang række øvrige europæiske lande  

 har sluttet op om en væsentlig forøgelse af forskningsindsatsen,  

 har forskeruddannelse udviklet sig til et centralt forskningspolitisk emne.  

 Den foreslåede tilføjelse til oplistningen af rådets  

 opgaver skal ses i lyset heraf og som udtryk for den øgede betydning  

 af forskeruddannelse og forskerrekruttering.
Det bemærkes, at forslaget ikke vil indebære  

 ændringer i forhold til det nuværende Danmarks  

 Forskningsråds opgaveportefølje, som allerede i dag giver  

 forskningspolitisk rådgivning om den generelle udvikling af de  

 overordnede rammebetingelser for forskeruddannelse og forskerrekruttering,  

 herunder post.doc.s, i Danmark.
Rådet foretager bl.a. vurderinger  

 af, om den samlede indsats på området er hensigtsmæssigt  

 organiseret og finansieret.
 Til stk. 3. og 4. Bestemmelserne er en  

 konsekvens af de foreslåede ændringer af den organisatoriske  

 indretning af rådssystemet samt af § 18, i lov om teknologi og  

 innovation, jf. lov nr. 419 af 6. juni 2002.
 Bestemmelsen i stk. 5 skal ses i  

 sammenhæng med den foreslåede udvidelse af  

 formålsbestemmelsen i § 1, stk. 1, hvor formidlingen af  

 forskningsresultater særskilt fremhæves som et område, der  

 ønskes styrket.
 Til stk. 6. Bestemmelsen er en  

 videreførelse af den nuværende lovs § 2, stk. 6, idet  

 det dog samtidig foreslås præciseret, at den årlige rapport  

 i tråd med Danmarks Forskningspolitiske Råds  

 ansvarsområder, jf. stk. 1, skal omhandle den danske  

 forskningspolitik.
Til § 4 Den foreslåede bestemmelse er i sin helhed en  

 videreførelse af den nuværende lovs § 3, idet den  

 gældende § 3, stk. 5, dog foreslås placeret som  

 § 35, stk. 1, i dette lovforslag.
Endvidere foreslås det for  

 fuldstændighedens skyld præciseret, at Danmarks  

 Forskningspolitiske Råds formand og medlemmer ud over indsigt i  

 forskning ved universiteter og sektorforskningsinstitutioner tillige skal  

 besidde indsigt i forskning ved forskningsinstitutioner under  

 Kulturministeriet, jf. lov om forskning ved arkiver, biblioteker og museer  

 m.v., jf. lov nr. 224 af 27. marts 1996, lov om videregående  

 kunstneriske uddannelsesinstitutioner under Kulturministeriet, jf.  

 lovbekendtgørelse nr. 889 af 21. september 2000, lov om Danmarks  

 Biblioteksskole, jf. lov nr. 17 af 14. januar 1998 samt lov om  

 eliteidrættens fremme, jf. lov nr. 643 af 19. december 1984, med senere  

 ændringer.
 I stk. 3 foreslås det præciseret,  

 at der som hidtil kan udpeges et nyt medlem for en ny fuld periode eller for  

 den resterende del af perioden, hvis et medlem udtræder i utide.  

 Bestemmelsen har til hensigt at sikre, at der ikke sker for stor udskiftning  

 i et enkelt år.
 Ved sammensætning af rådet følges  

 reglerne i lov om ligestilling af kvinder og mænd, jf.  

 lovbekendtgørelse nr. 553 af 2. juli 2002.
Til § 5 Den nuværende lovs § 4 giver  

 videnskabsministeren en hjemmel til at fastsætte nærmere regler  

 for Danmarks Forskningsråds virksomhed og regnskabsaflæggelse.  

 Med hjemmel heri er bekendtgørelse nr. 780 af 5. juli 1996 om Danmarks  

 Forskningsråd udstedt.
Der tilsigtes ikke med den foreslåede  

 bestemmelse ændringer heri.
Da rådet sekretariatsbetjenes af  

 Videnskabsministeriet, jf. forslagets § 35, stk. 1, og rådets  

 indtægter og udgifter regnskabsføres af ministeriet, jf.  

 § 4, i ovennævnte bekendtgørelse, sådan at  

 ministeriet under alle omstændigheder er regnskabsansvarlig for  

 rådet, foreslås det dog præciseret, at ministeren alene  

 fastsætter nærmere regler for rådets virke.
Til § 6 Bestemmelsen er alene en præcisering af, at der ikke  

 er administrativ rekursadgang over udtalelser og vurderinger afgivet af  

 Danmarks Forskningspolitiske Råd.
Som et uafhængigt råd,  

 der alene giver forskningspolitisk rådgivning, indgår det ikke i  

 det almindelige administrative hierarki.
I kraft af sin  

 rådgivningsfunktion udfærdiger rådet således ikke  

 egentlige retsakter i forvaltningsretlig forstand.
Til § 7 I stk. 1 og 2 gives en nærmere  

 beskrivelse af Det Frie Forskningsråds fondsfunktion.
Der henvises til  

 bemærkningerne til forslagets § 1, stk. 4. Som følge  

 af, at Det Frie Forskningsråd foreslås tildelt fondsfunktionen  

 som den centrale opgave, optræder funktionen på en mere  

 fremtrædende placering end i den nuværende lov, hvor den i den  

 gældende § 4 a, stk. 2, er anført som en mere  

 sekundær opgave.
I stk. 1 kan »bottom up»-princippet fra  

 forslagets § 1, stk. 4, genfindes.
Det foreslås samtidig  

 præciseret, at der som hidtil kan gives støtte til  

 forskeraktiviteter inden for både enkelte videnskabelige  

 forskningsområder og den tværvidenskabelige forskning.
Forslaget indebærer ikke ændringer i  

 kriterierne for vurderingen af ansøgninger eller uddelingen af midler,  

 jf. forslagets § 1, stk. 7. Tilsvarende foreslås det  

 geografiske tildelingskriterium, hvorefter den pågældende  

 tidsbegrænsede aktivitet, der søges om midler til, skal gavne  

 det danske forskningsmiljø i bred forstand, herunder forskningen  

 på Færøerne og i Grønland, opretholdt.
Der stilles  

 derfor som hidtil ikke krav til ansøgeres statsborgerskab,  

 forskningsinstitutioners hjemsted eller krav om en bestemt geografisk  

 lokalitet for udførelsen af forskningsaktiviteter.
 Det forudsættes, at Det Frie Forskningsråd ved  

 tildelingen af støtte helt eller delvis kan finansiere  

 lønmidler til forskere ansat ved universiteter, jf. forslag L 125 til  

 lov om universiteter (universitetsloven), sektorforskningsinstitutioner, jf.  

 lov om sektorforskningsinstitutioner, jf. lov nr. 1076 af 20. december 1995,  

 og forskningsinstitutioner på Kulturministeriets område, jf. lov  

 om forskning ved arkiver, biblioteker og museer m.v., jf. lov nr. 224 af 27.  

 marts 1996, lov om videregående kunstneriske uddannelsesinstitutioner  

 under Kulturministeriet, jf. lovbekendtgørelse nr. 889 af 21.  

 september 2000, lov om Danmarks Biblioteksskole, jf. lov nr. 17 af 14. januar  

 1998 samt lov om eliteidrættens fremme, jf. lov nr. 643 af 19. december  

 1984, med senere ændringer.
I stk. 2. foreslås en række  

 eksempler på initiativer fremhævet, som Det Frie  

 Forskningsråd kan give støtte til.
Der er alene tale om en  

 markering af de centrale muligheder, som de nuværende statslige  

 forskningsråd kan give støtte indenfor, hvorfor der ikke er  

 anført en udtømmende oplistning.
Ad nr. 1). Med støtte til forskergrupper menes  

 støtte til eller finansiering af mindre grupper af forskere  

 anført af en forskningsleder.
Her kan forskeruddannelsesforløb  

 som ph.d.-forløb forudsættes omfattet.
Ad nr. 2). I den nuværende lovs § 4 b,  

 stk. 2, blev der som noget nyt etableret en adgang for de statslige  

 forskningsråd til at give anlægsbevillinger.
Denne mulighed  

 foreslås videreført i regi af Det Frie Forskningsråd, dog  

 med en sproglig præcisering i lovteksten af, at driftstilskud og  

 apparatur også er omfattet af støttemuligheden.
 Det vil herefter fortsat være muligt at give  

 støtte til bl.a. aktiviteter, der fremmer bedre udnyttelse af  

 eksisterende infrastruktur, foranstaltninger, der skaber adgang til eller  

 øger muligheden for adgang til forskningsinfrastruktur, herunder  

 avancerede forskningsfaciliteter, deltagelse i dansk eller internationalt  

 samarbejde samt mulighed for etablering af avancerede forskningsfaciliteter  

 og monitoreringsprogrammer, herunder større datasamlinger.
 Ad nr. 3). Med støtte til forskernetværk  

 menes samarbejder mellem forskere på tværs af institutioner,  

 herunder tilsvarende samarbejder i internationalt regi.
Ad nr. 4). Muligheden for at give støtte til dansk  

 deltagelse i internationalt forskningssamarbejde, herunder deltagelse i  

 specifikke internationale forskningsaktiviteter, foreslås  

 fremhævet.
De statslige forskningsråd har allerede i dag denne  

 mulighed.
Imidlertid ønskes betydningen af den danske forsknings  

 placering på den internationale arena særskilt fremhævet,  

 som dette kan genfindes i den udvidede formålsbestemmelse, jf.  

 forslagets § 1, stk. 1.
Ad nr. 5). Muligheden for, at Det Frie Forskningsråd  

 kan give støtte til forskeruddannelse enten som selvstændige  

 satsninger eller som led i de forskningsaktiviteter, rådet i  

 øvrigt giver støtte til, foreslås fremhævet.
Der  

 henvises desuden til bemærkningerne til forslagets § 3,  

 stk. 2, nr. 6).
 Ad nr. 6). Med forskningskonsortier menes  

 forskningssamarbejder med deltagelse af flere forskningsmiljøer,  

 herunder større tværgående forskergrupper og "centre  

 uden mure". Et forskningskonsortium kan være et samarbejde mellem  

 offentlige forskningsinstitutioner eller mellem offentlige institutioner og  

 private virksomheder.
 Til stk. 3. Det Frie Forskningsråd har  

 som hidtil mulighed for at uddele stipendier til enkeltpersoner inden for de  

 gældende stillingsstrukturer for forskere.
Forslagets stk. 4 er en synliggørelse  

 af, at Det Frie Forskningsråd som forudsat i pkt. 18 i den politiske  

 aftale om reform af forskningsrådssystemet, jf.
Kvalitet og samspil  

 i forskningen, oktober 2002, ud over støtten til konkrete  

 tidsbegrænsede forskningsaktiviteter, jf. stk. 1-3, kan give  

 støtte til særlige forskerinitierede aktiviteter, som kan  

 udgøre op til en femtedel af rådets samlede  

 finanslovsbevillinger, jf. forslagets § 11, stk. 5. Der er tale om  

 en delvis videreførelse af de nuværende statslige  

 forskningsråds hidtidige initiativfunktion, jf. den gældende  

 § 4 b, stk. 3.
 Det forudsættes, at rådet som hidtil i en  

 bestemt uddelingsrunde kan vælge kun at udbyde nogle af de i  

 stk. 2 og 3 omtalte initiativer.
Til stk. 5. Bestemmelsen er en konsekvens af  

 lov om opfindelser ved offentlige forskningsinstitutioner, jf. lov nr. 347 af  

 2. juni 1999. Efter lovens § 9, har en offentlig forskningsinstitution  

 aftaleretten med eksterne bevillingsgivere og samarbejdspartnere for så  

 vidt angår aftaler, der regulerer retten til opfindelser gjort af  

 arbejdstagere ved institutionen.
Vedrørende de bevillinger, der kommer  

 fra de nuværende statslige forskningsråd, præciseres det i  

 bemærkningerne til denne bestemmelse, at der gælder samme regler  

 som ved forskning finansieret af institutionens egne midler, dvs. at retten  

 til opfindelser som udgangspunkt tilfalder den pågældende  

 arbejdstager, men kan overtages af institutionen uden modkrav fra  

 bevillingsgiver.
Under forudsætning heraf kan rådene fortsat med  

 institutionens ledelse indgå bevillingsaftaler, som er knyttet til en  

 konkret aktivitet og en individuel arbejdstager.
 Det forudsættes, at Det Frie Forskningsråd i  

 forlængelse heraf gør opmærksom på, at eventuelle  

 opfindelser omfattet af lov om opfindelser som udgangspunkt tilfalder  

 ansøgeren (her: arbejdstageren), men kan overtages af den offentlige  

 forskningsinstitution (her: arbejdsgiveren). Dette bør oplyses i  

 støttevilkårene.
Til stk. 6. Bestemmelsen er en  

 videreførelse af den nuværende bestemmelse i § 4 b,  

 stk. 3, hvorefter der er mulighed for at give tilskud til  

 gennemførelse af aktiviteter, der hverken har et decideret  

 forskningsformål eller falder inden for en klassisk definition af  

 forskning, men som har til formål generelt at fremme interessen for  

 forskning.
Den eksisterende binding til de årlige finanslove  

 foreslås dog fjernet for at sikre en større fleksibilitet.
Det  

 forudsættes samtidig, at der alene i meget begrænset omfang gives  

 tilskud til sådanne aktiviteter.
 I stk. 7. foreslås Det Frie  

 Forskningsråds forpligtelse til i forbindelse med fondsfunktionen at  

 give forskningsfaglig og fondsrelateret rådgivning til ansøgere  

 og andre interessenter præciseret.
 Forpligtelsen skal ses i nær sammenhæng med  

 den almindelige vejledningspligt for offentlige myndigheder i medfør  

 af forvaltningslovens § 7, stk. 1, jf. lov nr. 571 af 19. december  

 1985 med senere ændringer, samt god forvaltningsskik i øvrigt.  

 En offentlig myndighed er herefter som minimum pligtig til at vejlede en part  

 i en konkret sag, der er eller vil kunne komme til behandling hos  

 myndigheden, om fortolkning og udfyldning af regelgrundlaget, praksis og  

 formalia, som har klar betydning for partens varetagelse af sine interesser  

 under sagen.
Som eksempler på situationer, hvor forpligtelsen  

 efter stk. 7 kunne indtræde, tænkes bl.a. på  

 orientering om Det Frie Forskningsråds fondsfunktion, herunder  

 statistiske opgørelser over hidtidig støtte,  

 ansøgermasse, succesrater m.v., og rådgivning med henblik  

 på at sikre, at ansøgningsprocedurer og behandlingsprocesser  

 fremstår så tydeligt og overskueligt som muligt.
Tillige  

 bør det fremgå af rådgivningen, hvis rådet i en  

 bestemt uddelingsrunde har valgt at prioritere indsatsområderne, jf.  

 bemærkningerne til stk. 4.
Til § 8 Efter den nuværende lovs § 4 a, stk. 1,  

 har de statslige forskningsråd en rådgivningsfunktion i forhold  

 til videnskabsministeren, Folketinget og de øvrige ministre.  

 Rådgivning kan ske efter anmodning eller på eget initiativ.
Med  

 forslaget opretholdes rådgivningsfunktionen i regi af Det Frie  

 Forskningsråd, jf. desuden forslagets § 1, stk. 4. For at  

 opnå den ønskede forenkling og klarere struktur i  

 rådssystemet, jf. pkt.
C i de almindelige bemærkninger til  

 lovforslaget, findes det vigtigt, at de enkelte dele af rådssystemet  

 ikke rådgiver i konkurrence med hinanden.
Det foreslås derfor som  

 noget nyt indføjet, at rådets rådgivning er  

 begrænset til forskningsfaglig rådgivning inden for alle  

 videnskabelige forskningsområder.
Forslaget skal sammenholdes med, at  

 alene Danmarks Forskningspolitiske Råd fremover foreslås at kunne  

 give forskningspolitisk rådgivning, jf. forslagets § 3,  

 stk. 1. Muligheden for at kunne give rådgivning på eget  

 initiativ foreslås videreført, dog med den anførte  

 begrænsning i den type rådgivning, som Det Frie  

 Forskningsråd kan give.
Det forudsættes, at rådgivningen  

 kanaliseres igennem rådets bestyrelse, jf. bemærkningerne til  

 forslagets §§ 12 og 13.
 Det understreges fortsat, at videnskabsministeren er den  

 minister, som typisk er primær modtager af den forskningsfaglige  

 rådgivning, mens Folketinget og de øvrige ministre dog fortsat  

 også skal kunne modtage rådgivningen.
Til stk. 2. Bestemmelsen er med enkelte  

 sproglige præciseringer en videreførelse af den nuværende  

 bestemmelse i § 4 d, stk. 2. Relevante offentlige parter i dansk  

 forskning skal således fortsat have mulighed for at indhente  

 forskningsfaglig rådgivning fra Det Frie Forskningsråd, f.eks. i  

 forbindelse med evalueringer og udarbejdelse af strategiplaner.
Også  

 forskningsfaglig vejledning i forbindelse med universitetsuddannelser,  

 herunder godkendelse af fremtidige forskningsbaserede uddannelser, er der  

 efter denne bestemmelse mulighed for, at rådet efter anmodning kan  

 give.
 Som en konsekvens af at pligten til at oprette offentlige  

 forskningsudvalg foreslås fjernet, udgår disse som mulige  

 modtagere af rådgivningen i stk. 2, jf. desuden  

 bemærkningerne til forslagets § 1, stk. 1.
Til stk. 3. Bestemmelsen er med en sproglig  

 præcisering en videreførelse af § 4 d, stk. 3, i den  

 nuværende lov.
Det Frie Forskningsråd kan også fremover for  

 at sikre sin uafhængighed træffe beslutning om omfanget af den  

 forskningsfaglige rådgivning, der kan gives til private  

 institutioner.
Til stk. 4. Bestemmelsen er en  

 videreførelse af den nuværende lovs § 4 e, stk. 3, dog  

 sådan, at Det Frie Forskningsråd fremover afgiver den  

 årlige rapport om sit virke til videnskabsministeren i stedet for  

 Forskningsforum, som foreslås nedlagt.
I forlængelse af den  

 forenklede rådsstruktur findes der ikke at være behov for, at  

 rapporten fremlægges på et årligt seminar, hvorfor denne  

 binding foreslås fjernet.
Til § 9 I den nuværende lov blev Forskningsforum som noget  

 nyt oprettet som ledelsesorgan for de statslige forskningsråd bl.a. for  

 at sikre koordineringen af den tværrådslige fondsfunktion og for  

 at samordne rådgivningen om tværfaglige anliggender og  

 spørgsmål, som vedrører flere af rådene, jf. den  

 gældende §§ 1, stk. 1, jf. 4 e.
Dette organ blev samtidig  

 tillagt legitimitet til udadtil at optræde som en selvstændig  

 forhandlings- og samarbejdspartner på alle rådenes vegne.
Forum  

 erstattede bl.a. med en ændret sammensætning  

 Forskningsrådenes Formandskollegium.
Som anført i pkt.
B i de almindelige  

 bemærkninger til lovforslaget, er der imidlertid blevet påpeget  

 nogle strukturelle barrierer efter den nuværende lov.
Knap halvdelen af  

 Forskningsforums medlemmer er i dag indstillet af de statslige  

 forskningsråd af disses midte, hvorved der ikke i organisatorisk  

 forstand er fuld uafhængighed mellem Forum og forskningsrådene.  

 For at kunne indfri målsætningen om en styrket ledelse  

 foreslås det derfor at tage skridtet fuldt ud og i stedet oprette Det  

 Frie Forskningsråd med en rent ekstern bestyrelse, jf. desuden  

 forslagets § 10, stk. 1, og et antal faglige  

 forskningsråd.
Det ønskes herigennem dels som nævnt at sikre  

 uafhængigheden mellem rådene og deres ledelse og dels samtidig at  

 sikre én samlet enhed, der inden for egne rammer kan virke for, at  

 støtte til forskningsprojekter baseret på forskernes egne  

 initiativer kan gives på hensigtsmæssig vis.
Det bemærkes  

 dog, at bestyrelsen i lighed med Forskningsforum ikke tildeles en egentlig  

 bevillingskompetence, jf. forslagets § 11, stk. 4.
Det understreges, at der er tale om et ledelsesorgan men  

 ikke en bestyrelse i selskabsretlig forstand.
Dens medlemmer kan  

 således f.eks. ikke ifalde et personligt hæftelsesansvar, jf.  

 forudsætningsvis forslagets § 35, stk. 3.
 Den foreslåede ændring af benævnelsen af  

 de nuværende statslige forskningsråd til faglige  

 forskningsråd skal ses som udtryk for et ønske om at  

 fremhæve det forskningsfaglige fundament, hvorpå rådenes  

 fondsfunktion skal varetages, samt den forskningsfaglige karakter af den  

 rådgivning, der kan gives, jf. desuden bemærkningerne til  

 forslagets § 1, stk. 1.
Til § 10 Efter den nuværende lovs § 4 i, stk. 1 og  

 2, består Forskningsforum af 13 medlemmer, hvoraf de seks er indstillet  

 af de statslige forskningsråd af deres midte.
Samtlige medlemmer skal  

 have eller tidligere have haft en karriere som anerkendte forskere og have  

 indsigt i og erfaring med varetagelse af strategiske forskningsopgaver.
I forslaget lægges der op til, at den nye bestyrelse  

 for Det Frie Forskningsråd skal bestå af i alt ni medlemmer,  

 hvoraf alle skal være anerkendte forskere.
Den kvantitative reducering  

 foreslås efter en afvejning af bestyrelsens funktions- og  

 beslutningsdygtighed i forhold til en øvre grænse og af den  

 nødvendige bredde af kompetencer inden for faglige områder,  

 karriereerfaringer og institutionel tilknytning i forhold til en nedre  

 grænse.
Endvidere findes en reduktion at ligge i naturlig  

 forlængelse af, at Forskningsforums hidtidige strategiske virke  

 fremover foreslås tillagt Det Strategiske Forskningsråd.
Kvalitativt foreslås bestyrelsen sammensat af  

 anerkendte forskere for at sikre den forskningsfaglige kvalitet og for at  

 fremme dialogen mellem bestyrelsen og de faglige forskningsråd.
Kravet  

 til medlemmernes erfaring med strategiske forskningsopgaver foreslås af  

 samme grund som oven for ophævet.
Til stk. 2. I forlængelse af den  

 ændrede sammensætning af bestyrelsen i stk. 1,  

 foreslås det, at videnskabsministeren udpeger bestyrelsen efter  

 åbent opslag for at gøre det lettere at finde kvalificerede og  

 uafhængige kandidater.
Af hensyn til en kvalitetssikring hører  

 ministeren forinden endelig udpegning de faglige forskningsråd over sit  

 forslag til bestyrelsens samlede sammensætning.
 Ved sammensætning af bestyrelsen følges  

 reglerne i lov om ligestilling af kvinder og mænd, jf.  

 lovbekendtgørelse nr. 553 af 2. juli 2002.
Til stk. 3. Bestemmelsen er en  

 videreførelse af den nuværende lovs § 4 i, stk. 4,  

 hvorefter beskikkelsesperioden er fastsat til fire år med mulighed for  

 efterfølgende forlængelse i to år.
Der henvises desuden  

 til bemærkningerne til forslagets § 4, stk. 3.
 Til stk. 4. Bestemmelsen er en  

 videreførelse af den nuværende lovs § 4 i, stk. 6,  

 hvorefter Forskningsforum selv fastsætter sin forretningsorden.  

 Bestyrelsens uafhængighed ønskes derigennem understreget.
Til § 11 Til stk. 1 og 2. Antallet af  

 forskningsråd har hidtil været fastsat ved lov, jf. den  

 nuværende lovs § 1, stk. 1. I forlængelse af  

 oprettelsen af en uafhængig ekstern bestyrelse foreslås denne i  

 modsætning til Forskningsforum tillagt kompetence til at nedsætte  

 faglige forskningsråd i et antal efter egen vurdering.
Det forudsættes, at bestyrelsen udøver sin  

 kompetence på baggrund af en faglig behovsvurdering.
Bestyrelsen skal  

 således med udgangspunkt i faglige kriterier løbende tilpasse  

 organiseringen af de faglige forskningsråd i forhold til en dynamisk  

 forskningsfaglig udvikling, dog altid på en måde hvorpå det  

 sikres, at rådene tilsammen afspejler det danske forskningssamfunds  

 faglige sammensætning.
For at tilgodese den overordnede målsætning om  

 en forenkling af rådssystemet forudsættes det i bestemmelsen, at  

 det samlede antal faglige forskningsråd ikke må overstige det  

 nuværende antal.
Dette skal ses i sammenhæng med antallet af  

 medlemmer i rådene, jf. bemærkningerne til forslagets § 14,  

 stk. 1.
Bestyrelsen foreslås endvidere i modsætning  

 til Forskningsforum tillagt kompetence til at navngive de nedsatte faglige  

 forskningsråd, hvilket skal ses i forlængelse af den til  

 bestyrelsen tillagte kompetence i øvrigt.
Det forudsættes, at de  

 valgte navne kommer til at afspejle det videnskabelige felt, som det  

 pågældende råd skal dække, samt tilsammen kommer til  

 at fremme en ensartet forståelse af hele det videnskabelige spektrum,  

 som dækkes af Det Frie Forskningsråd.
Den hidtidige bemyndigelse til at fastlægge  

 grænserne mellem de statslige forskningsråd i den nuværende  

 lovs § 4 e, foreslås opretholdt.
Bestyrelsen vil dermed have  

 kompetencen til at afgøre, i hvilke råd en given  

 ansøgning eller sag skal behandles.
 Til stk. 3. Det foreslås, at bestyrelsen  

 forpligtes til at orientere Koordinationsudvalget om sine initiativer efter  

 stk. 1 og 2. Orienteringen omfatter herefter de beslutninger, som  

 bestyrelsen træffer vedrørende nedsættelse og navngivning  

 af de faglige forskningsråd, herunder deres antal, samt om  

 grænsedragningen imellem rådene.
 Orienteringspligten forventes at kunne bidrage til det nye  

 Koordinationsudvalgs arbejde med at fremme samarbejdet og den gensidige  

 orientering inden for rådssystemet samt i forhold til den øvrige  

 forskningsverden, jf. desuden bemærkningerne til forslagets § 1,  

 stk. 6.
Til stk. 4-6. Efter den nuværende lov  

 varetager Forskningsforum ingen fondsfunktion, men fordeler alene de frie  

 forskningsbevillinger til de statslige forskningsråd, der herefter selv  

 inden for den til hvert råd tildelte ramme har foretaget en  

 prioritering i uddelingen af midler, jf. pkt.
C i de almindelige  

 bemærkninger til L 193. Endvidere har Forum i dag mulighed for at  

 oprette bevillingsbærende programkomiteer i de tilfælde, hvor man  

 har vurderet, at der ikke kan opnås den samme effekt ved at fordele  

 midlerne på de enkelte råd, jf. den nuværende lovs § 4  

 f, stk. 2, og bemærkningerne dertil.
Forslaget tilsigter ikke ændringer i relation til  

 fordelingen på de respektive forskningsråd.
I stk. 4  

præciseres det således, at bestyrelsen ikke selv har  

 bevillingskompetence, men alene fordeler de frie forskningsbevillinger til de  

 faglige forskningsråd.
Det vil herefter fortsat være  

 rådene, der på basis af en forskningsfaglig kvalitetsvurdering og  

 efter åben konkurrence skal uddele midlerne.
Derimod foreslås det ud fra den overordnede  

 målsætning om forenkling af rådssystemet, at muligheden for  

 at nedsætte programkomiteer for så vidt angår  

 udmøntning af de frie forskningsbevillinger fjernes.
Muligheden  

 ønskes dog i et vist omfang bevaret i forhold til udmøntningen  

 af de strategiske programmidler i regi af Det Strategiske  

 Forskningsråd, jf. forslagets §§ 19 og 21.
Som noget nyt foreslås det i stk. 5, at  

 bestyrelsen efter en vurdering af rådenes aktiviteter kan vælge  

 at fordele op til en femtedel af Det Frie Forskningsråds samlede  

 finanslovsbevillinger til særlige forskerinitierede aktiviteter, som  

 kan være enten af tværfaglig/tværrådslig karakter  

 eller forankret i ét eller flere råd.
Der henvises desuden til  

 bemærkningerne til forslagets § 7, stk. 4.
 I stk. 6 præciseres det, at de faglige  

 forskningsråd også har bevillingskompetencen i forhold til  

 udmøntningen af midler til de særlige initiativer i  

 stk. 5.
Til § 12 og 13 Efter den nuværende lovs § 4 f, skal  

 Forskningsforum arbejde for at forbedre mulighederne for at behandle  

 ansøgninger om tværrådslige aktiviteter gennem ensartede  

 procedurer og regler.
Forum skal tillige sikre en ensartethed i de interne  

 principper og procedurer, der lægges til grund for fondsfunktionen  

 efter offentligt tilgængelige retningslinier.
Forpligtelserne foreslås videreført i regi af  

 bestyrelsen for Det Frie Forskningsråd, dog sådan at det frem  

 over er Koordinationsudvalget, der fastsætter fælles, ensartede  

 bindende retningslinier for behandlingen af forskningsinitiativer, som  

 bedømmes i de faglige forskningsråd, jf. forslagets § 25,  

 stk. 4, og bemærkningerne til denne bestemmelse.
I forslaget  

 fremhæves det således, at bestyrelsen som udslag af det  

 almindelige offentligretlige hierarki har en instruktionsbeføjelse  

 over for de faglige forskningsråd.
Heri ligger bl.a., at bestyrelsen  

 skal sikre en overordnet koordinering og udøvelse af den samlede  

 fondsfunktion, herunder at bevillinger udmøntes efter åbent  

 opslag.
Derudover skal bestyrelsen sikre, at rådene administrerer i  

 overensstemmelse med de af Koordinationsudvalget fastsatte retningslinier,  

 jf. ovenfor, herunder sikre at der sker en ensartet sagsbehandling i  

 rådene.
Da bestyrelsen også forventes at påtage sig  

 opgaver af fælles interesse og betydning for de faglige  

 forskningsråds tværgående virke, kan den give de enkelte  

 råd pålæg i alle sager af fælles interesse.
Da  

 instruktionsbeføjelsen er begrænset til generelle administrative  

 anliggender, kan bestyrelsen dog ikke instruere rådene i  

 forskningsfaglige spørgsmål efter § 8. Efter den  

 nuværende lovs § 4 g, har Forskningsforum bl.a. et ansvar for  

 koordinering af de statslige forskningsråds rådgivning i  

 generelle forskningsanliggender.
Denne forpligtelse foreslås  

 videreført, sådan at det påhviler bestyrelsen at sikre en  

 samordning af den forskningsfaglige rådgivning, herunder ved  

 spørgsmål, som vedrører flere råd, sådan at  

 der gives en konsistent og entydig forskningsfaglig rådgivning.
I den nuværende rådsstruktur har de statslige  

 forskningsråd kunnet give selvstændig faglig rådgivning,  

 jf. den gældende §§ 4 a, jf. 4 c.
I lyset af lovforslagets sigte  

 og målsætningen om en styrket ledelse og forenklet  

 rådsstruktur foreslås det, at rådgivningsfunktionen  

 fremover forankres i bestyrelsen og kanaliseres igennem denne.
En anmodning  

 om forskningsfaglig rådgivning vil herefter i praksis skulle stiles til  

 bestyrelsen.
Tilsvarende forudsættes det, at bestyrelsen formidler den  

 rådgivning, som på eget initiativ gives af Det Frie  

 Forskningsråd.
 Omkring de faglige forskningsråds udøvelse af  

 fondsfunktionen henvises til bemærkningerne til forslagets §§ 7 og  

 11, stk. 4-6.
Til § 14 I modsætning til den nuværende lovs § 4  

 h, stk. 1, foreslås antallet af medlemmer af de faglige  

 forskningsråd ikke på forhånd fastsat i loven, idet det  

 ønskes at tillægge bestyrelsen for Det Frie Forskningsråd  

 kompetence dertil, sådan at både antal råd og antal  

 rådsmedlemmer fastsættes ud fra en faglig behovsvurdering, jf.  

 desuden bemærkningerne til forslagets § 11, stk. 1 og 2.  

 Også her forudsættes det af hensyn til den overordnede  

 målsætning om forenkling af rådssystemet, at det samlede  

 antal rådsmedlemmer ikke overstiger det nuværende samlede antal  

 på 90, jf. den gældende §§ 4 h, stk. 1, cf. 1,  

 stk. 1.
Kriteriet om, at samtlige medlemmer af de faglige  

 forskningsråd skal være anerkendte forskere, er en  

 videreførelse af den nuværende bestemmelse.
For at sikre, at et  

 fagligt forskningsråd til enhver tid kan sammensættes med de  

 bedst kvalificerede medlemmer, foreslås det at muliggøre, at der  

 kan være personsammenfald mellem disse og medlemmerne af en  

 programkomité.
 Stk. 2-4 er en videreførelse af den  

 nuværende lovs § 4 h, stk. 2-5. Omkring stk. 4 henvises  

 desuden til bemærkningerne til forslagets § 4, stk. 3.
Til stk. 5. Det foreslås, at  

 hvert af de faglige forskningsråds forretningsorden fremover skal  

 godkendes af bestyrelsen for Det Frie Forskningsråd.
Af  

 forretningsordenen skal bl.a. antallet af medlemmer i det  

 pågældende råd fremgå.
Forslaget findes at ligge i  

 forlængelse af bestyrelsens instruktionsbeføjelser over for  

 rådene i generelle administrative anliggender, jf. forslagets  

 § 12, stk. 1. Det påhviler i den forbindelse bestyrelsen at  

 påse, at forudsætningen om, at det samlede antal  

 rådsmedlemmer ikke overstiger det nuværende antal, overholdes,  

 jf. bemærkningerne til stk. 1.
Til § 15 Bestemmelsen svarer indholdsmæssigt til den  

 nuværende lovs § 4 l, stk. 1, dog med enkelte sproglige  

 præciseringer.
Som hidtil offentliggøres alle  

 ansøgerrettede regler af videnskabsministeren i  

 bekendtgørelsesform.
Til stk. 2. Det foreslås, at  

 videnskabsministeren kan fastsætte formkrav og tidsfrister i  

 forbindelse med Det Frie Forskningsråds indkaldelse af  

 ansøgninger og kravene hertil, sagsbehandlingen i forbindelse med  

 fondsfunktionen og tildelingen af stipendier til forskere og personer under  

 forskeruddannelse.
Ved Det Frie Forskningsråd forstås både  

 rådets bestyrelse og de faglige forskningsråd, jf. forslagets  

 § 9.
De nuværende statslige forskningsråd har  

 hidtil haft mulighed for i opslag at kunne fastsætte formkrav m.v. til  

 ansøgninger, hvor en manglende overholdelse heraf kunne  

 indebære, at en ansøgning blev afvist uden realitetsbehandling.  

 Med formkrav tænkes f.eks. på en situation, hvor rådene  

 angiver et maksimum for omfanget af indgivne projektbeskrivelser.
Med  

 tidsfrister menes, at en ansøgning er rådene i hænde ved  

 udløbet af ansøgningsfristen.
Denne mulighed ønskes opretholdt, dog sådan  

 at der af ordensmæssige grunde etableres en udtrykkelig hjemmel dertil.  

 Det vurderes som helt centralt for fastsættelsen af sådanne  

 formkrav m.v., at alle ansøgere ud fra det almindelige  

 ligebehandlingsprincip skal stilles lige i forhold til de stillede krav.
Uden  

 en øvre grænse for f.eks. længden af en projektbeskrivelse  

 ville den ansøger, hvis beskrivelse volumenmæssigt var  

 længere, også have mulighed for at give en mere detaljeret  

 beskrivelse af sit projekt, og derved kunne opnå en  

 fortrinsstilling.
Dertil kommer, at fondsfunktionen må anses for at  

 have en særlig karakter, hvor støtte gives til konkrete  

 aktiviteter ud fra en forskningsfaglig kvalitetsvurdering, og hvor midlerne  

 samtidig er begrænsede i forhold til den samlede mængde  

 ansøgninger.
Der er derfor tale om, at ansøgerne er i  

 konkurrence med hinanden om at få andel i de begrænsede midler.  

 Når der indgår et konkurrenceelement i behandlingen, understreges  

 betydningen af det grundlæggende ligebehandlingsprincip yderligere.
Det forudsættes dog, at den generelle adgang til  

 fastsættelse af formkrav m.v. ikke fritager Det Frie  

 Forskningsråd fra pligten til i særlige situationer at foretage  

 en konkret vurdering af, om en ansøgning på trods af  

 ansøgers manglende overholdelse af et sådant krav bør  

 underkastes en realitetsbehandling.
Her tænkes på situationer,  

 hvor en accept deraf - f.eks. på grund af et særligt handicap  

 eller lignende - ikke vil give den pågældende ansøger en  

 særbehandling i forhold til de øvrige.
Et andet eksempel kunne  

 være, hvor manglende rettidighed ved indgivelse af ansøgningen  

 beror på en dokumenterbar ekstraordinær forsinkelse hos  

 postvæsenet.
Til § 16 Bestemmelsen er alene en sproglig præcisering af den  

 nuværende lovs § 4 m og bemærkningerne dertil, hvorefter  

 afgørelser ikke kan indbringes for anden administrativ myndighed, dog  

 med mulighed for at klager over retlige spørgsmål kan indbringes  

 for videnskabsministeren efter regler fastsat af denne.
Der tilsigtes  

 således ikke ændringer i den eksisterende retstilstand.
Til § 17 I stk. 1 og 2 gives en nærmere  

 beskrivelse af Det Strategiske Forskningsråds fondsfunktion.
Der  

 henvises desuden til bemærkningerne til forslagets § 1,  

 stk. 5. Som for Det Frie Forskningsråd foreslås  

 fondsfunktionen at være den centrale opgave, hvorfor den er tildelt en  

 fremtrædende placering i lovforslaget.
Det forudsættes, at  

 rådet kan give støtte til forskningsområder efter  

 stk. 1, som både kan være initieret af Folketinget og de  

 enkelte ministre.
 I stk. 2 kan »top-down»-princippet fra  

 forslagets § 1, stk. 5, genfindes.
 Rådets fondsfunktion forudsættes varetaget  

 efter de samme kriterier for vurderingen af ansøgninger eller uddeling  

 af midler som ved Det Frie Forskningsråd, jf. desuden forslagets  

 § 1, stk. 7. Tilsvarende foreslås det geografiske  

 tildelingskriterium at gælde for Det Strategiske Forskningsråd,  

 jf. bemærkningerne til forslagets § 7, stk. 1.
 Til stk. 2 og 3. Bestemmelserne er parallelle  

 med forslagets § 7, stk. 2 og 3.
 Til stk. 4. Bestemmelsen er parallel  

 med forslagets § 7, stk. 5.
I stk. 5 understreges det, at Det Strategiske  

 Forskningsråd har en særlig forpligtelse i forhold til at bidrage  

 til øget samspil mellem offentlig og privat forskning.
Hensigten er at  

 styrke støtten til og sammenhængen mellem den strategiske,  

 anvendelsesorienterede og erhvervsrettede forskning.
Rådet er  

 således ved varetagelsen af sin fondsfunktion forpligtet til i videst  

 muligt omfang at opbygge incitamentstrukturer, primært ved  

 synliggørelse af de strategiske forskningsindsatser, der øger  

 erhvervslivets interesse i medfinansiering af forskningsprojekter.
 Denne opgave ses desuden genspejlet i den foreslåede  

 sammensætning af rådets bestyrelse, jf. forslagets § 20,  

 stk. 3 og 4.
Til stk. 6. Bestemmelsen er en delvis  

 videreførelse af de nuværende statslige forskningsråds  

 strategifunktion i den gældende § 4 b, stk. 1, nr. 2), idet  

 Det Strategiske Forskningsråd dog for at styrke den strategiske  

 dimension i dansk forskning forventes at skulle indtage en mere offensiv  

 rolle.
Pligten til at opsøge nye forskningstendenser suppleres af en  

 ret til at kunne igangsætte initiativer på baggrund heraf.
Med  

 sondringen ønskes det betonet, at rådet ikke kan tilpligtes at  

 igangsætte initiativer med henblik på støtte, uden at de  

 nødvendige midler er tilvejebragt, enten i kraft af at Folketinget har  

 bevilget midlerne eller gennem hel eller delvis finansiering fra andre  

 samarbejdspartnere.
Muligheden i 2. pkt. skal ses i sammenhæng med  

 rådets forpligtelse efter stk. 5.
 Til stk. 7. Bestemmelsen er parallel med  

 forslagets § 7, stk. 7.
Til § 18 Bestemmelsen er parallel med forslagets § 8,  

 stk. 1, idet der som for Det Frie Forskningsråd foreslås  

 indføjet en begrænsning i den type rådgivning, som Det  

 Strategiske Forskningsråd kan give efter anmodning eller på eget  

 initiativ.
Det forudsættes, at rådgivningen kanaliseres igennem  

 rådets bestyrelse, jf. forudsætningsvis bemærkningerne til  

 forslagets §§ 22-24, jf. §§ 12 og 13.
Til stk. 2. En grundlæggende  

 forudsætning for uddeling af støtte til dansk forskning er de i  

 forslagets § 1, stk. 7, anførte kriterier om uddeling i  

 åben konkurrence og efter en forskningsfaglig kvalitetsvurdering, jf.  

 desuden bemærkningerne dertil.
For at gøre det nemmere at sikre  

 dette foreslås det som følge heraf, at Det Strategiske  

 Forskningsråd fremover skal godkende uddelingsproceduren, herunder  

 formuleringen af opslagene, samt foretage en forskningsfaglig vurdering af  

 indkomne ansøgninger, inden de enkelte ministre uddeler statslige  

 forskningsbevillinger, der ikke er basisbevillinger knyttet til bestemte  

 institutioner.
Det vil som hidtil være de enkelte ministre, der  

 forestår den faktiske uddeling af midlerne.
 Det forudsættes, at rådet i sit virke  

 lægger samme kriterier til grund som i sin varetagelse af  

 fondsfunktionen efter § 17.
 Bestemmelsen skal endvidere ses i sammenhæng med, at  

 de enkelte ministres pligt til oprettelse af offentlige forskningsudvalg af  

 hensyn til forenklingen af rådssystemet foreslås ophævet,  

 jf. bemærkningerne til forslagets § 1, stk. 1.
Det forudsættes, at den i bestemmelsen omtalte  

 procedure kun i særlige tilfælde fraviges ved etablering af  

 selvstændig hjemmel.
Der tænkes her f.eks. på  

 tilfælde, hvor de pågældende bevillinger er knyttet til  

 forhold vedrørende rigets sikkerhed, eller hvor udmøntningen af  

 programmer er pålagt bindinger i medfør af Danmarks  

 internationale forpligtelser.
Sådanne situationer er således  

 anført i Forsvarsministeriets høringssvar til dette lovforslag,  

 hvor forsvarets aktiviteter inden for det internationale forskningssamarbejde  

 i regi af Western European Armaments Group (WEAG) fremhæves.
 Til stk. 3. Bestemmelsen er parallel med  

 forslagets § 8, stk. 2.
 Til stk. 4. Bestemmelsen er parallel med  

 forslagets § 8, stk. 3.
Til stk. 5. Det forudsættes, at Det  

 Strategiske Forskningsråd følger både nationale og  

 internationale forskningstendenser for at kunne pege på nationale  

 satsninger inden for politisk prioriterede og tematisk afgrænsede  

 forskningsområder, som vil kunne sikre dansk forskning den bedst mulige  

 placering i international sammenhæng.
Opbygning af viden om potentielt  

 lovende forskningstemaer vurderes således som centralt for Danmarks  

 internationale konkurrenceevne, både når det gælder  

 offentlige forsknings- og uddannelsesinstitutioner og det private  

 erhvervsliv.
Der henvises desuden til bemærkningerne til forslagets  

 § 17, stk. 5.
 Til stk. 6. Bestemmelsen er parallel  

 med forslagets § 8, stk. 4.
Til § 19 Med samme begrundelse som for oprettelsen af den eksterne  

 bestyrelse for Det Frie Forskningsråd foreslås en ekstern  

 bestyrelse tilsvarende oprettet for Det Strategiske Forskningsråd, jf.  

 desuden bemærkningerne til forslagets §§ 9, cf. 10, stk. 1.  

 Forslaget skal endvidere ses i sammenhæng med ønsket om i det  

 nye rådssystem at etablere de to råd som ligeværdige  

 paralleller, jf. bemærkningerne til forslagets § 1, stk. 4 og  

 5.
 Omkring den foreslåede begrænsning i antallet  

 af programkomiteer henvises til bemærkningerne til forslagets  

 § 21, stk. 1 og 2.
Til § 20 Med samme begrundelse som for bestyrelsen for Det Frie  

 Forskningsråd foreslås bestyrelsen tilsvarende sammensat med en  

 formand og otte medlemmer, jf. bemærkningerne til forslagets § 10,  

 stk. 1.
Til stk. 2. Flertallet af medlemmer af det  

 nuværende Forskningsforum udpeges efter den nuværende lovs  

 § 4 i, stk. 3, cf. stk. 1, direkte af videnskabsministeren.  

 For at understrege bestyrelsens uafhængighed af ministeren  

 foreslås det, at denne fremover alene direkte udpeger formanden og  

 ét medlem.
For så vidt angår de øvrige medlemmer  

 foreslås disse udpeget af ministeren efter åbent opslag for at  

 gøre det lettere at finde kvalificerede og uafhængige  

 kandidater.
 For at sikre en bredest mulig repræsentation i  

 bestyrelsen forudsættes det, at ministeren forinden endelig udpegning  

 hører bestyrelsen for Det Frie Forskningsråd, Rektorkollegiet,  

 Sektorforskningens Direktørkollegium, Danmarks Grundforskningsfond og  

 Rådet for Teknologi og Innovation over det samlede forslag til  

 sammensætning.
 Ved sammensætning af bestyrelsen følges  

 reglerne i lov om ligestilling af kvinder og mænd, jf.  

 lovbekendtgørelse nr. 553 af 2. juli 2002.
Til stk. 3. og 4. Den foreslåede  

 sammensætning afspejler sigtet med Det Strategiske Forskningsråd,  

 herunder dette råds særlige forpligtelse efter forslagets  

 § 17, stk. 5, til at bidrage til øget samspil mellem  

 offentlig og privat forskning, bl.a. ved opbygningen af passende  

 incitamentstrukturer.
Kravet om, at formanden og medlemmerne skal have  

 indsigt i og erfaring med varetagelse af forskningsopgaver i national og  

 international sammenhæng, er en videreførelse af den  

 nuværende lovs § 4 i, stk. 3, om Forskningsforum og skal  

 endvidere ses i sammenhæng med den foreslåede sammensætning  

 af bestyrelsen for Det Frie Forskningsråd, jf. bemærkningerne til  

 forslagets § 10, stk. 1.
I stk. 4 understreges det, at bestyrelsen  

 samlet set skal dække et bredt kompetencefelt, sådan at alle  

 væsentlige forskningsfaglige interesser i både det offentlige og  

 det private forskningssystem er repræsenteret.
Hensigten er at sikre  

 det bedst mulige videngrundlag, hvorpå bestyrelsen kan varetage sine  

 opgaver.
Bredden vurderes endvidere at være en forudsætning for,  

 at rådet kan agere som brobygger mellem f.eks. den offentlige og  

 private forskningsindsats, jf. forslagets § 17, stk. 5.
 Til stk. 5. Bestemmelsen er parallel  

 med forslagets § 10, stk. 3.
 Til stk. 6. Bestemmelsen er parallel  

 med forslagets § 10, stk. 4.
Til § 21 Til stk. 1 og 2. Efter den nuværende  

 lovs § 4 f, stk. 2, kan Forskningsforum i begrænset omfang  

 oprette tidsbegrænsede tværfaglige programkomiteer, herunder med  

 bevillingskompetence.
Muligheden for at nedsætte programkomiteer  

 foreslås videreført i regi af Det Strategiske  

 Forskningsråd.
I den nuværende lov forudsættes det, at  

 programkomiteer alene oprettes i begrænset omfang.
Det må dog  

 erkendes, at denne forudsætning ikke i ønsket grad har virket  

 efter hensigten, idet der er blevet oprettet et uhensigtsmæssigt stort  

 antal programkomiteer.
Det foreslås derfor, at begrænsningen  

 kvalificeres yderligere i dette lovforslag, sådan at bestyrelsen  

 fremover kun i meget begrænset omfang kan benytte sig af denne  

 mulighed.
Bestyrelsen forpligtes derfor i stk. 2 til at sikre, at  

 antallet holdes på det lavest muligt niveau, og at alle komiteer  

 ophører, når deres opgave er fuldført.
Det  

 forudsættes, at bestyrelsen inden nedsættelse af en komité  

 foretager en konkret vurdering af behovet herfor, herunder vurderer, om en  

 allerede nedsat komité kan varetage den pågældende  

 opgave.
For yderligere at sikre en begrænsning i antallet  

 foreslås det, at der fremover kun kan nedsættes programkomiteer  

 med bevillingskompetence.
Dette er en ændring i forhold til den  

 nuværende lovs § 4 f, stk. 2, hvor komiteer kunne oprettes  

 både med og uden bevillingskompetence.
 Den ønskede begrænsning skal også ses i  

 sammenhæng med den overordnede målsætning om en forenkling  

 af rådssystemet, jf. desuden bemærkningerne til forslagets  

 §§ 11, stk. 1, og 14, stk. 1.
 Til stk. 3. Bestemmelsen er parallel med  

 forslagets § 11, stk. 3.
Til stk. 4. Af bemærkningerne til den  

 nuværende lovs § 4 f, stk. 2, fremgår det, at  

 programkomiteer alene kan oprettes i tilfælde, hvor Forum vurderer, at  

 der ikke kan opnås samme effekt ved at fordele midlerne på de  

 enkelte statslige forskningsråd.
Dette princip foreslås  

 videreført, sådan at bestyrelsen for Det Strategiske  

 Forskningsråd kan fordele de strategiske programmidler til  

 programkomiteer eller til ét eller flere faglige forskningsråd,  

 der i så fald konkret forestår udmøntningen af de  

 pågældende midler.
Hensigten er at undgå, at der nedsættes  

 organer med overlappende kompetencer.
Det forudsættes på den  

 baggrund, at bestyrelsen kan fordele midlerne til ét eller flere  

 faglige forskningsråd, hvis det vurderes, at en ny programkomité  

 for at kunne varetage den konkrete opgave ellers skulle sammensættes  

 med stort set parallelle kompetencer til de i de faglige forskningsråd  

 allerede eksisterende.
Til stk. 5. Forudsætningen i den  

 nuværende lov om, at programkomiteer sammensættes på samme  

 måde som de faglige forskningsråd, jf. pkt.
C i de almindelige  

 bemærkninger til L 193, foreslås videreført, sådan  

 at samtlige medlemmer af en komité skal være anerkendte  

 forskere, jf. forslagets § 14, stk. 1. Derigennem ønskes  

 samtidig den tilsigtede parallelitet mellem Det Frie Forskningsråd og  

 Det Strategiske Forskningsråd yderligere understreget, jf. bl.a.  

 bemærkningerne til forslagets § 1, stk. 4 og 5.
 For at sikre at en programkomité til enhver tid kan  

 sammensættes med de bedst kvalificerede medlemmer, foreslås det,  

 at der kan være personsammenfald mellem disse og medlemmerne af de  

 faglige forskningsråd.
 Med bestemmelsen om, at medlemmerne af en  

 programkomité udpeges af bestyrelsen for Det Strategiske  

 Forskningsråd, foreslås det nuværende Forskningsforums  

 udpegningsret til samme videreført, jf. forudsætningsvis den  

 gældende § 4 f, stk. 2.
Til §§ 22-24 Bestemmelserne er parallelle med forslagets §§ 12, 15  

 og 16.
Til § 25 Til stk. 1 og 2. Den hidtidige koordination i  

 rådssystemet har stort set været begrænset til  

 Forskningsforums koordinering af arbejdet inden for de statslige  

 forskningsråd, jf. den nuværende lovs § 4 f, stk. 1.  

 Med forslaget ønskes en markant styrkelse af en samlet koordination,  

 hvorfor funktionen foreslås udvidet til at omfatte alle dele af  

 rådssystemet, herunder Danmarks Grundforskningsfond, jf. desuden pkt.
A  

 og C i de almindelige bemærkninger til lovforslaget.
Bestemmelsen skal  

 ses i sammenhæng med den nye struktur, hvor Det Frie  

 Forskningsråd og Det Strategiske Forskningsråd foreslås  

 tillagt parallelle opgaver inden for hver deres områdekreds.
For at sikre sammenhængen mellem de forskellige  

 organer i rådssystemet, sådan at det undgås, at deres  

 forskellige opgaver varetages i konkurrence med hinanden men i stedet som  

 dele af en helhed, foreslås som en nyskabelse i det nye  

 rådssystem et Koordinationsudvalg.
Hensigten er, at dette organ skal  

 fremme samarbejdet internt i rådssystemet og eksternt i forhold til den  

 øvrige forskningsverden, f.eks. universiteter og  

 sektorforskningsinstitutioner.
Et vigtigt element i udvalgets virke vil  

 være at styrke samarbejdet på tværs af organerne.
Det forudsættes, at Koordinationsudvalget skal sikre  

 en koordinering af eventuelle nationale forskningssatsninger med henblik  

 på en bedst mulig udnyttelse af de forskellige typer midler.
Det skal  

 endvidere sikres, at satsninger i én del af systemet ikke fører  

 til, at andre dele af systemet nedprioriterer beslægtede satsninger og  

 dermed modvirker en tilsigtet forskningsmæssig effekt.
 Den specifikke omtale i stk. 2 af fremme og  

 koordinering af dansk forsknings internationale aktiviteter som en opgave for  

 Koordinationsudvalget skal ses i sammenhæng med den øgede  

 betydning af internationalisering, som er afspejlet i den udvidede  

 formålsbestemmelse i forslagets § 1, stk. 1.
Til stk. 3. Der foregår i nordatlantisk  

 regi et stort og betydningsfuldt forskningssamarbejde.
Denne aktivitet er  

 bl.a. støttet af midler fra Kommissionen for Videnskabelige  

 Undersøgelser i Grønland (KVUG) under Videnskabsministeriet.  

 Det foreslås derfor fremhævet som en særskilt forpligtelse  

 for Koordinationsudvalget, at det ved udøvelsen af sin  

 koordineringsfunktion virker for forskningssamarbejdet med  

 Færøerne og Grønland, herunder deres samarbejdsrelationer  

 med rådssystemet.
Til stk. 4. Efter den nuværende lovs  

 § 4 f, stk. 1, nr. 3), skal Forskningsforum som led i sin funktion  

 som koordinerende organ fastsætte ensartede bindende retningslinier for  

 behandling af ansøgninger.
Ud fra et retssikkerhedsmæssigt  

 synspunkt, sådan at ansøgere oplever en ensartet og forudsigelig  

 sagsbehandling, foreslås det at videreføre forpligtelsen i regi  

 af Koordinationsudvalget.
Det vil herefter påhvile bestyrelsen for  

 henholdsvis Det Frie Forskningsråd og Det Strategiske  

 Forskningsråd som øverst ansvarlige organer i de to råd at  

 sikre, at der i praksis administreres i overensstemmelse med disse  

 fælles retningslinier.
Der henvises desuden til bemærkningerne  

 til forslagets §§ 12 og 13.
Retningslinierne skal bl.a. omfatte behandlingen af  

 ansøgninger og spørgsmål om habilitet og videnskabelig  

 publicering.
Det foreslås således i forhold til ordlyden af den  

 nuværende § 4 f, stk. 1, nr. 3), samtidig præciseret,  

 at retningslinierne omfatter udøvelsen af fondsfunktionen  

 generelt.
I stk. 5. understreges det, at  

 Koordinationsudvalget i forhold til opgaverne efter stk. 1 og 2 alene er  

 et konsensusorgan uden bestemmende myndighed.
Hensigten er, at udvalget skal  

 sikre koordinering m.v. gennem informationsudveksling, dialog og formidling.  

 Den orienteringsforpligtelse, der efter forslagets §§ 11, stk. 3,  

 og 21, stk. 3, påhviler de to bestyrelser for henholdsvis Det Frie  

 Forskningsråd og Det Strategiske Forskningsråd, skal ses i  

 nær sammenhæng hermed.
Den løbende dialog betyder, at  

 Koordinationsudvalget af egen drift kan rette henvendelse til et af de i  

 stk. 1 omtalte organer.
Omvendt kan udvalget ikke afgive forbindende  

 udtalelser eller udstede pålæg til et organ.
 Det foreslås samtidig i 2. pkt., at udvalget ved  

 udarbejdelsen af retningslinierne efter stk. 4, af hensyn til sin  

 beslutningsdygtighed træffer afgørelse ved almindelig  

 stemmeflerhed.
Til § 26 Den øgede betydning af forskeruddannelse  

 foreslås fremhævet i dette lovforslag, jf. bemærkningerne  

 til forslagets § 3, stk. 1, nr. 6). Hidtil har rådgivning om  

 forskeruddannelse og om støtte til samme været en opgave i regi  

 af Forskeruddannelsesrådet, som blev oprettet ud fra et ønske om  

 større og bredere forskeruddannelsessatsninger.
I lyset af den  

 overordnede målsætning om forenkling og sammenhæng i det  

 nye rådssystem ønskes det, at forskeruddannelseselementet  

 fremover inkorporeres i selve systemet med henblik på styrkelse af en  

 systematisk intern koordinering.
 Forskeruddannelsesrådets opgaver med støtte  

 og stimulering af den formaliserede forskeruddannelse foreslås herefter  

 videreført i regi af Koordinationsudvalget, hvorfor  

 Forskeruddannelsesrådet samtidig foreslås nedlagt som en  

 selvstændig og særskilt enhed.
I stk. 2 fremhæves det, at  

 Koordinationsudvalget særligt skal rådgive videnskabsministeren  

 om støtte til forskeruddannelse.
Hensigten er, at udvalget skal  

 bistå ministeren med udmøntningen af den særlige  

 forskeruddannelsesbevilling ved at afgive prioriterede indstillinger til  

 denne om tilskud til universiteter og andre institutioner med opgaver  

 på forskeruddannelsesområdet, f.eks. forskerskoler, samt om  

 tilskud til individuelle stipendier, herunder ikke mindst  

 ph.d.-stipendier.
Bestemmelsen om, at udvalget efter anmodning kan give  

 rådgivning om forskeruddannelse i øvrigt, har til hensigt at  

 gøre det muligt for bevillingsgivere at kunne sikre sig den  

 fornødne indsigt i forskeruddannelse i forbindelse med deres  

 planlægning af anvendelsen af midler til initiativer på dette  

 område.
Det forudsættes, at der gives en dynamisk og fremadrettet  

 rådgivning med øje for internationale udviklingstendenser.
 Til stk. 3 og 4. Bestemmelserne er parallelle  

 med forslagets §§ 8, stk. 2 og 3, og 18, stk. 4 og 5.
Til stk. 5 og 6. Bestemmelserne skal ses i  

 lyset af den øgede betydning af forskeruddannelsen, jf.  

 bemærkningerne til stk. 1 og § 3, stk. 1, nr. 6) og den  

 stigende efterspørgsel på ph.d.ere særligt fra  

 erhvervslivet.
Det foreslås særskilt fremhævet, at  

 Koordinationsudvalget har en forpligtelse til at formidle viden om  

 forskeruddannelse i bred forstand, herunder kendskabet til og anerkendelsen  

 af den formelle forskeruddannelse, kvalitetssikring og kvalitetsfremmende  

 foranstaltninger vedrørende samme samt om forskeruddannelsens  

 organisering.
Et vigtigt redskab til at kunne imødekomme kravet  

 om et udbud, der modsvarer efterspørgslen efter ph.d.ere, vurderes at  

 være et stærkt samarbejde og en koordineret indsats inden for  

 forskeruddannelse mellem rådssystemet og øvrige  

 forskningsinstitutioner.
I stk. 6 foreslås det derfor ud  

 fra en helhedstanke præciseret, at Koordinationsudvalget som en central  

 forudsætning for sit virke aktivt skal fremme indarbejdelsen af  

 stærke og attraktive forskeruddannelsesmiljøer i hele  

 forskningssystemet.
Universiteter, sektorforskningsinstitutioner og  

 forskningsinstitutioner under Kulturministeriet fremhæves  

 særskilt som samarbejdspartnere for udvalget, men også f.eks.  

 hospitaler, hvor megen forskeruddannelse typisk finder sted,  

 forudsættes at blive inddraget i udvalgets samarbejdsrelationer.
Til stk. 7. Det foreslås, at  

 Koordinationsudvalget i sager vedrørende rådgivning om  

 støtte til forskeruddannelse træffer afgørelse ved  

 almindelig stemmeflerhed.
Da udvalget i disse sager forudsættes at  

 fremkomme med konkrete indstillinger til videnskabsministeren, jf.  

 bemærkningerne til stk. 2, er hensigten at sikre rådets  

 beslutningsdygtighed.
Bestemmelsen skal sammenholdes med forslagets  

 § 25, stk. 5, 1. pkt., hvor Koordinationsudvalget ved varetagelsen  

 af sin koordineringsfunktion alene foreslås at agere som  

 konsensusorgan, cf. dog 2. pkt.
Til § 27 Til stk. 1-3. Forslaget skal ses i  

 sammenhæng med de særlige opgaver inden for forskeruddannelse,  

 som Koordinationsudvalget foreslås tillagt.
For at give udvalget  

 redskaberne til at give så kvalificeret en rådgivning som muligt  

 om forskeruddannelse og om støtte til forskeruddannelse  

 (udmøntning af den særlige forskeruddannelsesbevilling)  

 foreslås det at give udvalget mulighed for at indhente specifik  

 forskningsfaglig rådgivning herom fra et underudvalg bestående af  

 forskeruddannelseskyndige.
Det ønskes derigennem at sikre, at udvalget  

 til enhver tid har mulighed for at gøre brug af den særlige  

 viden, herunder også sådan at udvalget kan holde sig opdateret om  

 f.eks. de nyeste internationale udviklingstendenser inden for  

 forskeruddannelse.
I stk. 3 foreslås Koordinationsudvalget  

 tillagt en bred beføjelse til at træffe beslutninger om  

 nedsættelsen af underudvalget.
Udvalget forudsættes således  

 at kunne beslutte antal medlemmer af underudvalget, deres udpegning samt  

 træffe beslutninger om underudvalgets virke i øvrigt.
De brede beføjelser afspejler underudvalgets  

 karakter som alene et uforbindende rådgivningsorgan for  

 Koordinationsudvalget.
Det er således Koordinationsudvalgets  

 prærogativ at beslutte f.eks., i hvilket omfang og i hvilken form det  

 ønsker at modtage den pågældende rådgivning, hvis  

 overhovedet, jf. stk. 4. Udvalget kan derfor bl.a. beslutte, at  

 underudvalgets rådgivning i sager vedrørende rådgivning om  

 støtte til forskeruddannelse (udmøntning af den særlige  

 forskeruddannelsesbevilling) efter forslagets § 26, stk. 2, jf.  

 stk. 7, skal gives i form af prioriterede indstillinger til  

 udvalget.
Til stk. 4. Det foreslås at give  

 Koordinationsudvalget mulighed for at indhente forskningsfaglig  

 rådgivning om forskeruddannelse fra Det Frie Forskningsråd og Det  

 Strategiske Forskningsråd, hvis udvalget ikke nedsætter et  

 rådgivende underudvalg.
Hensigten er at give udvalget en valgfrihed,  

 sådan at det også får en mulighed for at lade sig vejlede  

 af de allerede eksisterende organer.
Til § 28 Til stk. 1 og 2. Det foreslåede antal  

 medlemmer af Koordinationsudvalget på en formand og seks medlemmer skal  

 ses i nær sammenhæng med den foreslåede sammensætning  

 af udvalget i stk. 2.
Det vurderes som en helt central forudsætning for,  

 at udvalget kan løfte sin koordineringsfunktion efter forslagets  

 § 25, hvori bl.a. forudsættes en sikring af samarbejdet internt i  

 rådssystemet, at de enkelte organer i dette system er  

 repræsenteret i udvalget.
Tilsvarende nødvendiggør  

 udvalgets status som konsensusorgan vedrørende ovennævnte  

 funktion, jf. forslagets § 25, stk. 5, 1. pkt., at dets medlemmer  

 har den fornødne indsigt i og kompetence til at gennemføre de  

 tiltag, der opnås enighed om i udvalget.
Vigtigheden heraf underbygges  

 desuden af, at udvalget ikke har autoritative beføjelser i forhold til  

 de øvrige organer, jf. forslagets § 25, stk. 5, 1. pkt.  

 Disse hensyn søges tilgodeset ved repræsentationen af  

 bestyrelsesformændene for Det Frie Forskningsråd, Det Strategiske  

 Forskningsråd og Danmarks Grundforskningsfond.
I alt tre medlemmer foreslås indstillet af  

 henholdsvis Rektorkollegiet (to medlemmer) og Sektorforskningens  

 Direktørkollegium (ét medlem), sådan at øvrige  

 forskningsinstitutioner i lyset af det ønskede samarbejde mellem  

 rådssystemet og den øvrige forskningsverden bl.a. omtalt i  

 forslagets § 26, stk. 6, er repræsenteret.
Endvidere  

 foreslås ét medlem indstillet af Rådet for Teknologi og  

 Innovation.
Hensigten er at øge sammenhængen mellem og den  

 gensidige information om offentlige forsknings- og innovationsinitiativer.  

 Det ønskes samtidig at sikre samspillet mellem Koordinationsudvalget i  

 dets rådgivning om støtte til forskeruddannelse og Rådet  

 for Teknologi og Innovation i dets udvikling af ErhvervsPhD-initiativet.
Til stk. 3. Det foreslås, at henholdsvis  

 sekretariatschefen for det fælles, uafhængige sekretariat efter  

 forslagets § 35, stk. 2, og direktøren for Danmarks  

 Grundforskningsfond, jf. § 2 a, i lov om Danmarks Grundforskningsfond,  

 jf. lovbekendtgørelse nr. 139 af 23. februar 1998, deltager som  

 observatører ved Koordinationsudvalgets møder.
Det  

 ønskes på denne måde at sikre, at udvalget af hensyn til  

 funktionaliteten i de opgaver, der varetages, har den fornødne indsigt  

 i rådssystemets daglige virke.
De administrative ledere forventes  

 således at kunne agere som administrative rådgivere for  

 udvalget.
Til stk. 4. Bestemmelsen er en  

 ordensmæssig følge af Rektorkollegiets, Sektorforskningens  

 Direktørkollegiums og Rådet for Teknologi og Innovations  

 indstillingsret efter stk. 2, sådan at videnskabsministeren  

 udpeger de medlemmer af Koordinationsudvalget, hvis medlemskab ikke  

 følger af deres hverv.
Af hensyn til sammenhængen i  

 rådssystemet foreslås det, at medlemmerne udpeges for en  

 tilsvarende periode, som bl.a. gælder for medlemmerne af bestyrelsen  

 for Det Frie Forskningsråd og Det Strategiske Forskningsråd.
 Ved sammensætning af udvalget for så vidt  

 angår de indstillede medlemmer følges reglerne i lov om  

 ligestilling af kvinder og mænd, jf. lovbekendtgørelse nr. 553  

 af 2. juli 2002.
Til stk. 5. Koordinationsudvalget  

 foreslås at være uafhængigt i forhold til sin interne  

 organisering, sådan at det selv konstituerer sig med en formand.
Det  

 ønskes derigennem tilkendegivet, at samtlige medlemmer principielt er  

 lige, uanset hvilket organ de repræsenterer.
Konstitueringsperioden  

 på fire år foreslås for at sikre en vis mobilitet blandt de  

 udpegede medlemmer.
Til stk. 6. Bestemmelsen er alene en  

 ordensmæssig forskrift, hvorefter videnskabsministeren godkender  

 Koordinationsudvalgets forretningsorden.
Forretningsordenen skal bl.a.  

 regulere forhold vedrørende mødefrekvens, dagsordenspunkter,  

 sekretariatsbetjening m.v.
Til § 29 Bestemmelsen er en parallel til forslagets §§ 15 og  

 23.
Til § 30 Bestemmelsen er en parallel til forslagets § 6, idet  

 Koordinationsudvalget ikke udfærdiger egentlige retsakter i  

 forvaltningsretlig forstand.
Til § 31 Bestemmelsen er i sin helhed en videreførelse af  

 § 2, stk. 1, i den nuværende bekendtgørelse nr. 933 af  

 15. december 1998 om Udvalgene vedrørende Videnskabelig Uredelighed  

 (UVVU). Der tilsigtes således ingen ændringer i den  

 nuværende retstilstand, hvorefter UVVU ikke er tillagt kompetence til  

 at optage sager til behandling af egen drift.
 Til stk. 2. Bestemmelsen er en  

 videreførelse af § 6, i den nuværende  

 bekendtgørelse, hvori er angivet en udtømmende oplistning af  

 UVVUs sanktionsmuligheder, hvis udvalgene finder, at der i en konkret  

 sag foreligger videnskabelig uredelighed.
Ad nr. 1). Der foreslås en sproglig  

 præcisering i forhold til § 2, stk. 1, nr. 1, i den  

 nuværende bekendtgørelse, sådan at det  

 tydeliggøres, at sanktionsmuligheden som hidtil kun gælder i  

 tilfælde, hvor den indklagede er ansat som forsker.
Præciseringen  

 skal ses i sammenhæng med, at en orientering af den indklagedes  

 arbejdsgiver om, at udvalgene har konstateret videnskabelig uredelighed i en  

 konkret sag, kun forventes at være relevant, hvor stillingsindholdet  

 tilsiger det.
Til stk. 3. Bestemmelsen er en  

 videreførelse af § 9, stk. 5, i den nuværende  

 bekendtgørelse.
Det foreslås således, at formanden for  

 UVVU også fremover træffer afgørelse i retlige  

 spørgsmål.
Bestemmelsen skal ses i sammenhæng med  

 forslagets § 32, stk. 2, hvorefter formanden som landsdommer  

 forudsættes at besidde den nødvendige ekspertise i retlige  

 spørgsmål.
Til stk. 4. Bestemmelsen er en  

 videreførelse af § 7, i den nuværende  

 bekendtgørelse, hvorefter UVVU skal offentliggøre en  

 årlig beretning om deres virksomhed, hvori samtlige behandlede sager om  

 videnskabelig uredelighed beskrives.
Af retssikkerhedsmæssige  

 årsager forudsættes det, at beskrivelsen som hidtil sker i  

 ikke-personhenførbar form.
Til § 32 Efter § 1, stk. 1, i den nuværende  

 bekendtgørelse består UVVU af tre udvalg for henholdsvis  

 naturvidenskabelig, jordbrugs- og veterinærvidenskabelig og  

 teknisk-videnskabelig forskning, sundhedsvidenskabelig forskning samt  

 samfundsvidenskabelig og humanistisk forskning.
For at sikre den mest  

 hensigtsmæssige organisatoriske indretning af UVVU foreslås det  

 at give mulighed for en større fleksibilitet i fastlæggelsen af  

 den fremtidige organisering, sådan at UVVU kan bestå af ét  

 eller flere udvalg.
Der henvises desuden til bemærkningerne til  

 forslagets § 33. Kriteriet om, at alle videnskabelige  

 forskningsområder skal være dækket, opretholdes.
Til stk. 2. Bestemmelsen er en  

 videreførelse af § 8, stk. 2, 1. pkt., i den nuværende  

 bekendtgørelse.
Baggrunden for kravet om, at formanden skal være  

 landsdommer, er at sikre den juridiske ekspertise i UVVU, hvis  

 sanktionskompetencer kan have store konsekvenser for den enkelte forsker.
Der  

 henvises desuden til bemærkningerne til forslagets §§ 1,  

 stk. 2, og 31, stk. 3.
Til stk. 3. Bestemmelsen er en følge af  

 stk. 1, idet et hensigtsmæssigt antal medlemmer og suppleanter vil  

 bero på antallet af udvalg.
Bindingen til to, fire eller seks medlemmer  

 med en suppleant for hver i § 8, stk. 1, i den nuværende  

 bekendtgørelse foreslås således fjernet.
Kriteriet om  

 medlemmernes og suppleanternes kompetencer opretholdes.
I stk. 4 foreslås § 8, stk. 2,  

 3. pkt. og stk. 3 og 4, i den nuværende bekendtgørelse  

 videreført.
Det Frie Forskningsråd vil også fremover  

 forinden udpegning blive hørt over den foreslåede  

 sammensætning.
Hensigten er at sikre, at medlemmernes og suppleanternes  

 individuelle kompetencer samt det samlede kompetencefelt er dækket, jf.  

 stk. 1.
 Forslaget om, at det fremover er videnskabsministeren, der  

 udpeger formanden, medlemmerne og suppleanterne, er en ordensmæssig  

 følge af forslagets § 1, stk. 2.
 Til stk. 5. Bestemmelsen er en  

 indholdsmæssig videreførelse af § 12, stk. 2, i den  

 nuværende bekendtgørelse, dog sådan at det fremover er  

 videnskabsministeren, der som en ordensmæssig følge af  

 forslagets § 1, stk. 2, godkender forretningsordenen.
Til § 33 I den nuværende bekendtgørelse er der fastsat  

 en række regler for UVVUs virke m.v.
Som følge af at  

 udvalgene foreslås oprettet direkte med hjemmel i dette lovforslag, jf.  

 forslagets § 1, stk. 2, foreslås det at bemyndige  

 videnskabsministeren til i bekendtgørelsesform at fastlægge  

 sådanne nærmere regler.
De hidtidige erfaringer med arbejdet i UVVU og den  

 offentlige debat i forbindelse med udvalgenes seneste afgørelse af 6.  

 januar 2003 har givet anledning til en vurdering af, om der er behov for en  

 revidering af kriterierne for at statuere videnskabelig uredelighed efter  

 § 3, i den nuværende bekendtgørelse.
Resultaterne af denne  

 vurdering vil afspejle sig i en kommende bekendtgørelse.
 Tilsvarende vil antallet af udvalg samt medlemmer og  

 suppleanter blive fastsat i en sådan bekendtgørelse, jf.  

 forslagets § 32, stk. 1.
Til § 34 Med denne bestemmelse foreslås det, at der ikke er  

 rekursadgang over UVVUs afgørelser.
Bestemmelsen skal ses i  

 sammenhæng med forslagets §§ 31, stk. 3, jf. 32, stk. 2.  

 Da formanden for udvalgene skal være landsdommer, og da denne  

 træffer afgørelse i retlige spørgsmål, findes dette  

 at udgøre en tilstrækkelig retssikkerhedsmæssig garanti  

 for den indklagede.
Spørgsmålet skal endvidere ses i  

 sammenhæng med domstolenes uafhængighed af  

 centraladministrationen.
I den forbindelse er det uhensigtsmæssigt,  

 hvis administrationen kan sætte sit skøn over en  

 afgørelse truffet af en dommer.
En tilsvarende retstilstand var tilsigtet med den  

 nuværende lov, idet der ikke i den nuværende  

 bekendtgørelse er etableret en udtrykkelig rekursadgang over  

 udvalgenes afgørelser.
Folketingets Ombudsmand fandt imidlertid i en  

 redegørelse af 5. april 2001, at ordlyden af de nuværende  

 regelsæt støttede en antagelse om, at UVVUs  

 afgørelser kunne rekurreres.
Videnskabsministeriet har derefter lagt  

 denne fortolkning til grund.
 På den baggrund foreslås der tilvejebragt en  

 udtrykkelig hjemmel for, at der ikke vil være rekursadgang over  

 sådanne afgørelser.
Til § 35 Bestemmelsen er en videreførelse af den  

 nuværende lovs § 3, stk. 5, sådan at  

 sekretariatsbetjeningen af Danmarks Forskningspolitiske Råd også  

 fremover foreslås varetaget af Videnskabsministeriet.
Til stk. 2. Der er tale om en  

 indholdsmæssig videreførelse af den nuværende lovs  

 § 4 j, sådan at de pågældende organer også  

 fremover foreslås sekretariatsbetjent af et uafhængigt  

 sekretariat.
Der henvises desuden til pkt.
D i de almindelige  

 bemærkninger til lovforslaget.
 Til stk. 3. Det foreslås, at  

 sekretariatet i stk. 2 ved udmøntningen af beslutninger truffet  

 af de i bestemmelsen omtalte organer påser, at de generelle rets- og  

 bevillingsregler er overholdt.
Til § 36 Det foreslåede forbud mod personsammenfald mellem  

 medlemmerne af de forskellige organer er begrundet i ønsket om at  

 skabe en klar adskillelse mellem det organ, der skal rådgive om  

 generelle forskningspolitiske emner, og de organer, som skal udmønte  

 midler og rådgive ansøgere og andre interessenter om  

 fondsnære og forskningsfaglige, videnskabelige spørgsmål.  

 Endvidere er det hensigten at sikre en klar ledelsesstruktur, hvor der er  

 personadskillelse mellem de personer, der træffer beslutning om  

 fordeling af midler, og de personer, der udmønter midlerne.
Undtagelsesbestemmelsen i stk. 2 er en  

 følge af forslagets §§ 14, stk. 1, 21, stk. 5, og 28,  

 stk. 2. Der henvises til bemærkningerne til disse bestemmelser.  

 Forslaget om at undtage medlemmer af UVVU samt disses suppleanter fra  

 hovedreglen i stk. 1, jf. forslagets § 32, stk. 3, skal ses i  

 sammenhæng med hensynene bag denne regel.
Et tilsvarende hensyn  

 gør sig ikke gældende for UVVU, som hverken er tillagt en  

 rådgivningsfunktion eller en fondsfunktion.
Til § 37 Bestemmelsen er en videreførelse af den  

 nuværende lovs § 4 b, stk. 5, hvorved muligheden for at kunne  

 modtage midler fra private opretholdes.
For at der kan disponeres over  

 sådanne midler i overensstemmelse med giverens forudsætninger,  

 kan midlerne ikke være underlagt bindingerne for statslige midler.
Til § 38 Bestemmelsen er en videreførelse af den  

 nuværende lovs § 4 k.
Der er primært tale om en  

 ordensmæssig bestemmelse, da tilskudsgiver også i dag kan  

 kræve tilskud tilbagebetalt, hvor tilskudsforudsætningerne ikke  

 overholdes.
Til § 39 Bestemmelsen er en indholdsmæssig  

 videreførelse af den nuværende lovs § 4 l, stk. 3,  

 hvorefter et statsligt forskningsråd og Forskningsforum kan  

 offentliggøre vejledende retningslinier for deres bevillingspraksis.  

 Det foreslås dog samtidig, at denne mulighed fremover skal være  

 en forpligtelse for Det Frie Forskningsråd og Det Strategiske  

 Forskningsråd.
Hensigten er at sikre bedst mulig adgang til information  

 over søgemuligheder m.v. for bl.a. potentielle ansøgere,  

 sådan at disse kan skabe sig et samlet overblik.
 Bestemmelsen skal ses i sammenhæng med rådenes  

 vejledningsforpligtelse efter forslagets §§ 7, stk. 7, og 17,  

 stk. 7. Der henvises desuden til bemærkningerne til disse  

 bestemmelser.
Til § 40 Med henblik på at opnå en så effektiv og  

 dynamisk indsats for forskeruddannelse som muligt ønskes en  

 løbende vurdering af dennes indplacering som element i den samlede  

 forskningsindsats.
Det foreslås på den baggrund, at  

 videnskabsministeren inden for tre år efter lovforslagets  

 ikrafttræden initierer en evaluering af funktionen af den særlige  

 bevilling til forskeruddannelse, som Koordinationsudvalget er  

 rådgivningsorgan for.
 Hensigten er, at evalueringen skal omfatte en vurdering af  

 forskeruddannelsens udvikling, volumen samt samspillet med de øvrige  

 aktører, der iværksætter forskeruddannelse i Danmark.  

 På baggrund af evalueringen fremsætter ministeren efter  

 drøftelse med forligskredsen bag den politiske aftale fra oktober 2002  

 et lovforslag om ændring af dette lovforslag med henblik på  

 beslutning om, hvorvidt Koordinationsudvalgets rådgivning om den  

 særlige bevilling til forskeruddannelse skal videreføres, eller  

 om bevillingen vil blive integreret i det øvrige system.
Til § 41 Den nuværende lov om forskningsrådgivning  

 m.v., jf. lovbekendtgørelse nr. 676 af 19. august 1997, er  

 ændret ved lov om ændring af lov om forskningsrådgivning  

 m.v., jf. lov nr. 276 af 8. maj 2002. Der henvises desuden til pkt.
A i de  

 almindelige bemærkninger til lovforslaget.
Til stk. 2. Regler udstedt i medfør af  

 den gældende lov forbliver i kraft, indtil de ophæves eller  

 erstattes af nye regler.
Der er tale om bekendtgørelse nr. 53 af 30.  

 januar 1990 om forskningsrådenes tildeling af professorstipendier,  

 bekendtgørelse nr. 780 af 5. juli 1996 om Danmarks Forskningsråd  

 og bekendtgørelse nr. 933 af 15. december 1998 om Udvalgene  

 vedrørende Videnskabelig Uredelighed.
Til stk. 3. Bestemmelsen er en konsekvens af,  

 at navnet på Danmarks Forskningsråd foreslås ændret  

 til Danmarks Forskningspolitiske Råd.
Da der alene tilsigtes en  

 ændring af Danmarks Forskningsråds navn til Danmarks  

 Forskningspolitiske Råd, mens opgaverne fortsætter uændret,  

 er der således ikke behov for en udskiftning af medlemmerne af det  

 nuværende råd.
Til stk. 4. Bestemmelsen er en konsekvens af  

 den foreslåede organisatoriske ændring af rådssystemet.
Det  

 forudsættes herefter, at Det Frie Forskningsråd overtager den  

 almindelige fondsfunktion, jf. forslagets § 7, som hidtil er blevet  

 varetaget af de statslige forskningsråd, mens Det Strategiske  

 Forskningsråd overtager den særlige fondsfunktion og de statslige  

 forskningsprogrammer, jf. forslagets § 17, som hidtil ligeledes er  

 blevet varetaget af de statslige forskningsråd.
 Til stk. 5. For at undgå muligheden for  

 en eventuel vakance efter lovens ikrafttræden foreslås det, at de  

 statslige forskningsråds funktionsdygtighed opretholdes, herunder at  

 der sikres disse mulighed for udmøntning af støtte til konkrete  

 forskningsaktiviteter, indtil den nye bestyrelse for Det Frie  

 Forskningsråd har haft lejlighed til at nedsætte, navngive og  

 fastlægge grænserne mellem de faglige forskningsråd.  

 Endvidere forudsættes det, at videnskabsministeren ved udpegningen af  

 den første bestyrelse for Det Frie Forskningsråd hører de  

 statslige forskningsråd over forslag til samlet sammensætning,  

 jf. bemærkningerne til forslagets § 10, stk. 2.
Til stk. 6. De nuværende medlemmer af de  

 statslige forskningsråd vil alle være kompetente til at  

 indgå i et af de fremtidige faglige forskningsråd.
Det  

 foreslås derfor, at de ikke skal være afskåret herfra, hvis  

 beskikkelsesperiodens længde tillader det.
 Til stk. 7. For at sikre udmøntningen  

 af og opfølgning på de eksisterende forskningsprogrammer  

 foreslås det, at de nuværende programkomiteer får mulighed  

 for at færdiggøre deres allerede eksisterende opgaver.
 Til stk. 8. For at sikre kontinuiteten  

 på lang sigt i de nye råd foreslås det, at der for de  

 første medlemmer af rådene efter den nye lov kan indføres  

 forskellige beskikkelsesperioder, sådan at man ikke senere kommer i en  

 situation, hvor alle medlemmer skal gå af på én gang.
Bilag 1 Høringsliste vedrørende udkast til forslag  

 til lov om forskningsrådgivning m.v.
 Ministerier:
Beskæftigelsesministeriet Finansministeriet Forsvarsministeriet Indenrigs- og Sundhedsministeriet Justitsministeriet Kirkeministeriet Kulturministeriet Ministeriet for Flygtninge, Indvandrere og Integration Ministeriet for Fødevarer, Landbrug og Fiskeri Miljøministeriet Skatteministeriet Socialministeriet Statsministeriet Trafikministeriet Udenrigsministeriet Undervisningsministeriet Økonomi- og Erhvervsministeriet Amter:
Bornholms Amt Frederiksborg Amt Fyns Amt Københavns Amt Nordjyllands Amt Ribe Amt Ringkøbing Amt Roskilde Amt Storstrøms Amt Sønderjyllands Amt Vejle Amt Vestsjællands Amt Viborg Amt Århus Amt Andre offentlige myndigheder og institutioner Færøernes Landsstyre Grønlands Hjemmestyre Universiteter Aalborg Universitet Aarhus Universitet Danmarks Farmaceutiske Højskole Danmarks Pædagogiske Universitet Danmarks Tekniske Universitet Handelshøjskolen i København Handelshøjskolen i Århus Den Kgl.
Veterinær- og Landbohøjskole Københavns Universitet Roskilde Universitetscenter Syddansk Universitet Sektorforskningsinstitutioner Analyseinstitut for Forskning Arbejdsmiljøinstituttet By og Byg - Statens Byggeforskningsinstitut Center for Sprogteknologi Danmarks Fiskeriundersøgelser Danmarks JordbrugsForskning Danmarks Miljøundersøgelser Danmarks og Grønlands Geologiske  

 Undersøgelse (GEUS) Danmarks TransportForskning Danmarks Veterinærinstitut Dansk Bilharziose Laboratorium Dansk Rumforskningsinstitut Forskningscenter Risø Forskningscentret for Skov & Landskab Forsvarets Forskningstjeneste Fødevaredirektoratet Fødevareøkonomisk Institut John F.
Kennedy Instituttet Kort- og Matrikelstyrelsen Socialforskningsinstituttet Statens Institut for Folkesundhed Statens Serum Institut Statens Skadedyrlaboratorium Andre forskningsinstitutioner Amternes og Kommunernes Forskningsinstitut Center for Regional- og Turismeforskning Danida Frøskovcenter Danmarks Designskole Danmarks Meteorologiske Institut Dansk Polarcenter Den Danske Filmskole DSI Institut for Sundhedsvæsen Frøpatologisk Institut Institut for Grænseregionsforskning Institut for Miljøvurdering IT-Højskolen i København IT-Vest Kunstakademiet Nationalmuseet Rigsarkivet Statsbiblioteket i Aarhus Råd, fonde mv.
Akademiet for de Tekniske Videnskaber Apotekerforeningen Carlsberg Fondet Danmarks Erhvervsråd Danmarks Forskningsråd Danmarks Grundforskningsfond Det Kongelige Danske Videnskabernes Selskab Det Økonomiske Råd Forskningsforum Forskeruddannelsesrådet Kommissionen for Videnskabelige Undersøgelser i  

 Grønland (KVUG) Kræftens Bekæmpelse Lundbeck Fonden Novo Nordisk Fonden Rockwool Fonden Rådet for Teknologi og Innovation Teknologirådet Veluxfonden VækstFonden Organisationer mv.
